
PATROLOGIAE TOMUS L.

CASSIANUS / uIGILIUS DIACONUS / FASTIDIUS / POSSIDIUS / S. CeLESTINUS I PAPA / ANTONINUS HONORATUS / S. XYSTUS III PAPA / S. uINCENTIUS LIRINENSIS / S. EUCHERIUS / S. HILARIUS ARELATENSIS

HORUM TOMUS UNICUS.---CASSIANI TOMUS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS L.


CASSIANUS,



uIGILIUS DIACONUS,



FASTIDIUS,



POSSIDIUS,



S. CeLESTINUS I PAPA



ANTONINUS HONORATUS,



S. XYSTUS III PAPA,



S. uINCENTIUS LIRINENSIS,



S. EUCHERIUS,



S. HILARIUS ARELATENSIS,

ETC.,

HORUM TOMUS UNICUS.---CASSIANI TOMUS POSTERIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume title page


IOANNIS CASSIANI



OPERA OMNIA,

CUM AMPLISSIMIS COMMENTARIIS ALARDI GAZAEI IN HAC PARISIENSI EDITIONE, CONTRA QUAM IN LIPSIENSI, TEXTUI CONTINENTER AD MAIOREM COMMODITATEM LECTORIS SUBIACENTIBUS. EDITIO ACCURATISSIME RECOGNITA. PRIX: 14 FR. LES 2 uOL.

TOMUS POSTERIOR, In quo etiam continentur: uIGILII DIACONI, FASTIDII, POSSIDII, S. CeLESTINI I, ANTONINI HONORATI, S. XYSTI III S. uINCENTII LIRINENSIS, S. EUCHERII, S. HILARII ARELATENSIS, ETC., SCRIPTA QUAE EXSTANT UNIuERSA.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR















CASSIANUS .
Libri de Incarnatione, quibus triplex subiicitur appendix. 	Col. 9-367

uIGILIUS DIACONUS.
Regulo Monachorum. 	373

FASTIDIUS.
Liber de uita Christiana. 	383

POSSIDIUS.
uita nec non Indiculus operum S. Augustini. 	407

S. CeLESTINUS I.
Epistola et decreta. 	417

ANTONINUS HONORATUS.
Epistola consolatoria ad Arcadium. 	567

S. XYSTUS III.
Epistole et decreta. 	581

S. uINCENTIUS LIRINENSIS.
Duo Commonitoria. 	637

S. EUCHERIUS.
Libellus de Laude Eremi. 	701
Epistola parenetica ad ualerianum. 	711
Liber formularum Spiritalis intelligentie. 	727
Instructiones ad Salonium. 	773
Passio S. Mauricii et sociorum. 	827
Homilie quedam. 	833
Exhortatio ad Monachos. 	865
Epitome Operum Cassiani. 	867

S. HILARIUS ARELATENSIS.
Sermo de uita S. Honorati. 	1249
Epistola ad S. Eucherium. 	1271
Sermo de Miraculo S. Genesii. 	1273
uersus in natali Machabeorum martyrum. 	1275
Metrum in Genesim. 	1287

PASCHASINUS.
Epistola una. 	1293

ANNAEUS SYLuIUS.
Kalendarium. 	Ibid.

TURRIBIUS.
Epistola una. 	1295





Main uolume text




[OPERA IOANNIS CASSIANI.]





IOANNIS CASSIANI MASSILIENSIS PRESBYTERI DE INCARNATIONE CHRISTI CONTRA NESTORIUM HAERETICUM LIBRI SEPTEM. 



[a 5Kb] Prefatio, AD LEONEM ROMANAE URBIS EPISCOPUM.

 [b 1Kb] Absolutis dudum Collationum spiritalium libellis sensu magis quam sermone insignibus , cogitaram et propemodum [c 1Kb] constitueram, post illum prodite inscitie pudorem, ita me in  portu silentii collocare, ut excusarem, quantum in me esset, per taciturnitatis uerecundiam loquacitatis audaciam. Sed uicisti propositum ac sententiam meam laudabili studio et imperiosissimo affectu tuo, mi Leo uenerande [Lips. in marg. ueneranda], ac  [a 1Kb] suspicienda caritas mea Romane Ecclesie ac diuini ministerii decus, producens me ex illo premeditati silentii recessu in publicum formidandumque iudicium; et noua subire cogis, adhuc de preteritis erubescentem; cumque etiam minoribus impar fuero, par maioribus a te esse compellor. Ego enim ne in illis quidem opusculis, quibus per ingenioli nostri oblatiunculam Domino sacrificauimus, moliri aliquid aut usurpare tentassem, nisi episcopali tractus imperio. Creuit itaque per te oris nostri et styli dignitas. Nam qui iussi antea de Dominicis studiis locuti sumus, nunc id exigis ut de ipsa Incarnatione Domini ac maiestate dicamus. Ita qui prius in sancta templi uelut per sacerdotalem manum introducti sumus, nunc ductu tuo atque subsidio quasi in sanctorum  sancta penetramus. Magnus honor, sed periculosa progressio [Lips. in marg. professio], quia obtineri sacrorum penetralium ac diuini premii palma non potest, nisi hoste superato. Exigis itaque ac iubes aduersum recentem heresim ac [b 19Kb] nouum fidei hostem conserere imbecilles manus, et contra pestiferi serpentis graues hiatus aperto, ut aiunt, ore consistere: scilicet ut insurgentem in Ecclesias Dei  sinuosis tractibus draconem uis prophetica et sermonis euangelici diuina uirtus, me quasi incantatore, irrumpat. Pareo obsecrationi tue, pareo iussioni; malo enim de me ipso tibi quam mihi credere, maxime quia id tecum amor Iesu Christi Domini mei precipit, qui hoc ipsum etiam in te iubet. Superest ut effectum imperati negotii ab ipso postules per quem imperasti. Tua enim iam hic magis causa quam mea uertitur, tuum magis iudicium quam meum officium periclitatur. Me enim, siue par sim tuo imperio, siue non sim, ipsa aliquatenus obedientie ratio atque humilitatis excusat; nisi quod hoc plus meriti est in obsequio meo, si minus est in possibilitate. Facile enim cuiuslibet iussioni ex abundantia satisfacimus: illius officium grande est et mirabile,  qui etiam idem in uoto habet quod in uiribus non habet. Tua ergo hec res, tuum negotium, tui pudoris opus est: ora et obsecra ne imperitia mea periclitetur electio tua; et opinioni tante nobis non respondentibus, etiamsi ego per obedientie ueniam bene pareo, tu tamen per inconsiderantiam iudicii male imperasse uidearis.



LIBER PRIMUS.



CAPUT PRIMUM. Heresis hydre petice comparatur.


[a 8Kb] Tradunt fabule petarum, desectis quondam hydram capitibus, numerosius renascentem per sua  damna creuisse, ita ut nouo inauditoque miraculo, multiplicato mortibus suis monstro lucri genus esset amissio; scilicet dum quidquid ferrum secantis abscinderet, totum id fecunditas prodigiosa geminaret,  donec laborans atque estuans cepte illius desectionis industrius appetitor, cassatis toties inefficaci opere uirtutibus, fortitudinem belli armaret arte consilii, et, admotis, ut aiunt, ignibus, multiplicem portentuosi corporis prolem feruenti gladio desecaret; ac sic, ambustis intrinsecus medullis, cum rebelles uenas improbe fecunditatis exureret, tandem parturitio monstruosa cessaret. Ita ergo etiam hereses in Ecclesiis, illius quam petarum commenta finxerunt hydre similitudinem gerunt; et iste enim aduersum nos linguis feralibus sibilant, et iste uirus lethale iaciunt, et iste sectis capitibus renascuntur. Sed quia resurgente morbo non debet cessare medicina; et quanto maior fuerit egritudo, tanto instantior debet esse curatio; potens est enim  Dominus Deus noster ut quod de morte hydre illius gentilium falsitas finxit, hoc in Ecclesiarum bellis ueritas peragat, et ignitus sancti Spiritus gladius; ita in exstinguenda nouella heresi penitus medullas perniciose generationis exurat, ut tandem prodigiosa fecunditas emorientibus uenis parere desistat.



CAPUT II. uaria hereseon monstra ex sese inuicem pullulantia describit.

[a 3Kb] Non noua enim sunt hec in Ecclesiis monstruosi seminis germina: semper has Dominici agri seges lappas sentesque tolerauit, et assiduum in ea suffocatricis zizanie germen emersit. Hinc enim [b 1Kb] Hebionite, hinc [c 1Kb] Sabelliani, hinc [d 9Kb] Ariani, hinc denique [e 1Kb] Eunomiani et [f 1Kb] Macedoniani, hinc [g 2Kb] Fotiniani et  [a 1Kb] Apollinariste, ceterique Ecclesiarum uepres, et enecantes bone fidei frugem tribuli pullularunt. Quorum primus Hebion, dum Incarnationem Dominicam nimis asserit, diuinitatis eam coniunctione nudauit. Sabellii autem post hunc [b 3Kb] ex dissimilitudine hereseos superioris schisma prorumpens, dum in Patre ac Filio et Spiritu sancto distantiam nullam esse contendit, sacram et ineffabilem Trinitatem, quantum in ipso fuit, blasphema confusione permiscuit. Secuta est deinde hunc quem diximus [c 2Kb] Ariane peruersitatis impietas: que ne uideretur sacras miscere personas, diuersas esse dixit atque dissimiles  in Trinitate substantias. Eunomius autem post hunc quidem, sed eiusdem admodum prauitatis, [d 1Kb] licet similem sibi diuinam esse asseruit Trinitatem, diuersam tamen a seipsa esse contendit, admittens similitudinem, excludens parilitatem. Macedonius quoque irremediabili in Spiritum sanctum impietate blasphemans, licet eiusdem substantie Patrem et Filium dixerit, sanctum tamen Spiritum creaturam uocans, reus totius Diuinitatis fuit, quia ledi in Trinitate aliquid non potest sine totius Trinitatis iniuria. Fotinus autem [e 1Kb] quamuis Iesum, qui ex uirgine natus est, Deum dixerit, male tamen [f 1Kb] cum principio hominis  principium esse Dei confinxit. Apollinaris uero hominem unitum Deo inconsiderate intelligens, humanam eum non habuisse animam male credidit, quia non minoris erroris est Domino Iesu Christo impropria addere quam propria derogare. Quod enim de illo non ita dicitur ut est, etiamsi honor uideatur,  iniuria est. Ita singuli ex similitudine hereseos heresim procreantes, omnes quidem a se diuersa, sed omnes tamen fidei aduersa senserunt. Nuper quoque, id est, in diebus nostris, emersisse [a 42Kb] heresim uenenosam, [b 10Kb] et maxime Beligarum [Lips. in marg. ex maxima ueligarum] urbe conspeximus, certi erroris,  incerti nominis: quia cum recenti capite [a 2Kb] ex antiqua Ebionitarum stirpe surrexerit, dubium admodum est antiqua magis dici, an recens debeat. Noua enim assertoribus, sed uetusta erroribus fuit. Solitarium quippe hominem Dominum nostrum Iesum Christum natum esse blasphemans, hoc quod ad Dei postea honorem potestatemque peruenit, humani meriti, non diuine asseruit fuisse nature: ac per hoc eum diuinitatem ipsam non ex proprietate unite sibi diuinitatis semper habuisse, sed postea pro premio laboris passionisque meruisse; cum utique Dominum Saluatoremque nostrum non Deum natum, sed a Deo blasphemaret  assumptum: [b 1Kb] confinis scilicet huic heresi que nunc exstat, et quasi germana ac consanguinea, queque tam Ebionitis quam his recentibus consentanea, tempore quidem inter utrosque media, sed utrisque tamen peruersitate coniuncta. Sint quamuis eius nonnulla alia his que iam diximus consimilia, sed longum est uniuersa memorare. Neque enim nunc ad dicendum commemorationem preteritorum, sed confutationem nouorum sumpsimus.



CAPUT III. Pelagianorum pestilentem errorem notat.

[c 12Kb] Illud sane unum pretereundum non arbitramur,  quod peculiare ac [a 2Kb] proprium supradicte illius hereseos, que ex Pelagiano errore descenderat, fuit: quod dicentes quidem solitarium hominem Iesum Christum sine ulla peccati contagione uixisse, eo progressi sunt, ut assererent homines, [b 17Kb] si uelint, sine peccato esse posse. Consequens enim existimabant, ut si homo solitarius iehsu Christus sine peccato fuisset, omnes quoque homines sine Dei adiutorio esse possint, quidquid ille homo solitarius sine consortio  Dei esse potuisset. Ac sic nullam facerent inter omnem hominem ac Dominum nostrum Iesum Christum esse distantiam; cum idem utique homo nisu atque industria sua mereri possit, quod Christus studio ac labore meruisset. Quo factum est ut in maiorem quoque ac monstruosiorem insaniam prorumpentes, dicerent, Dominum nostrum Iesum Christum hunc in mundum, non ad prestandam humano generi redemptionem, sed ad prebenda bonorum  actuum exempla uenisse: uidelicet ut disciplinam eius sequentes homines, dum per eamdem uiam uirtutis incederent, ad eadem uirtutum premia peruenirent: [a 2Kb] euacuantes, quantum in ipsis fuit, omne sacri aduentus donum et omnem diuine redemptionis gratiam, cum idem dicerent homines consequi posse uiuendo, quod prestitisset Deus pro humana salute moriendo. Addiderunt quoque Dominum, Saluatoremque nostrum post baptisma factum esse Christum, post resurrectionem Deum: alterum assignantes unctionis mysterio, alterum merito passionis: unde aduertit nouus nunc iam, non noue hereseos auctor, qui Dominum Saluatoremque nostrum solitarium hominem natum esse contendit, idem se omnino dicere quod Pelagianiste ante dixerunt:  et consequens errori suo esse, ut qui utique sine peccato solitarium hominem Iesum Christum uixisse asserit, omnes quoque per se homines sine peccato posse esse blasphemet: nec necessariam quoque exemplo illius dicant redemptionem Domini fuisse, cum ad celeste regnum suo tantum homines nisu  ualeant peruenire. Nec dubium id est, re ipsa penitus declarante. Hinc enim illud est, [b 1Kb] quod intercessionibus suis Pelagianistarum querelas fouet, et scriptis suis causas illorum asserit: quod subtiliter his, uel, ut uerius dixerim, subdole patrocinatur, et consanguinee sibi improbitati improbo suffragatur affectu, sciens scilicet eiusdem se esse sensus, eiusdem spiritus, et ideo dolens cognitam [Lips. in marg. cognatam] sibi heresim  ab Ecclesia esse disiunctam, quam scit sibi utique peruersitate coniunctam.



CAPUT Iu. Leporius una cum aliis nonnullis Pelagianismum recantat.

Sed tamen quia illi qui de hac pestilentium spinarum  stirpe descenderant, [c 1Kb] diuina ope iam ac pietate sanati sunt, orandus quoque etiam nunc Dominus Deus noster est, ut quia consentanee sibi in quibusdam sunt [d 1Kb] pristina illa heresis et hec noua, similibus malorum initiis similem bonorum exitum largiatur. [e 2Kb] Leporius enim tunc monachus, modo presbyter, qui ex Pelagii, ut supra diximus, institutione, uel potius prauitate, descendens apud Gallias assertor predicte hereseos, aut inter primos, aut inter maximos, fuit a nobis admonitus, a Deo emendatus; ita male conceptam persuasionem magnifice condemnauit, ut non minus pene admiranda sit correctio illius, quam illesa multorum fides; quia primum est errorem penitus non incurrere, secundum bene repudiare. Is ergo in se reuersus, non solum in Africa,  ubi tunc erat atque nunc est, tam errorem suum cum dolore quam sine pudore confessus est, sed etiam ad omnes admodum Gallie ciuitates flebiles confessionis ac planctus sui litteras dedit: scilicet ut ubi deuiatio eius prius cognita erat, illic etiam emendatio nosceretur; et qui testes erroris antea fuerant, iidem postea correctionis essent.



CAPUT u. Publicum peccatum publica confessione diluendum esse Leporii exemplo confirmat, simul ex eius sententia docens quid de uerbi Incarnatione sentiendum sit.

Ex cuius confessione, uel potius deploratione, nonnulla inserenda existimauimus, duplici ex causa: ut correctio eorum et nobis testimonio et his qui nutant exemplo esset; quorumque errorem sequi non  erubuissent, eorum emendationem sequi non erubescerent; ac sicut simili egritudine infirmarentur, ita simili remedio sanarentur. Is ergo agnita opinionis sue peruersitate, et inspecta fidei luce, scribens ad episcopos Gallicanos, ita exorsus est: Quid in me primum, o domini mei uenerandi et beatissimi sacerdotes,  accusem nescio, et quid in me primum excusem non inuenio. Sic imperitia et superbia, sic stulta simplicitas cum persuasione noxia, sic feruor cum intemperantia, sic, ut uerius dicam, cum sui diminutione debilis fides, simul in me omnia recepta uiguerunt, ut tot et tantis simul sit et obedisse confusio, et hec eadem ab animo potuisse cedere, mihi stupenda gratulatio. Et post pauca subiungit: Si ergo minime percipientes hanc potentiam Dei, sensu nostro et propria ratione sapientes, quasi in inferiora [Lips. in marg. quasi inferiora] se Deus agere uideatur, ita hominem cum Deo natum esse dicamus, ut seorsum que Dei sunt soli Deo demus, et seorsum que sunt hominis soli homini reputemus, [a 1Kb] quartam manifestissime introducimus in Trinitate personam,  et de uno Filio Deo non unum, sed facere incipimus duos Christos, quod a nobis iam ipse Dominus et Deus Christus auertat! Ergo confitemur Dominum ac Deum nostrum Iesum Christum unicum Filium  Dei, qui sibi ante secula natus ex Patre est, nobis a tempore de Spiritu sancto, et Maria semper uirgine factum hominem, Deum natum. Et confitentes utramque substantiam carnis ac uerbi, unum eumdemque Deum atque hominem inseparabilem semper pia fidei credulitate suscipimus; et ex tempore suscepte carnis, sic [b 10Kb] omnia dicimus que erant Dei transisse in hominem, ut omnia que erant hominis in Deum uenirent. Et [c 2Kb] hac intelligentia uerbum factum sit caro, non ut conuersione aut mutabilitate aliqua ceperit esse quod non erat, sed ut potentia diuine dispensationis uerbum Patris numquam a Patre discedens, homo proprie fieri dignaretur, incarnatusque sit unigenitus secreto illo mysterio quo [Al. quod] ipse nouit; nostrum namque est credere,  illius nosse. Ac sic ipse Deus uerbum, totum suscipiens quod est hominis, homo sit; et [d 1Kb] assumptus homo totum accipiendo quod Dei est, aliud quam Deus esse non possit. Non tamen quia [e 22Kb] incarnatus  dicitur, et immixtus, diminutio eius est accipienda substantie; nouit enim Deus sine sui corruptione misceri, et tamen in ueritate misceri; nouit in se ita suscipere ut nichil ei crescat augmenti, sicut seipsum totum nouit infundere, ut nichil accidat detrimenti. Non ergo ad intelligentiam imbecillitatis nostre secundum experimentorum uisibilia documenta facientes coniecturam de equalibus se inuicem ingredientibus creaturis, putemus Deum hominemque commixtum, et tali confusione carnis et uerbi quasi aliquod corpus effectum. [a 2Kb] Absit ita credere, ut conflatili quodammodo genere duas naturas in unam redactas arbitremur esse substantiam; huiusmodi enim commixtio partis utriusque corruptio est. Deus enim, qui capax non capabilis est, penetrans  non penetrabilis, implens non implebilis, qui ubique simul totus est, et ubique diffusus est, per infusionem potentie sue misericorditer nature est mixtus humane. Et post pauca: Nascitur ergo nobis proprie de Spiritu sancto et Maria semper uirgine  Deus homo iehsu Christus Filius Dei. Ac sic in alterutrum unum fit uerbum et caro: ut manente in sua perfectione naturaliter utraque substantia, sine sui preiudicio, et humanitati diuina communicent, et diuinitati humana participent. Nec alter Deus, alter homo, sed idem ipse Deus qui et homo; et uicissim homo, qui et Deus iehsu Christus unus Dei Filius nuncupetur et uere sit: et ideo id agendum nobis semper est et credendum, ut Dominum nostrum Iesum Christum Filium Dei, Deum uerum, quem cum Patre semper et equalem Patri ante secula confitemur, eumdem a tempore suscepte carnis factum Deum hominem non negemus; nec, quasi per gradus et tempora proficientem in Deum, alterius status fuisse ante resurrectionem credamus,  alterius post resurrectionem, sed eiusdem semper plenitudinis atque uirtutis. Et item paulo post: Sed quia uerbum Deus in hominem dignanter hominem suscipiendo descendit, et per susceptionem Dei homo ascendit in uerbum, [b 2Kb] totus Deus uerbum factus est  totus homo. Non enim Deus Pater homo factus est, nec Spiritus sanctus, sed Unigenitus Patris; ideoque una persona accipienda est carnis et uerbi, ut fideliter sine aliqua dubitatione credamus unum eumdemque Dei Filium, inseparabilem semper [a 1Kb] gemine substantie, etiam gigantem nominatum in diebus carnis sue , et uere semper omnia gessisse que sunt hominis, et uere semper possedisse que Dei sunt. Quoniam et sic crucifixus est ex infirmitate, sed uiuit ex uirtute Deï .



CAPUT uI Concors catholicorum doctrina uti orthodoxa fides amplectenda est.

Hanc ergo [b 1Kb] eius confessionem, id est, catholicorum  omnium fidem, et omnes Africani episcopi, unde scribebat, et omnes Gallicani, ad quos scribebat, comprobauerunt. Neque ullus adhuc omnino exstitit cui fides hec sine infidelitatis crimine displiceret, quia professio impietatis est, probatam negare pietatem. Sufficere ergo solus nunc ad confutandam heresim deberet consensus omnium, quia indubitate ueritatis manifestatio est auctoritas uniuersorum, et perfecta ratio facta est ubi nemo dissensit [Lips. in  marg. dissentit]. Ita ut qui contra hoc sentire nitatur, huius prima statim fronte non tam sit audienda assertio, quam damnanda peruersitas: quia preiudicium secum damnationis exhibuit, qui iudicium uniuersitatis impugnat; et audientie locum non habet, qui a cunctis statuta conuellit. Confirmata enim semel ab omnibus ueritate, quidquid contra id uenit, hoc ipso statim falsitas esse noscendum est, quod a ueritate dissentit. Ac per hoc sufficere ei etiam id solum conuenit ad sententiam damnationis, quod discrepat a iudicio ueritatis. Sed tamen quia rationi non obest sermo rationis, et semper ueritas uentilata plus rutilat, meliusque est errantes disputationis curatione corrigi, quam censure seueritate damnari; curanda est, quantum in nobis est, per  diuinam opem in nouis hereticis uetus heresis, ut, recepta per sacram misericordiam sanitate, medela potius eorum det sancte fidei testimonium quam damnatio iuste seueritatis exemplum. Adsit tantum disputationi ac sermoni de se habito ipsa ueritas, et pietate illa qua Deus ad homines uenire dignatus est humanis erroribus opituletur, qui ad hoc se uel maxime in terris atque in homine nasci uoluit, ut falsitati amplius locus esse non posset.



LIBER SECUNDUS.



CAPUT PRIMUM. Posteriorum hereticorum errores in auctoribus atque inuentoribus suis damnatos et confutatos esse.


Quoniam libello primo quedam premisimus, quibus [a 1Kb] nouum hereticum ex antiquis hereseos stirpibus pullulare approbaremus, sufficere quidem ei ad excipiendam iuste damnationis sententiam debet priorum hereticorum iusta damnatio. Quia cum easdem radices habeat, atque iisdem erroribus [Lips. in marg. scrobibus] emergat, satis iam in auctoribus suis ipse damnatus est; maxime cum idipsum quod ipsi asserunt, etiam hi qui proxime ante hos male secuti sunt bene condemnarint, ut sufficere  his abunde iam in alterutrum suorum exempla debeant, uel horum scilicet qui emendati, uel eorum qui condemnati sunt. Si enim corrigi queunt, habent in suorum correctionibus medelam; si corrigi non queunt, habent in suorum damnatione sententiam:  tamen ne preiudicio magis aduersum eos quam iudicio uti uelle existimemur, ipsam eorum in medium pestiferam propositionem, uel potius blasphemantem amentiam proferamus: Sumentes in omnibus scutum fidei, et gladium spiritus, quod est uerbum Dei , scilicet ut resurgens uetusti draconis caput idem diuini sermonis gladius etiam nunc in nouis anguibus desecet, qui prius in antiquis serpentibus amputauit. Nam cum idem horum error sit qui illorum fuit, pro desectione istorum haberi debet desectio illorum: et quia renascentes colubri pestiferos in Ecclesia Domini flatus agunt et tabescere quosdam sibilis suis faciunt, iungenda est propter  nouas infirmitates antiquis curationibus recens medela, ut etiam si illud quod prius actum est non ualet ad languoris damnationem [Lips. in marg. curationem], hoc tamen quod nunc agimus ualeat ad languentium sanitatem.



CAPUT II. uirginem Deiparam non tantum , uerum etiam , et Christum uere Deum esse demonstrat.


Dicis itaque, quisquis es ille heretice, qui Deum  ex uirgine natum negas, Mariam matrem Domini nostri Iesu Christi [a 129Kb] , id est, matrem Dei, appellari non posse, sed ., hoc est, Christi tantum matrem, non Dei nemo enim, inquis,  [a 19Kb] antiquiorem se parit. Ac de hoc quidem tam stulto argumento, quo natiuitatem Dei carnali intelligentia estimandam putas, et mysterium maiestatis humanis credis censendum esse rationibus, postea, si Deus annuet, disputabimus; nunc interim et Christum Deum, et Mariam matrem Dei diuinis testibus approbemus. Audi itaque loquentem ad pastores de Dei ortu angelum Dei: Natus est, inquit, uobis hodie Saluator, qui est Christus Dominus, in ciuitate Dauid . Ne solum utique in Christo hominem intelligeres, et Domini tibi et Saluatoris nomen adiecit, scilicet ut quem Saluatorem esse cognosceres, Deum nequaquam esse dubitares; et cum saluandi uirtus non nisi diuine competeret potestati, diuine esse eum potentie non ambigeres, in quo potentiam  saluandi esse didicisses. Sed hoc incredulitati tue parum fortasse uideatur, quia cum angelus Dominum potius et Saluatorem quam Deum aut Dei Filium nominauit, cum utique impiissime Deum neges quem Saluatorem esse fatearis. Audi quoque archangelum Gabrielem Marie uirgini predicantem: Spiritus, inquit, sanctus ueniet in te, et uirtus Altissimi obumbrabit tibi: ideo et quod nascetur in te sanctum, uocabitur Filius Dei . uides quemadmodum natiuitatem Dei indicaturus, Diuinitatis opera premiserit? Spiritus enim sanctus, inquit, ueniet in te, et uirtus Altissimi obumbrabit tibi. Pulcherrime loquens angelus, diuinitate uerborum, maiestatem diuini operis explicuit. Spiritus enim sanctus uirginis interiora sanctificans, et in his potentia diuinitatis sue  spirans, [b 1Kb] humane se inseruit miscuitque nature, atque id quod alienum a se fuerat suum fecit, uirtute id sua, scilicet, ac maiestate presumens. Ac ne ad introitum diuinitatis humana fortasse infirmitas non subsisteret, uenerandam omnibus uirginem uirtus Altissimi roborauit, ut corpoream imbecillitatem circumfusa umbre sue protectione firmaret, et ad consummandum conceptus sacri inenarrabile sacramentum humana infirmitas non deficeret, quam diuina obumbratio sustineret. Spiritus ergo, inquit, sanctus ueniet in te, et uirtus Altissimi obumbrabit tibi. Si nasciturus itaque de sana uirgine homo tantummodo solitarius erat, quid tanto agebatur sacri aduentus nuntio? quid tanto diuinitatis ipsius apparatu?  Si utique homo ex homine, et caro tantummodo nascebatur ex carne, iussio quippe tantum ad id potuerat aut uoluntas diuina sufficere. Si enim ad fabricandos celos, fundandam terram, creandum mare, sedes denique et thronos, et angelos, et archangelos, et principatus, et potestates, si ad creandam postremo omnem celestem militiam, et ad illa innumera diuinorum exercituum millium millia, sola sibi tantum uoluntas Dei imperiumque suffecit (quia ipse dixit, et facta sunt; ipse mandauit, et creata sunt , cur id ad conceptionem  unius hominis parum uisum est, quod satis ad procreationem diuinorum omnium fuit? et id potentia ac maiestas Dei in ortu unius infantuli parum credidit, quod ad conditionem terrenorum omnium  celestiumque suffecit. Sed illud utique est, quod illa omnia opera acta fuerant per iussionem Dei; natiuitas autem agenda non erat nisi per aduentum, quia et concipi ab homine Deus nisi se donante, et nasci nisi se illabente, non poterat; et ideo archangelus superuenturam uirgini maiestatem sacram indicabat, uidelicet ut quia agi tanta res per hominum officium non ualebat, ipsius ad futuram deceret [Lips. in marg. diceret] maiestatem in conceptu, qui erat futurus in partu. Et ideo descendit uerbum Filius, adest maiestas Spiritus sancti, uirtus obumbrauit Patris, utique ut in sacramento sacre conceptionis omnis esset cooperatio Trinitatis. Ideo inquit: Et quod nascetur ex te sanctum, uocabitur Filius Dei. Bene addidit, ideo, ut ostenderet scilicet  ideo hec secutura, quia fuerant illa premissa; et quia Deus superuenisset in conceptione, ideo Deus futurus esset in partu. Rationem ergo tante rei puelle reddidit nescienti, dicens: Utique quia Spiritus sanctus superueniet, et quia uirtus Altissimi obumbrabit, ideo et quod nascetur sanctum, uocabitur Filius Dei. Hoc est dicere: Ne ignores, inquit, hunc tante rei apparatum, hoc tanti mysterii sacramentum, ideo in te tota ueniet maiestas Dei, quia ex te nascetur Filius Dei. Quid hic ultra adhuc ambigi, aut quid amplius dici potest? Deum dixit superuenturum, Dei Filium nasciturum. Tu quere nunc, si placet, quomodo aut Dei Filius Deus non sit; aut quomodo que Deum edidit, Theotocos, id est, Dei  mater esse non possit? Sufficere ergo hec tibi sola, immo sufficere hec tibi summa deberent.



CAPUT III Prosequitur idem argumentum ueteris Scripture testimoniis.

Sed quia testimonia sacre natiuitatis abunde suppetunt, utpote que idcirco omnia scripta sunt ut ipsius testes essent, inspiciamus in pauxilla aliqua portione, etiam ad nuntiationem de Deo ueteris Testamenti, ut intelligas futurum ex uirgine Dei ortum, non tunc tantum cum factus est nuntiatum, sed etiam ab ipso admodum mundi ortu esse predictum; reuera ut quia ineffabile opus agendum erat, tolleret quandoque incredulitatem rerum presentium premissa semper annuntiatio futurorum. Ait itaque  Isaias propheta: [a 1Kb] Ecce uirgo concipiet, et pariet filium, et [b 1Kb] uocabunt nomen eius [c 2Kb] Emmanuel, quod est interpretatum, Nobiscum Deus . Quis est hic incredule ambiguitati locus? Concepturam propheta uirginem dixit, uirgo concepit; filium nasciturum, filius natus est; uocandum Deum, uocatur  Deus. Hoc enim appellatur nomine, quod natura. Unde cum uocandum eum Dei Spiritus Deum dixerit, probat se ab Spiritu Dei uacuum, qui se a consortio reddit diuine nuncupationis alienum. Ecce ergo, inquit, uirgo concipiet, et pariet filium, et uocabunt nomen eius Emmanuel, quod est interpretatum, Nobiscum Deus. Sed illud est forsitan quo se infidelis uertat tergiuersatio, ut dicat hoc quod uocandum eum Deum propheta dixerat, non tam ad maiestatem diuinitatis quam ad appellationem nominis pertinere. Sed quid facimus [d 3Kb] quod appellatus hoc nomine in Euangeliis Christus omnino non est, et tamen mentitus esse per prophetam Dei Spiritus dici non potest? Quid ergo illud est? ut intelligamus utique prophetiam illam diuinitatis nomen tunc predixisse, non carnis.  Nam cum [e 1Kb] aliud in Euangelio homo unitus Deo nomen acceperit, necesse est utique hoc uocabulum hominis fuisse, illud diuinitatis. Sed pergamus ulterius, et alia ad ueritatem probandam ueritatis testimonia conuocemus. Ubi enim de Deo agitur, nulla re diuinitas melius quam suis testibus approbatur. Ait ergo  idem propheta alibi: Filius natus est nobis, paruulus datus est nobis, cuius principatus super humerum eius, et uocabitur nomen eius magni consilii angelus, [a 1Kb] Deus, fortis, pater futuri seculi, princeps pacis . Sicut superius utique uocandum eum Emmanuel propheta dixerat, ita hic uocandum eum et magni consilii nuntium, et Deum, fortem, et patrem futuri seculi, et pacis principem dicit, cum utique nullo loco eum in Euangeliis uocatum his nominibus legerimus; ut intelligamus scilicet [b 1Kb] non carnis esse hec uocabula, sed diuinitatis: atque illud in Euangeliis [c 1Kb] nomen esse hominis suscepti, hoc [d 1Kb] ingenite potestatis. [e 1Kb] Et quia nasciturus in homine Deus erat, ita nomina ipsa per dispensationem sacram fuisse diuisa, ut et carni hominis nomen inderet, et diuinitati  Dei. uocabitur ergo, inquit, magni consilii nuntius, Deus, fortis, pater futuri seculi, princeps pacis. Non hic, quisquis es, o heretice, non hic propheta ille diuino spiritu plenus, exemplo assertionis tue, illum qui natus est, conflatili statue et figmento insensibili comparauit. Filius enim, inquit, natus est nobis, paruulus datus est nobis, cuius principatus super humerum eius, et uocabitur nomen eius magni consilii nuntius, Deus, fortis. Ne hunc quem annuntiabat alium quam illum qui in carne natus est intelligeres, nomen natiuitatis adiecit, dicens: Paruulus natus est nobis, filius datus est nobis. uides quot cognominibus ad demonstrandam corporalis ortus proprietatem propheta usus sit? et natum enim eum et paruulum nominauit, scilicet ut euidentius significationem  nate sobolis nomen exprimeret paruitatis: preuidens absque dubio diuinus Spiritus hanc blasphemantium hereticorum peruersitatem, his omni mundo Deum qui nascebatur rerum ipsarum uocabulis demonstrauit; ut etiam si blasphemare hereticus quereret, blasphemie tamen locum penitus inuenire non posset. Filius ergo, inquit, natus est nobis, paruulus datus est nobis, cuius principatus super humerum eius, et uocabitur nomen eius magni consilii nuntius, Deus, fortis, pater futuri seculi, princeps pacis. Paruulum hunc qui natus est, et pacis principem esse docuit, et futuri seculi patrem, et Deum, fortem. Quis est tergiuersandi locus? separari paruulus hic qui natus est a Deo qui in eo natus est non potest; hunc enim quem natum dixit, patrem futuri  seculi nominauit; hunc quem paruulum nuncupauit Deum, fortem predixit. Quid est, heretice, quo  te conferas? septa et conclusa sunt omnia, non est usquam penitus exeundi locus. Superest ut errorem quem uoluntas noluit intelligere, tandem incipiat uel necessitas confiteri. Sed non contenti his que sufficiunt, quid etiam per alium prophetam Spiritus sanctus dixerit inquiramus: [f 22Kb] Si affiget, inquit, homo Deum suum, quia uos affigitis me ? ut euidentiora utique fierent que prophetabantur, quod de passione Domini nostri propheta cecinit, quasi ipsius de quo dicebat ore predixit: Si affiget homo Deum suum, quia uos affigitis me? Nonne tibi, queso, dixisse hoc Dominus Deus noster quasi ad crucem ductus uidetur? Cur, queso, Redemptorem uestrum me non agnoscitis? Cur Deum indutum pro uobis carne nescitis? Saluatori uestro necem  paratis? auctorem uite ad mortem ducitis? Deus uester sum, quem suspenditis, Deus uester quem crucifigitis. Quis, rogo, hic error, aut que insania est? Si affiget homo Deum suum, quia uos affigitis me? uides quomodo uox hec ipsarum quodammodo que acte sunt rerum uox sit? Numquid expressius quidquam aut manifestius quereres? uides quomodo testimonia sacra natum in carne Dominum Iesum Christum, ab ipsis quodammodo incunabulis usque ad crucem, quam pertulit, prosecuta sint? Cum utique illum quem alibi legis Deum in carne nasci, hic Deum in cruce uideas affigi. Et ideo a propheta et illic ubi natus est Deus dicitur, et illic ubi crucifixus est Deus euidentissime nominatur; ne scilicet in aliquo dignitati diuinitatis preiudicaret carnis assumptio,  et honorem maiestatis infringeret uel humilitas corporis, uel contumelia passionis; cum utique augere in nobis affectum eius et cultum debeat uel dignatio tam humilis natiuitatis, uel pietas tam benigna patientis, quia maximum utique et immani simum scelus est, ut ideo apud nos minus honoris habeat, quia plus amoris impendit.



CAPUT Iu. Ex apostolo Paulo eiusdem doctrine testimonia profert.

Sed his omissis, que explicari ideo nullo modo possunt, quia sicut immensitas beneficiorum illius, ita et relatio modum non habet, tempus est ut fortissimum de eo ac manifestissimum testem eius  apostolum Paulum consulamus; fidelissime enim nobis omnia de Deo dicere potest, e cuius semper  pectore locutus est Deus. Testatur ergo in hunc modum de gratia atque aduentu Domini Dei nostri, missus ad destruendum gentilis superstitionis errorem electus gentium magister: [a 1Kb] Apparuit, inquit, gratia Dei et Saluatoris nostri omnibus hominibus, erudiens nos ut abnegantes impietatem et secularia desideria, sobrie et pie et iuste uiuamus in hoc mundo, exspectantes beatam spem et aduentum glorie magni Dei, et Saluatoris nostri Iesu Christi . Apparuit, inquit, gratia Dei Saluatoris nostri. Bene congruo ad ostendendum noue gratie et generationis aduentum sermone usus est. Dicens enim, apparuit, ortum noue gratie ac natiuitatis expressit, quia exinde apparere donum gratie noue cepit, ex quo Deus in mundo natus apparuit. Digna ergo et congrua hanc  noue gratie lucem uerbi proprietate, quasi digito indicante, monstrauit. Hoc enim rectissime apparuisse dicitur, quod subita quasi apparitionis luce monstratur. Sicut in Euangeliis apparuisse stellam magis orientalibus legimus ; et in Exodo, Apparuit, inquit, Mosi angelus in igne flamme rubi . In omnibus enim et his et aliis uisionibus sacris hoc utendum uel maxime uerbo Scriptura existimauit, ut apparuisse hec diceret, que insolita claritate fulgerent. Ita ergo et Apostolus sciens aduentum celestis gratie, que ortu sacre natiuitatis apparuit, uerbo eam fulgide apparitionis expressit, ut apparuisse utique id diceret quod noue lucis splendore radiaret. Apparuit ergo gratia Dei Saluatoris nostri. Numquid causari hic aliquid  quasi de ambiguitate nominum potes, ut dicas aliud esse Christum, aliud Deum? ut Saluatorem a maiestate nominis sui distrahas, et Dominum [Lips. in marg. Deum] a diuinitate secernas? Ecce hic uir Dei ex Deo loquitur, et apparuisse ex Maria gratiam Dei euidentissima predicatione testatur. Ac ne forte non ex Maria Deum apparuisse diceres, nomen statim addidit Saluatoris, scilicet ut eum natum ex Maria Deum crederes, quem Saluatorem natum negare non possis, iuxta illud: Quia natus est uobis hodie Saluator . O admirabilem et uere a Deo datum gentibus magistrum! qui sciens futuram hanc heretice prauitatis insaniam, que in litem uocabula Dei uerteret, et calumniari Deo de suis nominibus non timeret, ne Saluatoris uocabulum  hereticus a diuinitate secerneret, nomen Dei ante premisit; scilicet ut premissum Dei nomen omnia sibi que sequerentur nomina uindicaret, neque ullus in sequentibus solitarium esse hominem Christum crederet, quem in primo statim uocabulo  Deum esse didicisset. Exspectantes, inquit idem Apostolus, beatam spem, et aduentum glorie magni Dei, et Saluatoris nostri Iesu Christi. uidit profecto ille diuine sapientie doctor ad insidiosas calliditates diabolice captionis simplicem tantummodo non sufficere doctrinam, nisi sanctam fidei predicationem munimine cautionis armasset. Et ideo cum superius nomen Dei Saluatorisque posuisset, hic addidit, Iesu Christi; scilicet ne ad significandum Dominum Iesum Christum sufficere tibi forsitan nomen solum non crederes Saluatoris, et non eumdem Iesum Christum Deum esse intelligeres quem Saluatorem Deum esse cognouisses. Quid ergo ait? Exspectantes, inquit, beatam spem, et aduentum glorie magni Dei et Saluatoris nostri Iesu Christi. Nihil hic de  nominibus Domini nostri deest, et Deum hic, et Saluatorem, et Iesum et Christum uides. Sed omnia hec uidens, omnia in Deo esse perspicis. Audisti enim Deum, sed Saluatorem. Audisti Deum, sed Iesum. Audisti Deum esse, sed Christum. Separari hoc appellationis diuersitate non ualet, quod diuinitas unitate coniunxit. Quidquid libet de his requisieris, idem inuenies. Saluator Deus est, iehsu Deus est, Christus Deus est: omne hoc quod audis, [b 1Kb] plurale est nuncupatione, sed unum est potestate. Quia cum et Saluator Deus sit, et iehsu Deus, et Christus Deus, intelligere apertum est quod omnia hec distinguuntur appellatione, sed iunguntur maiestate. Et cum euidentissime audias quod unus in singulis nuncupatur Deus, intelligere utique aperte potes quod est in omnibus  unus Deus. Ac sic non licet tibi iam ex dissimilitudine Dominice nuncupationis querere discrepantiam potestatis, et pro uarietate appellationis diuersitatem facere persone. Non licet dicere: Christus ex Maria natus est, et non Deus; Apostolus enim proclamat: Deus. Non licet dicere, iehsu ex Maria natus est, et non Deus; Apostolus enim testatur: Deus. Non licet dicere: Saluator natus est, et non Deus; Apostolus enim confirmat: Deus. Nihil est quo te conferas; quidquid de Dominicis uocabulis sumpseris, [c 1Kb] Deus est quod nominaris. Nihil est quod dicas, nichil est quod afferas, nichil quod improba falsitate confingas. Potes habere in incredulitate impia quod non credas, non habes in calumniandi occasione quod deneges.



CAPUT u. Ex gratie diuine muneribus que per Christum accipimus, colligit ipsum uere Deum esse.


Quamquam quia de diuina hac Saluatoris Domini  nostri gratia paulo superius loqui cepimus, uolo ut de eadem re adhuc ex lectionibus sacris aliqua dicamus. Legimus in Actibus Apostolorum, apostolum Petrum eos qui, Euangelium recipientes, nichilominus tamen iugum uetuste legis portandum esse censebant, ita redarguentem: Quid, inquit, tentatis Deum, imponere iugum super ceruices discipulorum, quod neque patres nostri, neque nos portare potuimus? Sed per gratiam Domini nostri Iesu Christi credimus saluari, quemadmodum et illi . Donum certe gratie huius per Iesum Christum datum apostolus dicit. Responde mihi nunc, si placet, gratiam hanc que ad salutem omnium data est, ab homine, an a Deo datam existimes? Si ab homine, reclamat tibi uas Dei Paulus, dicens: Apparuit gratia Dei Saluatoris  nostri . Diuini esse gratiam hanc docet muneris, non imbecillitatis humane. Et sane etiam si sacrum testimonium non suppeteret, ipsa rei ueritas testimonio erat, quia prestare rem perpetui et immortalis boni fragilia et terrena non possunt, nec dare quisquam alteri ualet quo ipse indiget, aut tribuere illius rei copiam cuius rei inopiam sustinere fateatur. A Deo ergo necesse est gratiam datam non neges. Deus ergo est qui dedit, data autem est per Dominum nostrum Iesum Christum; ergo Dominus iehsu Christus Deus. Si autem est ille, utique ut est, Deus, ergo illa que Deum peperit, Theotocos, id est, genitrix Dei. Nisi forte ad tam ridiculam blasphemie contradictionem tendere uelis, ut illam ex qua Deus natus est, Dei matrem  neges: cum illum qui natus est, Deum negare non possis. Sed uideamus tamen quid de hac eadem Domini nostri gratia etiam Euangelium Dei senserit. Gratia, inquit, et ueritas per Iesum Christum facta est . Si solitarius homo Christus, quomodo hec facta per Christum? Unde in eo uirtus diuina, si in eo sola, ut ais, humana conditio? Unde celestis largitas, si terrena paupertas? Nemo enim potest tribuere quod non habet. Dans ergo diuinam gratiam Christus, habuit quod dedit. Neque enim potest harum diuersissimarum inter se rerum quis differentiam sustinere, ut simul et patiatur indigentiam inopis, et habeat munificentiam largientis. Et ideo sciens apostolus Paulus omnes diuitiarum celestium thesauros in Christo esse, recte ad Ecclesias scribit:  Gratia Domini nostri Iesu Christi uobiscum . Qui scilicet sepius iam docuerat eumdem Deum esse quem Christum, cunctamque in illo maiestatem deitatis esse, et omnem in eo corporaliter plenitudinem Diuinitatis habitare, recte utique iam sine adiectione nominis Dei solam precatur gratiam Christi. Quia cum eamdem docuerit sepius gratiam Dei esse quam Christi, plenissime nunc solam precatur gratiam Christi, quia in gratia Christi omnem scit Dei gratiam contineri. Gratia ergo, inquit, Domini nostri Iesu Christi uobiscum. Interrogo te, quisquis  es, o heretice, scribens hec ad Ecclesias Paulus, quid his precabatur ad quos scribebat? Gratia enim, inquit, Domini nostri Iesu Christi uobiscum. Si homo [a 1Kb] solitarius iehsu Christus, ergo et ille optans dari Ecclesiis gratiam Christi, gratiam dari hominis optabat; et dicens, gratia Christi uobiscum, hoc dicebat, gratia hominis uobiscum, gratia carnis uobiscum, gratia imbecillitatis corporee, gratia fragilitatis humane Aut cur omnino nomen gratie ipsius nominaret, si gratiam hominis optaret, quia optandi ratio non subsistebat, ubi non erat quod optaretur, nec precandum erat ut eius gratia his contingeret, qui substantiam, ut ais, ipsius que optabatur gratie non haberet? Ergo uides hec stulta esse penitus et ridicula; immo potius non ridicula, sed deflenda:  ea enim que quibusdam facilioribus sunt ridicula; piis ac fidelibus flenda sunt, quia in stultitia uestre infidelitatis illi effundunt lacrymas caritatis, et in insipientia impietatis aliene illi habent lacrymas pietatis sue. Resipiscamus ergo aliquando, et respiremus, quia sensus hic non sapientia tantum, sed etiam spiritu caret cum sit utique et spiritali sapientia uacuus, et spiritu salutis alienus.



CAPUT uI. Diuine gratie conferende facultatem non accessisse in Christo temporis progressu, sed ab ipso ortu illi congenitam fuisse.

Sed dicas forsitan gratiam hanc Domini nostri Iesu Christi, de qua Apostolus scribit, non cum ipso natam, sed postea ei illapsu diuinitatis infusam;  quia et homo ipse a te Dominus noster iehsu Christus, quem solitarium dicis, non cum Deo natus, sed postea a Deo dicatur assumptus, ac per hoc totum, homini illi gratiam quando et diuinitatem datam? Neque nos aliud dicimus quam quod diuina gratia cum diuinitate descenderit, quia et diuina gratia Dei sit et largitio quodammodo ipsius diuinitatis ac donum munificentia gratiarum. Temporis ergo inter nos forsitan putetur magis quam rei esse distantia, quia diuinitatem quam nos cum Domino Iesu Christo natam, tu postea dicas infusam. Sed illud est quod natam cum Domino diuinitatem negans, nec postea fideliter confiteri potes, quia non potest una eademque res in parte esse impia, et in parte probari pia, et eadem in portione fidei et in portione esse perfidie.  Primum ergo illud a te requiro: Dominum nostrum Iesum Christum, qui ex Maria uirgine natus est, hominis tantum filium, an etiam Dei dicas Filium? Nos enim, id est, catholicorum omnium fides, nos, inquam, omnes utrumque hoc et credimus, et intelligimus, et scimus, et confitemur, quod et hominis est filius, quia ex homine natus est, et Dei Filius, quia ex Diuinitate conceptus. Tu ergo utrumque hoc, id est Dei Filium atque hominis, an tantum hominis esse asseris? Si tantum hominis, reclamant tibi apostoli, reclamant prophete, reclamat  denique ipse [a 6Kb] per quem est facta conceptio Spiritus sanctus. Obruitur impudentissimum os tuum cunctis diuinorum apicum testimoniis; obruitur sacris uoluminibus sanctis testibus; obruitur denique ipso Dei Euangelio, quasi diuina manu. Et Gabriel ille magnus, qui in Zacaria uocem incredulam uirtute uerbi sui cercuit, multo magis in te blasphemam atque impiam suo ipso ore damnauit, dicens ad Mariam  uirginem Dei matrem: Spiritus, inquit, sanctus ueniet in te, et uirtus Altissimi obumbrabit tibi. Ideo et quod nascetur ex te sanctum, uocabitur Filius Dei . uides quod ut secundum carnem hominis fieret filius iehsu Christus, ante est Filius Dei predicatus? Paritura enim Dominum uirgo Maria, sancto in se Spiritu descendente et uirtute Altissimi cooperante concepit. Ac per hoc intelligis [b 14Kb] quod  Domini Saluatorisque nostri inde est origo, unde conceptus; et cum descendente in uirginem totius Diuinitatis plenitudine natus sit, filius esse hominis non poterat, nisi prius Dei Filius fuisset, et ideo missus ad annuntiandam sacri ortus natiuitatem angelus Dei, cum sacramentum conceptionis ante dixisset, partui ipsi nomen imposuit, dicens: [a 11Kb] Ideo et quod nascetur ex te sanctum, uocabitur Filius Dei . Dei ergo Filius iehsu Christus, quia et a diuinitate genitus, et [c 1Kb] a diuinitate conceptus. [d 1Kb] Si autem Dei Filius, ergo indubitanter Deus; si autem Deus, ergo gratia Dei non carens, neque enim ea re umquam caruit quam ipse fecit. Gratia enim et ueritas per Iesum Christum facta est.



CAPUT uII. Perfectam ab eterno fuisse, esse et fore in Christo diuinitatem, maiestatem, potentiam, uirtutem, etc.


Omnis ergo in eo gratia, omnis uirtus, omnis potentia, omnis diuinitas, omnis denique diuinitatis ac maiestatis ipsius plenitudo cum eo atque in eo semper fuerunt, siue in celo, siue in terra, siue in utero, siue in ortu: nichil umquam Deo de Deo defuit; semper enim cum Deo deitas, non loco umquam ab eo, non tempore separata: ubique enim Deus totus, ubique perfectus, non diuisus, non demutatus, non imminutus est; quia nec addi umquam Deo nec detrahi quidquam potest: sic enim imminutionem deitatis non habet, sicut nec augmentum. Idem ergo in terris fuit, qui et in celis; idem in humilibus, qui  in excelsis; idem in hominis exiguitate, qui in Dei maiestate. Et ideo bene Apostolus Christi gratiam nominans , Dei gratiam nominabat, quia Christus totum erat quod Deus: omnis in ipsa statim hominis conceptione Dei uirtus, omnis diuinitatis uenit plenitudo. Inde enim illi omnis diuinitatis perfectio, unde et origo. Neque enim umquam sine Deo fuerat homo ille, qui utique hoc ipsum quod erat, a Deo acceperat. Hoc itaque primum, uelis, nolis, negare non potes, quod Dominus iehsu Christus Filius Dei sit; Archangelo utique clamante  in Euangeliis: Quod ex te nascetur sanctum, uocabitur Filius Dei . Hoc autem posito, scito te quidquid de Christo legeris, de Dei Filio legere; quidquid de Domino aut Iesu legeris, Dei Filium nominant: omnia hec eius uocabula, Filium Dei clamant. Et ideo tu in his omnibus quecumque audieris, nomen diuinitatis agnoscens, cum in omnibus uideas te Dei Filium intelligere debere, argumentare, si placet, quomodo Deum ualeas a Dei Filio separare.



LIBER TERTIUS.



CAPUT PRIMUM. Christum eumdem hominem ac Deum secundum carnem ex Isrel et uirgine Maria editum esse.


Scribens Romanis diuinus ille Ecclesiarum magister, cum argueret, immo defleret Iudeorum, id est, fratrum suorum infidelitatem, his uerbis usus est: [a 16Kb] Optabam, inquit, anathema esse ipse ego a Christo pro fratribus meis, qui sunt cognati mei secundum carnem, qui sunt Isrelite, quorum adoptio est filiorum, et gloria, et testamentum, et legislatio, et obsequium, et promissiones; [b 1Kb] quorum patres, ex quibus Christus secundum carnem, qui est super omnia Deus benedictus in secula . O affectum, et fidelissimi apostoli, et piissimi propinqui, qui inestimabili  caritate mori uult, et pro cognatis ut proximus, et pro discipulis ut magister. Et que tandem causa ut mori uellet? una utique, ut illi uiuerent. uita autem eorum in quo continebatur? in hoc scilicet, ut ipse ait, ut Deum Christum secundum carnem natum ex sua carne cognoscerent. Et ideo utique Apostolus plus dolebat, quia eum ex Isrel natum non intelligerent, qui ex suis editum plus amare deberent. Ex quibus Christus, inquit, secundum carnem, qui est super omnia Deus benedictus in secula . Eum scilicet ex illis Christum natum ait secundum carnem, qui sit super omnia Deus benedictus in secula. Christum utique secundum carnem natum ex illis non negas; sed idem qui ex illis natus  est, Deus est. Quid circumis? quid tergiuersaris? Christum ex Isrel natum secundum carnem Deum esse Apostolus dicit. Tu doce quando non fuerit. Ex quibus Christus, inquit, secundum carnem, qui est super omnia Deus. uides quia hoc Apostolus unitate coniunxerit, separari omnino non potest Deus a Christo. Sicut enim ex illis Christum Apostolus predicat, ita Deum in Christo esse confirmat. Aut utrumque hoc neges necesse est, aut utrumque fatearis Natus secundum carnem Christus ex illis dicitur, sed idem in Christo Deus ab Apostolo predicatur. Unde et alibi: Deus enim erat in Christo mundum reconcilians sibi . Diuidi hoc ab alterutro nequaquam potest. Aut Christum ex illis editum denega, aut ex uirgine Deum in Christo  editum confitere: Qui est, inquit, super omnia Deus benedictus in secula.



CAPUT II. Dei appellatio aliter Christo, aliter hominibus tributa est.

Sufficere quidem fidelibus ad indicandam maiestatem diuinitatis nomen Dei abunde potuit: sed addendo, super omnia Deus benedictus, blasphemiam perfide assertionis exclusit; ne quis scilicet impiorum uocabulum Dei interdum etiam hominibus temporarie dono diuine dispensationis indultum, ad iniuriam summe diuinitatis assumeret, et contumeliosis Deo comparationibus coaptaret, sicut utique illud ubi ad Moysen dicit Deus: [c 2Kb] Dedi te deum Pharaoni  , aut illud, Ego dixi, Dii estis , cum utique euidentissimam indulti nominis habeat significationem. Nam ubi dicit, Ego dixi, non tam nomen est potestatis quam sermo dicentis. Sed et illud ubi dicit, Dedi te deum Pharaoni, non diuinitatem accipientis, sed potestatem dantis exposuit. Nam cum dixerit, dedi, in illo utique significata est Dei potestas qui dedit, non diuinitatis natura in eo qui accepit. De Deo autem ac Domino nostro Iesu Christo cum dicitur, qui est super omnia Deus benedictus  in secula, et res statim probatur in uerbo, et uerbi res demonstratur in nomine, quia Dei nomen in Dei Filio [a 3Kb] non significatio est adoptionis indulte, sed ueritas proprietasque nature.



CAPUT III. Explicat illud Apostoli, Nos ex hoc neminem nouimus secundum carnem, etc.

Itaque, inquit idem Apostolus, [b 1Kb] Nos neminem ex hoc nouimus secundum carnem, [c 3Kb] et si cognouimus  secundum carnem Christum, sed nunc iam non nouimus . Bene sibi cuncta sacri sermonis scripta conueniunt, et in omni penitus sui parte, etiam ubi uerborum specie non consonant, rerum tamen uirtute concordant: sicut in hoc quod ait, et si cognouimus Christum secundum carnem, sed nunc iam non nouimus; testimonium enim dicti presentis confirmatio superioris est, quo dixit, Ex quibus Christus secundum carnem, qui est super omnia Deus benedictus in secula . Illic enim posuit, ex quibus Christus secundum carnem; hic autem, et si cognouimus Christum secundum carnem; illic, qui est super omnia Deus; hic autem, Christum secundum carnem nunc iam non nouimus. Species uerborum est alia, sed rei uirtus una; eumdem enim quem illic secundum carnem  natum Deum super omnia predicat, hic secundum carnem se iam non nosse confirmat. Ideo scilicet, quia eumdem quem natum in carne nouerat Deum, in secula confitetur, et ideo a se eum ignorari secundum carnem, quia sit super omnia Deus benedictus in secula; ac per hoc et illud ibi, qui est super omnia Deus, et hoc dicit, Non nouimus iam Christum secundum carnem, quia est Deus benedictus in secula. Ascendit ergo quodammodo, quasi in altiorem gradum doctrine apostolice predicatio, et licet sibi sensu in utroque conueniat, sacramentum tamen perfecte fidei quasi sententia expressiore confirmat, dicens: Et si cognouimus secundum carnem Christum, sed [a 1Kb] nunc iam non nouimus, uidelicet, quia prius eum et hominem scimus et Deum, nunc tantum Deum.  Cessante enim infirmitate carnis, nichil in eo iam nouimus nisi uirtutem diuinitatis; quia totum in eo uirtus est maiestatis diuine, ubi esse desiit infirmitas imbecillitatis humane. Omne ergo penitus hoc testimonio mysterium et sumpte carnis et perfecte diuinitatis  exposuit. Dicens enim, Et si cognouimus Christum secundum carnem, sacramentum nati in carne Dei locutus est; adiiciens autem, Nunc iam non nouimus, uim deposite infirmitatis explicuit. Ac per hoc cognitio illa carnis ad significationem pertinet hominis, ignoratio autem ad honorem diuinitatis: Hoc est enim dicere, Cognouimus Christum secundum carnem, quamdiu quod secundum carnem agnosceretur, fuit; nunc iam non nouimus postquam esse desiuit. [b 2Kb] Natura enim carnis in spiritualem est translata substantiam; et illud quod fuerat quondam hominis, factum est totum Dei. Et ideo non nouimus Christum secundum carnem, quia absorpta per diuinam maiestatem infirmitate corporea, nichil sacro resedit corpori ex quo imbecillitas in eo carnis possit  agnosci. Ac per hoc quidquid fuerat prius substantie duplicis, factum est uirtutis unius. Cum utique non sit dubium Christum qui crucifixus est ex infirmitate nostra, totum uiuere ex maiestate diuina.



CAPUT Iu. Ex ea que ad Galatas est Epistola profert testimonium quo probat infirmitatem carnis in Christo per diuinitatem absorptam esse.

Quod scilicet Apostolus omni scriptorum suorum corpore predicans, bene etiam ad Galatas scribens ait: Paulus apostolus non ab hominibus neque per hominem, sed per Iesum Christum et Deum Patrem . uides quam bene sibi in prioribus presentibusque conueniat. Illic enim dicit, nunc iam non nouimus Christum secundum carnem; hic ait,  non ex hominibus, neque per hominem, sed per Iesum Christum. Patet quemadmodum etiam hic idem quod in superioribus doceat. Dicens enim, missum se non per hominem, hoc dicit, non nouimus Christum secundum carnem; et ideo [c 2Kb] non per hominum missum,  sed per Iesum, quia per Christum missus, non per hominem missus sum, sed per Deum; nomen enim in eo iam hominis non cadit, in quo totum sibi diuinitas uindicauit. Et ideo cum dixisset missum se non ab hominibus, neque per hominem, sed per Iesum Christum, bene addidit, et Deum Patrem; hoc est, missum se a Deo Patre et a Deo Filio esse designans. In quibus utique licet propter mysterium sacre et ineffabilis generationis, duplex sit persona, generantis et geniti, una tamen est uirtus mittentis Dei. Et ideo ille missum se a Deo Patre et Deo Filio dicens, in personis quidem dualem ostendit numerum, sed in missione unam docuit potestatem.



CAPUT u. Sicut blasphemia est Christo adimere diuinitatem, ita quoque uerum hominem illum esse negare, blasphemum est.


Sed per Christum, inquit, Iesum, et Deum Patrem, qui suscitauit eum a mortuis. Preclarus utique et admirabilis magister, sciens Dominum Iesum Christum sicut uerum Deum, ita et uerum hominem predicandum, ita semper maiestatem diuinitatis in eo predicat, ut Incarnationis confessionem penitus non relinquat: excludens utique et [a 1Kb] phantasma Marcionis Incarnatione uera, et [b 2Kb] paupertatem Hebionis diuinitate perfecta; ne scilicet per alterutram blasphemie peruersitatem Dominus iehsu Christus  aut homo penitus sine Deo, aut Deus sine homine credatur. Bene ergo Apostolus missum se sicut a Deo Patre, ita et a Deo Filio predicans, confessionem statim Dominice Incarnationis adiunxit, dicens: Qui suscitauit eum a mortuis; uerum scilicet incarnati Dei corpus suscitatum a mortuis docens iuxta illud: Et si cognouimus Christum secundum carnem; bene addens, sed iam non nouimus. Hoc enim se in eo nosse dicit secundum carnem, quod sit a mortuis suscitatus. In eo uero se eum iam non nosse secundum carnem, quod cessante carnis fragilitate, in sola eum nouerit Dei esse uirtute. Fidelis scilicet predicande Dominice diuinitatis et satis idoneus testis, qui in principio uocationis sue celitus castigatus, maiestatem suscitati a mortuis Domini  nostri Iesu Christi, non fide tantum animi sui crederet, sed [c 11Kb] etiam oculis corporalibus approbasset.



CAPUT uI. Ex apparitione Christi, que Apostolo persequenti Ecclesiam facta est, utramque naturam in eo fuisse demonstrat.

Unde etiam [d 2Kb] apud Agrippam regem et ceteros mundi iudices disserens, ita ait: Dum irem Damascum cum potestate et permissu principis sacerdotum, die media in uia uidi, rex, de celo supra splendorem solis circumfulsisse me lumen, et omnes qui mecum  simul erant: omnesque nos cum decidissemus in terram, audiui uocem dicentem mihi Hebraica lingua, Saule, Saule, quid me persequeris? durum est tibi contra stimulum calcitrare. Ego autem dixi: Quis es, Domine? Dominus autem dixit ad me: Ego sum iehsu Nazarenus, quem tu persequeris . uides quod eum Apostolus, quem in tanto maiestatis fulgore uiderat, recte iam se secundum carnem non nosse dicebat. Cum enim iubar illud diuini luminis quod sustinere non potuit, in ipsa sui prostratione uidisset, uox hec secuta est: Saule, Saule, quid me persequeris? Cui querenti quis esset, ita euidenti Dominus persone sue significatione respondit: Ego sum iehsu Nazarenus, quem tu persequeris. Te, te, inquam, heretice, nunc interrogo, te  appello: credis de se Apostolo, aut non credis? Aut si parum id estimas, credis de se Domino, aut non credis? Si credis, finita questio est. Hoc enim necesse est quod nos credimus, credas. Nos enim, iuxta Apostolum, et si cognouimus Christum secundum carnem, sed nunc iam non nouimus. Nos Christum contumeliis non afficimus, nos carnem a Deo non separamus, et totum quod Christus est, esse in Deo credimus. Tu ergo si idem quod nos credimus, credis, eadem necesse est fidei sacramenta fatearis. Si autem a nobis dissides, si neque Ecclesiis, neque apostolo, neque ipsi denique de se Deo credis, ostende nobis in hoc quod Apostolus uidit, quid sit caro, et quid sit Deus. Ego enim hic discernere nichil ualeo: uideo ineffabilem illuminationem, uideo  inexplicabilem claritatem, uideo splendorem humane fragilitati intolerabilem, et supra id quod ferre mortales oculi queunt, inestimabilem maiestatem, Dei luce fulgentem. Que hic diuisio, que hic discretio est? In uoce Iesum audimus, in maiestate Deum cernimus; quid est aliud, nisi ut in una eademque substantia Deum et Iesum esse credamus? uolo tamen de hoc eodem adhuc aliquid apud te loqui. Dic mihi, queso, si tibi nunc persequenti fidem catholicam id appareret quod ignoranti Apostolo tunc apparuit, si te inopinantem atque securum fulgor ille circumdaret, et perculsum atque perterritum splendor immensi luminis consterneret, iaceresque in tenebris oculorum atque errorum tuorum, quas tibi immensas et ineffabiles angustias pauor  mentis augeret! Dic mihi, obsecro, cum te imminentis mortis formido premeret, et terror comminantis  desuper maiestatis urgeret, audires quoque illud in tanta mentis confusione dignum perfidia tua nomen, Saule, Saule, quid me persequeris? et querenti tibi quis esset, responderetur a celo: Ego sum iehsu Nazarenus, quem tu persequeris; quid diceres? Nescio, non ad plenum adhuc credo, deliberare amplius mecum uolo quem te esse existimem, qui e celo loqueris, qui me fulgore tue diuinitatis obruis, cuius uocem audio et maiestatem ferre non possum. Tractandum mihi de hoc negotio est, credendum tibi sit, an non credendum; Christus sis tu, an Deus: si Deus solus sis, an in Christo; si Christus solus sis, an in Deo. Discretionem hanc subtiliter obseruari et diligenter considerari uolo quid credendus sis, quid iudicandus sis. Nolo enim  aliquid de officio meo perdere, ut cum te ut hominem despiciam, aliquid tibi diuini honoris impendam. Si ergo ut Paulus tunc apostolus iacuit, prostratus humi iaceres, et fulgore diuini luminis obrutus extremos spiritus ageres, hec forsan diceres, hac otiosa loquacitatis garrulitate gannires. Sed quid facimus? quod aliud tunc Apostolo uisum est. Et cum tremens ac semianimis concidisset, dissimulandum ultra non censuit, deliberandum amplius non putauit; suffecitque ei quod ineffabilibus experimentis quem ignorans hominem esse credidit, admonitus Deum esse cognouit: non dissimulauit, non distulit; nec male conceptum errorem infideli amplius deliberatione suspendit, sed audito e celis Iesu Domini sui nomine, subdita ut famulus, trepida  ut flagellatus, deuota ut conuersus uoce respondit: Quid faciam, Domine? Itaque paratissima ac deuotissima fide id statim meruit, ut quem fideliter credidit, eo ipso iugiter non careret; et ad quem corde transierat, is in cor eius ipse transiret, dicente ipso de se Apostolo: An experimentum [a 1Kb] queritis eius qui in me loquitur, Christus ?



CAPUT uII. Aliis rursum Apostoli testimoniis Christum Deum esse pronuntiat.

Quo loco uolo, heretice, ut mihi disseras, hunc quem loqui Apostolum intra se dicit, homo sit an Deus? Si homo, quomodo in corde eius corpus loqui poterat alterius? Si Deus, ergo iam non homo Christus,  sed Deus: quia cum locutus in Apostolo Christus sit, et [b 1Kb] loqui in eo non potuerit nisi Deus, ergo  locutus in eo est Christus Deus. uides itaque nichil esse hic iam quod dici queat, nec disiunctionem aut diuisionem aliquam inter Christum fieri et Deum posse, quia totus in Christo Deus, et totus in Deo Christus. Nulla hic recipi disseparatio potest, nulla discissio: una tantum est simplex, una tantum pia, una tantum sana confessio, adorare, amare et colere Christum Deum. uis autem adhuc plenius et cumulatius scire nullam inter Deum et Christum esse distantiam, et eumdem penitus Deum intelligendum esse quem Christum? audi Apostolum ad Corinthios loquentem: Omnes enim nos, inquit, manifestari oportet ante tribunal Christi, ut referat unusquisque propria corporis, prout gessit, siue bonum, siue malum . Alio autem loco ad Romanam Ecclesiam  scribens: Omnes, inquit, astabimus ante tribunal Dei . Scriptum est enim: uiuo ego, dicit Dominus, quia mihi flectetur omne genu, et confitebitur omnis lingua Deo . uides ergo unum atque idem tribunal Dei futurum esse quod Christi? Intellige ergo indubitanter Christum Deum; et ubi uides inseparabilem penitus Christi ac Dei esse substantiam, inseparabilem quoque agnosce esse personam. Nisi forte quia Apostolus in alia nos manifestandos epistola ante tribunal Christi, in alia ante tribunal Dei dixit, duo forte tribunalia facias, et alios iudicandos a Christo, alios a Deo censeas. Sed hec friuola et furiosa sunt, et insanientibus insaniora. Agnosce ergo omnium Dominum, agnosce uniuersitatis Deum, agnosce in tribunali Christi tribunal Dei. Ama uitam,  ama salutem tuam, ama a quo creatus es, metue a quo iudicandus es. uelis enim, nolis, manifestandus ante tribunal Christi es, et seposita impietatis blasphemia, ac uerborum infidelium cantilena, si aliud putas tribunal Dei esse quam Christi, uenies ante tribunal Christi, et inuenies utique documento inexplicabili ipsum tribunal Dei esse quod Christi,  totamque in Filio Dei Christo et Filii Dei maiestatem et Patris Dei potestatem. Non enim Pater iudicat quemquam, sed iudicium omne dedit Filio, ut omnes honorificent Filium, sicut honorificant Patrem . Qui enim negat Patrem, et Filium: omnis qui negat Filium, nec Patrem habet; [a 1Kb] qui confitetur Filium, et Patrem habet . Disce itaque inseparabilem esse Patris ac Filii honorem, inseparabilem dignitatem; neque honorari Filium sine Patre, nec Patrem posse sine Filio. Honorare autem Deum ac Dei Filium, nisi in Christo unigenito Dei Filio nullus ualet, quia spiritum ipsum utique honorandi Dei, nisi in spiritu Christi habere non potest, dicente Apostolo: uos autem in carne non estis, sed in spiritu; si tamen Spiritus Dei habitat in uobis. Si quis autem  Spiritum Christi non habet, hic non est eius . Et iterum: Quis accusabit aduersus electos Dei? Deus qui iustificat. Quis est qui condemnet? Christus iehsu, qui mortuus est, immo qui resurrexit . uides ergo iam, etsi non uis, nullam omnino penitus uel inter Spiritum Dei et Spiritum Christi, uel inter iudicium Dei et iudicium Christi esse distantiam. Tu elige utrum malis, alterum enim fieri necesse est, ut aut Christum Deum esse fide intelligas, aut in Christo Deum damnatione cognoscas.



CAPUT uIII. In confessione diuinitatis Christi, crucis confessionem non esse silentio premendam.

Sed uideamus tamen cetera que sequuntur. Scribens  ad Corinthiorum Ecclesiam idem, de quo superius locuti sumus, doctor Ecclesiarum omnium Paulus, ita locutus est: Iudei, inquit, signa petunt, et Greci sapientiam querunt: nos autem predicamus Christum crucifixum, [b 1Kb] Iudeis quidem scandalum, [c 1Kb] gentibus autem stultitiam, ipsis autem qui salui fiunt, Iudeis atque Grecis, [d 3Kb] Christum Dei uirtutem et Dei  sapientiam . O fortissimum fidei Magistrum! cui docenti Ecclesias parum etiam hoc loco uisum est ut Christum Deum esse diceret nisi crucifixum addidisset, scilicet ut ad exertissimam ac ualidissimam fidei doctrinam eumdem quem crucifixum diceret, Dei sapientiam predicaret. Non ergo subtilitate aliqua aut circumitione uerborum usus est, nec in predicando Domini Euangelio crucis Christi nomen erubuit. Et licet hoc scandalum esset Iudeis, et stultitia gentibus, [a 14Kb] Deum audire natum, Deum audire corporeum, Deum audire passum, Deum audire crucifixum; non tamen ille propter Iudaici scandali impietatem, uirtutem pietatis sue non eneruauit, aut propter aliene stultitie infidelitatem fidei sue robur imminuit; sed palam, constanter, fortiter eum quem  caro ediderat, homines occiderant, lancea perforarat, crux distenderat, uirtutem Dei et sapientiam predicabat,  Iudeis quidem scandalum, gentibus autem stultitiam. Sed tamen hoc quod erat aliis scandalum ac stultitia, aliis erat uirtus Dei et sapientia. Pro diuersitate enim personarum, erat diuersitas sensuum; et quod expers sani intellectus et incapax ueri boni diffidentia insipiens denegauerat, id intra ipsos anime recessus sacrum esse ac salutiferum fides sapiens sentiebat.



CAPUT IX. Apostolicam predicationem a Iudeis et gentibus repudiatam esse eo quod Christum crucifixum Deum esse confiteretur.

Dic mihi ergo, heretice, hostis quidem omnium, sed tuus maxime, cui crux Domini nostri Iesu Christi, et cum Iudeis scandalum est, et stultitia cum  gentibus, qui sacramenta uere salutis et illorum respuis scandalo, et istorum non sapis stoliditate; cur  Pauli apostoli predicatio, aut paganis stultitia, aut Iudeis scandalum fuit? numquid potuerat offendere homines, si Christum, ut tu asseris, solitarium esse hominem etiam ipse docuisset? cui enim natiuitas illius, cui passio, cui crux, cui peremptio incredibilis aut grauis esse potuisset? aut quid noui uel inauditi in se Pauli predicatio habuerat, si id passum hominem Christum esse dixisset, quod passim quotidie in hominibus conditio humana toleraret? Sed illud utique erat quod gentilis stultitia non recipiebat, quod Iudaica infidelitas respuebat, quod Christum utique, quem illi, ut tu, solitarium hominem arbitrabantur, Apostolus Deum esse dicebat. Hoc erat utique quod impiorum sensus refutabat, quod perfidorum aures ferre non poterant, in homine Iesu Christo Dei  predicare natiuitatem, Dei asseri passionem, Dei annuntiare crucem. Hoc utique erat graue, hoc incredibile, quia hoc erat incredulum humane audientie, quod inauditum fuerat diuine contigisse nature. Itaque securus es tali affirmatione atque doctrina, quod numquam predicatio tua aut gentibus stultitia, aut Iudeis scandalum erit. Numquam tu a Iudeis atque gentibus aut cum Petro crucifigeris, [a 3Kb] aut cum Iacobo lapidaberis, aut cum Paulo capite plecteris. Non enim habet predicatio tua illorum offensionem. Solitarium hominem natum, solitarium passum asseris. Timere non potes, ne persecutione sua te illi ledant, cum tu eos tua predicatione confirmes.



CAPUT X. Quomodo Christum Dei uirtutem et Dei sapientiam asserat Apostolus.


Sed uideamus tamen adhuc aliquid de hoc ipso. Christus ergo, iuxta Apostolum, uirtus Dei et sapientia Dei est. Quid habes quod respondeas? quid habes quo te conferas? Exire hinc et progredi nusquam potes. Christus Dei sapientia est, et Dei uirtus.  Ille quem Iudei insectati sunt, quem gentiles riserunt, quem tu cum illis ipse persequeris; ille, inquam, qui et paganis stultitia est, et Iudeis scandalum, et tibi utrumque; ille, inquam, est Dei uirtus, et Dei sapientia. Quid habes quod agas? claudes fortasse aures ne audias. Hoc et Iudei, Apostolo predicante, fecerunt. Quidlibet facias, Christus in celo est, et in Deo, et cum eo, atque in eo in superioribus, in quo et in inferioribus fuit, persequi eum iam cum Iudeis non potes. Sed facis unum tamen quod potes, persequeris eum in fide, persequeris in Ecclesia, persequeris opinionis impie telo, persequeris praui dogmatis gladio. Plus forte aliquid quam quidam ueterum Iudeorum facis: Christum tu nunc persequeris, postquam eum etiam illi qui persecuti  fuerant crediderunt. Sed minoris criminis forsan putas, quod iniicere in eum iam manus non potes. Non minus, inquam, non minus illi grauis illa est persecutio, in qua eum in suis impii persequuntur. Sed offendit te Dominice crucis nomen, hoc et Iudeos semper offendit. Exhorrescis Deum audire passum, hoc et gentilis error irrisit. Quero ergo nunc, in qua ab illis parte dissideas, cum in hac tibi atque illis peruersitate conueniat? Sed ego predicationem hanc sacre crucis, predicationem hanc Dominice passionis non solum non imminuo, sed, quantum in uoto est ac substantia mea, augeo. Hunc enim qui crucifixus est, non solum uirtutem ac sapientiam Dei, qua nichil maius est, sed etiam totius diuinitatis ac maiestatis Dominum predicabo. Hoc  magis, quod hic sermo meus doctrina Dei est, dicente Apostolo: [b 1Kb] Sapientiam loquimur inter perfectos: sed sapientiam non huius seculi, neque principum huius seculi, qui destruuntur; sed loquimur Dei sapientiam in mysterio, que abscondita est, quam predestinauit Deus ante secula in gloriam nostram, [c 2Kb] quam nemo  principum seculi huius cognouit. Si enim cognouissent, numquam Dominum maiestatis crucifixissent . Sed, sicut scriptum est, Quod oculus non uidit, nec auris audiuit, nec in cor hominis ascendit, que preparauit Deus his qui diligunt eum . uides quam breuiter sermo Apostolicus quanta dixerit? Sapientiam se loqui dicit, sed sapientiam quam perfecti tantummodo sciant, prudentes seculi nesciant. Dei enim hanc ait esse sapientiam, que sit diuino tecta mysterio, et ante omnia secula in sanctorum gloriam predestinata; atque ideo eam his tantum qui Deum sapiunt esse cognitam, principibus autem seculi huius penitus ignotam. Causam autem subdidit, qua utrumque quod dixerat comprobaret, dicens: Si enim cognouissent,  numquam Dominum maiestatis crucifixissent. Sed scriptum est: Quod oculus non uidit, nec auris audiuit, nec in cor hominis ascendit, que preparauit Deus his qui diligunt eum. uides ergo quod sapientia Dei in mysterio abscondita, et ante secula predestinata, his fuit incognita, qui maiestatis Dominum crucifixerunt? his autem cognita qui susceperunt? Bene autem in mysterio absconditam dicit Dei fuisse sapientiam, quia nullius hoc umquam hominis uel oculus uidere, uel audire auris, uel cor potuit cogitare, quod maiestatis Dominus uel nasciturus esset ex uirgine, uel uenturus in carne, uel omni afficiendus pene et contumelie passione. Sed hec utique Dei dona, sicut nemo est qui, cum essent abscondita in mysterio, sapere umquam per se potuerit, ita beatus  est qui reuelata cognouit. Unde quicumque eam non agnouerunt, necesse habeantur inter principes seculi; qui autem cognouerunt, inter sapientes Dei. Non agnoscit ergo Deum in carne natum, qui negat; ergo et uos non agnoscitis, qui negatis. Sed quidlibet faciatis, quamlibet impie negetis, nos plus Apostolo credimus. Et quid Apostolo dico? plus Deo credimus. Ipsi enim per Apostolum credimus, quem locutum in Apostolo certi sumus. Dominum maiestatis sermo diuinus crucifixum a principibus huius seculi dicit; tu negas, et illi negabant Deum se crucifigere qui crucifigebant.  Habent ergo qui confitentur cum confitente Apostolo partem, habeas tu necesse est cum persequentibus portionem. Quid ergo est hic iam quod dici queat? Dominum maiestatis crucifixum Apostolus dicit: immuta hoc si potes; separa nunc, si uales, Iesum a Deo. Crucifixum certe a Iudeis Christum negare non potes. Sed Dominus maiestatis est qui crucifixus est, ergo necesse est aut Christum affixum esse in cruce deneges, aut Deum affixum esse fatearis.



CAPUT XI. Euangelicis testimoniis eamdem doctrinam corroborat.

Sed forte offendit te quod tamdiu unius uel maxime Pauli apostoli testimoniis loquor. Satis mihi idoneus est quem elegit Deus; nec enim erubesco eum fidei  mee habere testem, quem Deus uoluit mundi totius esse doctorem. Sed tamen ut acquiescam in hoc uoluntati tue, qui habere me forsan alios quorum utar testimoniis non arbitraris, audi perfectum humane salutis et sempiterne beatitudinis sacramentum, Martham in Euangelio predicantem. Quid enim ait? Utique, Domine, [a 1Kb] ego credidi quia tu es Christus Filius Dei uiui, qui in hunc mundum uenisti . Disce a muliere fidem ueram, disce eterne spei confessionem. Habes tamen grande solatium; non erubescas ab ea sacramentum salutis agnoscere, a qua testimonium Deus non refutauit accipere.



CAPUT XII. Ex B. Petri laudatissima confessione Christum Deum esse conuincit.

 Quod si auctoritas tibi forsan persone maioris placet , interrogemus tamen non incipientem aliquem puerulum cuius institutio rudis, aut feminam cuius fides forsitan uideatur incipiens, sed summum illum et inter discipulos discipulum, et inter magistros magistrum, [b 1Kb] qui Romane Ecclesie gubernaculum regens, [c 1Kb] sicut fidei habuit, ita et sacerdotii principatum. Dic  nobis ergo, dic nobis, quesumus, princeps apostolorum Petre, dic quemadmodum credere Ecclesie Deum debeant? equum est enim ut doceas nos, doctus a Domino, et aperias nobis ianuam, cuius clauem accepisti. Exclude omnes suffodientes celestem domum, et eos qui per adulterinas cauernas et illicitos intrare aditus moliuntur auerte, quia certum est quod nullus ostium regni intrare poterit, nisi [a 1Kb] cui clauis a te in Ecclesiis collocata [collata] reserarit. Dic ergo quemadmodum credere Iesum Christum et confiteri communem Dominum debeamus. Respondebis utique absque dubio: Quid me consulis qualiter Dominus confitendus sit, cum habeas qualiter sim ego ipse confessus? Lege Euangelium, et non requires personam meam, cum habeas confessionem meam;  immo illic habes personam meam, ubi confessionem meam, quia cum persona mea auctoritatem sine confessione non habeat, auctoritas est persone mee ipsa confessio. Dic ergo, euangelista, dic nobis confessionem: dic summi fidem apostoli, hominemne tantum confessus sit Iesum, an Deum; carnem in eo tantum esse dixerit, an Dei Filium predicarit? Interroganti ergo Domino Iesu Christo quem eum crederent, quem confiterentur esse discipuli, respondit primus apostolorum Petrus, unus utique pro omnibus; idem enim unius habuit responsio, quod habebat omnium fides. Sed primum decuit respondere, ut  idem esset ordo responsionis qui erat honoris; et ipse antecederet confessione, [b 2Kb] qui antecedebat etate. Quid ergo ait? [c 3Kb] Tu es, inquit, Christus Filius Dei uiui . Simplici et rustica interrogatione ad confutandum te mihi, heretice, uti necesse est. Dic mihi, queso, quis ille fuerit, cui Petrus ista respondit? Negare non potes Christum fuisse. Interrogo ergo, Christum quem uocas? hominem an Deum? hominem utique absque dubio; hinc enim omnis est tua heresis, quia negas Christum Filium Dei. Et ideo etiam Mariam Christotocon esse, non Theotocon dicis, quia Christi genitrix sit, non Dei; Christum ergo tantum hominem asseris, non Deum, et ideo filium esse eum hominis, non Dei. Quid ergo ad hec respondit Petrus? Tu es, inquit, Christus Filius Dei uiui. Christum hunc quem tu hominis tantum filium  esse asseris, ille testatur Filium Dei. Cui uis credamus? tibi, an Petro? opinor, non es tam impudens, ut preponere te audeas primo apostolorum. Tametsi quid est quod tu non audeas? aut quemadmodum apostolum non despicias, qui Deum negare potuisti? Tu es ergo, inquit, Christus Filius Dei uiui. Numquid hoc ambigui aut obscuri aliquid in se habet? Simplex tantum est et aperta confessio, Christum Dei Filium predicat. Negas fortasse dictum, sed euangelista testatur. An mentiri apostolum dicis? sed detestabilis falsitas, apostolum falsitatis accusans. An  de alio Christo aliquo forsan hoc dictum esse contendis? Sed nouum hoc prodigiosi commenti genus. Quid ergo reliquum est? unum scilicet, ut cum et quid scriptum sit legatur, et uerum sit quod legitur, tandem uel ui uel necessitate constrictus, cum falsitatem astruere non ualeas, ueritatem impugnare desistas.



CAPUT XIII. B. Petri confessio a Christo ipso ueritatis testimonium accepit.

Sed tamen quia summi apostoli testimonio usus sum, quo Dominum Iesum Christum coram Deo ipse confessus sit, uideamus quemadmodum confessionem eius is quem confessus est approbarit, quia plus est multo quam quod apostolus dixit, si dictum illius Deus ipse laudauit. Dicenti ergo apostolo, Tu es  Christus Filius Dei uiui, quid a Domino Saluatore responsum est? [a 2Kb] Beatus es, inquit, Simon Bariona, quia caro et sanguis non reuelauit tibi, sed Spiritus Patris mei qui in celis est. Si displicet tibi uti apostoli testimonio, Dei utere; laudando enim Deus quod dictum est, auctoritatem suam apostolico dicto addidit: ita ut etiam si dictum illud apostoli ore prodiit, suum esse hoc tamen Deus fecerit qui probauit. Beatus es, inquit, Simon Bariona, quia caro et sanguis non reuelauit tibi, sed Spiritus Patris mei qui in celis est. Ergo in apostoli dicto et Spiritus sancti, et presentis Filii, et Dei Patris testimonium uides; quid ergo amplius aut quid simile requiris? Filius laudauit, Pater interfuit, Spiritus sanctus reuelauit. Apostoli ergo dictum totius Diuinitatis est testimonium, quia  illius necesse est hoc dictum auctoritatem habeat, quo auctore processit. Beatus ergo es, inquit, Simon Bariona, quia caro et sanguis non reuelauit tibi, sed Spiritus Patris mei qui in celis est. Ergo si Petro non caro et sanguis reuelauerunt ista et inspirauerunt, iam intelligis quis inspirauerit tibi. Si illum Spiritus Dei docuit qui Christum Deum esse confessus est; uides quod tu spiritu demonis doctus sis, qui negare potuisti?



CAPUT XIu. B. Petri confessionem totius Ecclesie fidem esse.

Sed tamen dictum illud Domini, quo collaudauit  Petrum, que dicta alia consequuntur? Et ego, inquit, tibi dico: Quia tu es Petrus, et super hanc petram edificabo Ecclesiam meam. uides quod dictum Petri Ecclesie fides est? ergo extra Ecclesiam sit necesse est, qui fidem Ecclesie non tenet. Et tibi, inquit Dominus, dabo claues regni celorum. [b 1Kb] Fides hec celum meruit, fides hec claues regni celestis accepit. Intellige que te maneant. Introire clauis huius ianuam non poteris, qui fidem clauis istius denegasti. Et porte, inquit, inferni non preualebunt aduersum te. Porte inferni, fides est hereticorum, immo perfidia. Quantum enim a celo inferna distant, tantum ab eo qui Christum Deum confessus fuerit is qui negat. Que ligaueris, inquit, in terris, ligata erunt in celis; et quecumque solueris super terram, erunt soluta et in  celis. Perfecta apostoli fides potestatem quodammodo Diuinitatis accepit; ut que ligasset uel soluisset in terris, uel ligata essent in celestibus, uel soluta. Tu ergo qui contra fidem apostoli uenis, cum ligatum te iam in terris uideas, superest ut ligatum quoque in celis esse cognoscas. Sed longum est ire per singula, que prolixissimam et copiosissimam dissertionem numero sui faciunt, etiamsi breuiter strictimque memorentur.



CAPUT Xu. Eamdem Petri fidem D. Thomas quoque post resurrectionem Domini professus est.

Sed unum addere tamen adhuc tibi apostoli testimonium uolo, ut intelligas his que ante passionem  Domini acta sunt, ea etiam que post passionem sunt secuta congruere. Illapsus in conuentum discipulorum suorum clausis Dominus ianuis, cum ueritatem corporis sui apostolis declarare uoluisset, palpata Thomas apostolus carne illius, tractato latere, exploratisque uulneribus, comperta penitus manifestati corporis ueritate, quid proclamauit? Dominus, inquit, meus et Deus meus . Numquid dixit hoc quod tu dicis? homo et non Deus Christus, et non Diuinitas? Corpus utique Domini sui tetigit, et Deum esse respondit. Numquid discretionem aliquam hominis et Dei intulit? aut [c 99Kb] carnem  illam Theodochon, ut tu ais, id est, susceptricem [a 26Kb] Deitatis nominauit? uel more impietatis tue cum quem contigit, non propter se, sed propter eum quem in se receperat, uenerandum esse memorauit? sed subtilitatem hanc discretionis tue apostolus Dei forte non norat, et elegantiam iudicii tui ac differentiam non habebat, homo uidelicet rusticus et imperitus, dialectice artis nescius, philosophice disputationis ignarus, cui scilicet institutio Domini sui abunde sufficiebat, et qui nichil omnino sciebat, nisi hoc quod Domino docente cognouerat? Et ideo sermo suus celestis doctrina erat, fides sua magisterium diuinum erat; disiungere, ut tu facis, a corpore suo Dominum non didicerat, et diuellere a se ipso Deum penitus nesciebat. Sanctus, sincerus, pius, innocentiam, peritiam,  fidem illesam, scientiam incorruptam habens, [b 1Kb] sensum cum astutia simplicem, cum perfecta simplicitate [c 1Kb] sapientiam totius mali expertem, totius corruptionis ignarum, totius heretice peruersitatis immunem, et qui formam diuini magisterii in se exprimens,  hoc tantum quod didicerat tenebat. Itaque ille, ut tu forsitan putas, rusticus et imperitus breui te nunc responsione concludit, paucis sermonis sui [Lips. in marg. sermonibus suis] conteret. Quid ergo apostolus Thomas tetigit, cum ad palpandum Deum accessit? Christum utique absque dubio. Quid autem exclamauit? Dominus, inquit, meus, et Deus meus. Nunc si potes, et Christum a Deo separa, et muta dictum hoc, si uales. Da dialecticam disputationem, da prudentiam mundialem, et stultam illam uerbosa calliditate sapientiam. uerte omnes tete in facies, et contrahe. Quidquid siue animis siue arte ualeas, quidlibet dicas, quidlibet facias, exire hinc nusquam uales, nisi hoc quod apostolus tetigit Deum esse fatearis. Et quidem si quo modo possis immutare forsan  historie euangelice predicationem uelis, ut nec corpus Domini Thomas apostolus contigisse, nec Christum Dominum Deum dixisse legeretur, sed immutari quod in Euangelio Dei scriptum est nequaquam potest. Celum enim et terra transibunt, uerba  uero Dei non preteribunt . Ecce enim etiam nunc tibi ille qui nunc [forte legendum tunc] testatus est, Thomas apostolus clamat: Deus est iehsu quem tetigi, Deus est cuius membra palpaui; non ego incorporalia tenui, nec intractabilia tractaui, non spiritum manu contigi, ut de eo tantum credar dixisse, Deus est; spiritus enim, iuxta Domini mei dictum, carnem et ossa non habet . Ego corpus Domini mei tetigi, ego carnem et ossa palpaui, ego digitos meos in locum uulnerum misi, et de Christo Domino meo, quem palpaueram, proclamaui: Dominus meus et Deus meus. Non enim noui inter Christum et Deum facere distantiam, inserere sacrilegas opiniones inter Iesum et Deum nolo, diuellere a se ipso Dominum meum nescio. Facesse a  me quisquis diuersa sentis, quisquis diuersa loqueris. [a 1Kb] Ego aliud Christum quam Deum esse non noui, hoc cum coapostolis meis tenui, hoc Ecclesiis tradidi, hoc gentibus predicaui, hoc etiam tibi clamo, Christus Deus est, Christus Deus est. Aliud meus sana non sentit, aliud fides sana non loquitur, diuelli a se Diuinitas non potest. Et cum utique quidquid est Christus Deus sit, inueniri in Deo aliud non potest quam Deus.



CAPUT XuI. Dei Patris de Filii diuinitate profert testimonium.

Quid ais tu nunc, heretice? sufficiuntne hec testimonia fidei, etiam summe infidelitati, an aliquid adhuc addendum est? et quid uel post prophetas, uel post apostolos addi potest, nisi forte, ut Iudei quondam expostulabant signum tibi de celo, etiam  tu dari postules? Sed petenti hoc tibi, illud quod responsum tunc illis est, necesse est responderi: Generatio praua et adultera signum querit, et signum non dabitur ei, nisi signum Ione prophete. Et uere sufficere tibi signum hoc uel cum Iudeis crucifigentibus poterat, ut Dominum nostrum Deum etiam hac  re sola doctus crederes, qua etiam illi qui persecuti fuerant crediderunt. Sed tamen quia celestis signi fecimus mentionem, ostendam tibi de celo signum: et quidem tale, cui ne demones umquam contradixerunt; dum ipsa ueritatis necessitate cogente, licet Iesum corporeum esse cernerent, Deum tamen, quod erat, esse clamabant. Quid ergo ait Euangelista de Domino Iesu Christo? Baptizatus, inquit, confestim ascendit de aqua. Et ecce aperti sunt ei celi, et uidit spiritum descendentem sicut columbam et uenientem super se. Et ecce uox de celis dicens: [b 17Kb] Hic est Filius meus dilectus, in quo mihi complacui . Quid ad hec nunc, heretice, ais? dictum displicet, an persona dicentis? Nec interpretatione certe indiget intelligentia allocutionis, nec commendatione uerborum  dignitas alloquentis. Deus Pater est qui dixit: Euidens est quod dictum est. Numquid aut tam impudentem, aut tam sacrilegam uocem proferre poteris, ut dicas de unigenito Dei Filio nec Deo Patri esse credendum? Hic est ergo, inquit, Filius meus dilectus, in quo mihi complacui. Sed tentabis forsitan dicere, ut est dementia, [c 1Kb] de uerbo hoc, non de Christo dictum fuisse. Dic mihi ergo, quis erat qui baptizabatur? uerbum, an Christus? caro, an spiritus? Negare ut que non potes Christum fuisse. Homo ergo ille ex homine ac Deo natus, Spiritu sancto in uirginem descendente, et uirtute Altissimi obumbrante conceptus, ac sic hominis et Dei filius, ille utique, ut negare non potes, baptizatus est. Si ergo ille baptizatus est, ille et nominatus: quia ille utique  nominatus, qui baptizatus est. Hic est, inquit, Filius meus dilectus, in quo mihi complacui. Numquid dici significantius aut expressius quidquam potest? Christus baptizatus est; Christus ascendit de aqua; Christo baptizato celi aperti sunt; propter Christum columba descendit super Christum; in corporali  specie Spiritus sanctus astitit; Christum Pater appellauit. Hoc si de Christo dictum negare ausus es, superest ut nec baptizatum Christum fuisse, nec Spiritum descendisse, nec Patrem locutum esse contendas. Sed urget tamen et premit te ipsa ueritas: ut etiam si confiteri eam nolis, tamen negare non possis. Quid enim ait euangelista? Baptizatus autem confestim ascendit de aqua. Quis baptizatus est? Christus utique. Et ecce, inquit, aperti sunt ei celi. Cui scilicet, nisi illi qui baptizatus est? Christo utique. Et uidit spiritum Dei descendentem sicut columbam et uenientem super se. Quis uidit? Christus scilicet. Super quem descendit? super Christum utique. Et uox facta est de celo, dicens. De quo? de Christo scilicet. Quid enim sequitur? Hic est Filius  meus dilectus, in quo mihi complacui. Ut omnia illa propter quem facta essent, ostenderentur, uox consecuta est dicens: Hic est Filius meus dilectus, hoc est dicere: Hic est propter quem cuncta hec facta sunt. Hic est enim Filius meus, propter hunc celi aperti sunt, propter hunc spiritus meus uenit, propter hunc uox mea facta est. Hic est enim Filius meus. Dicens ergo, hic est Filius meus, quem designabat? illum utique quem columba tangebat. Quem ergo columba tetigit? Christum scilicet. Ergo Christus Filius Dei est. Impleta est, ut reor, sponsio mea. uides ergo profecto, heretice, signum tibi de celo datum: et quidem non unum, sed et multa et singularia? Habes enim unum in apertione celi, aliud in Spiritus descensione, tertium in Patris uoce. Que  utique euidentissime omnia Christum Deum esse declarant: quia eum et reseratio celorum Deum indicat, et descensio super eum Spiritus sancti Deum approbat, et allocutio Patris Deum esse confirmat. Neque enim uel celum nisi Domini sui honore patuisset, uel Spiritus specie corporali nisi super Dei  Filium descendisset, nec Pater Filium nisi uere Filium declarasset: presertim cum his diuine natiuitatis significationibus, que non solum ueritatem pie fidei confirmarent, sed etiam prauitatem impie opinionis excluderent. Ineffabili enim diuini dicti magnificentia cum expresse ac significanter dixisset Pater, hic est Filius meus dilectus, addit etiam illud quod secutum est, dilectus scilicet, in quo mihi complacui. Utique sicut per prophetam Deum fortem, et Deum magnum iam predicauerat : ita hic dicens, Filius meus dilectus in quo mihi complacui, insuper proprii filii sui nomen adiecit, ut proprietatem diuine uidelicet nature nominum significaret adiectio, et id ad honorem Filii Dei peculiariter pertineret, quod nulli omnino homini contigisset. Itaque sicut  illa propria ac peculiaria in persona Domini nostri Iesu Christi fuerunt, quod celi aperti sunt, quod eum Deus Pater cunctis uidentibus per aduentantem atque astantem columbam quasi manu quodammodo sua tetigit, et quasi digito indicante monstrauit, dicens, Hic est Filius meus: ita illud quoque proprium ei ac singulare, quod peculiariter dilectus, et peculiariter Patri complacitus nominatur: ut peculiarem utique nature significationem peculiaria additamenta monstrarent, et proprietatem unigeniti Filii etiam cognominum proprietas confirmaret, quam iam honor signorum precedentium comprobasset. Sed iam libelli istius finis sit. Neque enim dictum hoc Dei Patris aut augeri humanis sermonibus aut exequari potest. Nobis de Domino nostro  Iesu Christo Filio suo, satis per se ipse Deus Pater idoneus testis est, dicens, Hic est Filius meus. Tu si contradicendum his Dei Patris uocibus putas: illi a te necesse est contradici, qui eum euidentissima declaratione Filium suum esse ab omni mundo fecit agnosci.



LIBER QUARTUS.



CAPUT PRIMUM. Christum ante carnis susceptionem, Deum ab eterno fuisse.


Consummatis libellis tribus quasi fidelissimis atque opulentissimis testibus, utpote quorum ueritas  non humanis tantum, sed etiam diuinis testimoniis locupletata est, sufficere quidem nobis ad cause probationem, per diuinam auctoritatem abunde poterant; cum ipsa utique per se cause sue auctoritas diuina sufficiat. Sed tamen quia plena est his testimoniis sacrorum uoluminum series ubi tot testes sunt quot sententie, immo ubi ipsa Scriptura sacra quasi unum quodammodo diuini oris est testimonium: accumulanda quedam adhuc putauimus, non pro necessitate approbationis, sed pro facultate rerum et copia: ut quidquid necessarium non esset defensioni, totum proficeret ornatui. Ergo quia superioribus  libris Dominum Iesum Christum non propheticis tantum atque apostolicis, sed etiam euangelicis atque angelicis testimoniis, cum in carne atque in terra esset, Deum probauimus: nunc eum qui in carne natus est, etiam ante carnis susceptionem  Deum semper fuisse monstremus: ut intelligas consentientibus et quasi conclamantibus sibi diuinorum uoluminum testimoniis, eumdem te in natiuitate corporea et hominem debere credere et Deum, quem ante natiuitatem corpoream tantum Deum: et quem post editionem uirginis in corpore Deum, eumdem ante partum uirginis uerbum Deum. Disce ergo primum ab Apostolo totius mundi magistro, eum qui est sine exordio Deum, Filium Dei, in fine mundi, id est, in temporum plenitudine, Filium hominis factum esse. Ait enim: At ubi uenit plenitudo temporis, [a 13Kb] misit Deus Filium suum factum ex muliere,  factum sub lege . Dic mihi ergo nunc, antequam Dominus iehsu Christus ex matre Maria nasceretur, habuit Deus Filium, aut non habuit? Negare non potes quin habuerit: neque enim umquam aut sine patre filius, aut sine filio pater: quia sicut ex patre filius, ita ex filio pater dicitur.



CAPUT II. Colligit ex his que dixit, uirginem Mariam antiquiorem et maiorem se Filium peperisse.

uides ergo quod, dicente Apostolo, misit Deus Filium suum, suum utique Filium, ut ipsius uerbis utar Apostoli, suum Filium Deus misit. Neque enim aut alienum aliquem filium misit, quia suum misisse dicitur: aut omnino mittere potuit, si non erat qui mitteretur. Misit ergo, inquit, Filium suum, factum  ex muliere. Ergo et quia misit eum, misit qui erat: et quia suum misit, non alienum utique, sed suum misit. Ubi ergo illud est tuum calliditatis terrene argumentum: [a 2Kb] Nemo anteriorem se parit? Numquid enim non antiquior Maria Dominus? numquid non antiquior filia hominis, Dei Filius? numquid non antiquior denique homine ipso Deus? cum utique nullus hominum non ex Deo. uides ergo quod non solum, inquam, antiquiorem se Maria peperit: non solum, inquam, antiquiorem se, sed auctorem sui, et procreans procreatorem suum, facta est parentis parens: quia quam promptum utique fuit Deo natiuitatem homini tribuere, tam promptum sibi; quam facile ut hominem nasci faceret, tam facile ut ipse ex homine nasceretur. Neque enim circumscripta  est in persona sua potestas Dei, ut quod ei in  omnibus licet, non liceat in se, et qui utique in natura deitatis ipsius id habet ut omnia possit Deus, in sua tantum persona id non habeat, ut sit Deus in homine. Sequestratis ergo ac repudiatis friuolis et caducis terrenarum argumentationum stoliditatibus, simplici tantummodo testificationi ac nude credendum est ueritati: et his tantum de Deo testibus fides accommodanda, quos Deus misit, et in quibus ipse de se, ut ita dixerim, predicauit. Aequum est enim ut de agnitione illius ipsi credamus cuius scilicet totum est quod de eo nouimus: quia agnosci utique Deus ab homine non potuit, nisi agnitionem sui ipse tribuisset. Et ideo iustum est ut totum credamus de eo quod scimus, cuius est omne quod scimus: quia si ei non credimus a quo scimus, fit ut omnino nichil  sciamus, dum ei non credimus per quem scimus.



CAPUT III. Ex epistola ad Roman. probat Christi ab eterno diuinitatem.

Itaque quia superiore testimonio patuit, quod Deus Filium suum misit, et is filius hominis factus est, qui semper Filius Dei fuit; uideamus an idem Apostolus alibi simile aliquid testimonio huic dixerit, ut lucens iam per se ueritas, duplicata testimoniorum luce plus luceat. Ait idem ergo Apostolus: Misit Deus Filium suum in similitudinem [b 11Kb] carnis peccati . uides utique Apostolum non casu aliquid aut inconsiderata uoce dixisse, ut id quod semel dixerat preteriret? quia scilicet nec cadere in eum casus aut inconsiderantia poterat, in quo plenitudo diuini  consilii et sermonis habitabat. Qui ergo ait: Misit  Deus Filium suum in similitudinem carnis peccati; idem iterat, idem inculcat dicens: Misit Deus Filium suum. Eximius utique et admirabilis magister: sciens in hoc totum penitus catholice sacramentum fidei contineri, ut natus in carne Dominus, et missus esse in hunc mundum Dei Filius crederetur, hoc etiam atque etiam clamitat dicens: Misit Deus Filium suum. Nec mirum si ad euangelizandum Dei aduentum peculiariter missus sic predicauit, cum id etiam ante legem lator legis ipse clamauerit, dicens: [a 2Kb] Obsecro, Domine, prouide alium quem mittas . Quod in Hebreorum uoluminibus multo euidentius legitur: Obsecro, Domine, mitte quem missurus es. Pius utique propheta, et totius in se generis humani affectum habens, eum qui mittendus  a Patre ad redemptionem ac salutem omnium erat, ut quam celerrime mitteretur, quasi totius a Deo Patre humane carnis uocibus postulabat, dicens: Obsecro, Domine, mitte quem missurus es. Misit ergo, inquit, Deus Filium suum in similitudine carnis peccati. Bene cum missum eum in carne diceret, peccatum ab eo carnis exclusit. Misit enim, inquit, Deus Filium suum in similitudine carnis peccati: hoc est, ut in uera carnis susceptione agnosceretur ueritas non fuisse peccati: et quantum ad corpus ueritas intelligeretur: quantum ad peccatum, similitudo peccati. Quia cum omnis caro peccatrix sit; ille autem sine peccato carnem habuerit, similitudinem peccatricis carnis in se habuit, dum in carne esset: ueritate autem peccati caruit, quia sine peccato  fuit. Misit ergo, inquit, Deus Filium suum in similitudine carnis peccati.



CAPUT Iu. Aliunde profert eiusdem sententie testimonia.

uis scire quam bene hoc Apostolus predicarit, audi quemadmodum hoc in os Apostoli, quasi ex ipsius Dei ore defluxerit, dicente Domino: Non enim misit Deus Filium suum in mundum, ut iudicet mundum, sed ut saluetur mundus per ipsum . Ecce ipse, ut uides, Dominus missum se a Deo Patre  ad salutem humani generis protestatur. Quod si euidentius declarandum putas, quem Filium ad saluandos homines Deus miserit, quamuis proprius atque unigenitus Dei Filius non nisi unus sit: et cum Filium suum misisse dicitur, unigenitum utique suum misisse monstretur. Audi tamen Dauid prophetam, eum qui ad salutem humanam missus sit, euidentissime designantem. Misit, inquit, [b 2Kb] uerbum suum et sanauit eos . Numquid uertere hoc ad carnem potes? ut dicas ad sanandum humanum genus hominem tantum a Deo missum. Non potes utique: reclamat enim tibi cum omnibus Scripturis sacris Dauid propheta, dicens: Misit uerbum suum, et sanauit eos. uides ergo ad sanandos homines uerbum missum esse: quia licet per Christum sanitas  data sit, uerbum tamen Dei in Christo fuit quod per Christum cuncta sanauit: ac sic unito per sacramentum Incarnationis Christo et uerbo Dei, factus est Christus et uerbum Dei unus ex re utraque Filius Dei. Quod utique apostolus Ioannes declarare aperte uolens, Misit, inquit, Deus Filium suum Saluatorem mundi . Intelligis quomodo inseparabili connexione Deum hominemque coniunxerit? Christus enim cui ex Maria natus est, Saluator absque dubio appellatur, secundum illud, Quia natus est uobis hodie Saluator, qui est Christus Dominus . Hic autem ipsum quod missum est uerbum Dei, Saluatorem nominat, dicens: Misit Deus Filium suum Saluatorem mundi.



CAPUT u Propter hypostaticam utriusque in Christo nature coniunctionem, et uerbum Saluatorem, siue hominem incarnatum, et Dei Filium recte appellari.


Patet itaque quod per sacramentum uniti cum homine uerbi Dei, et uerbum quod ad saluandum missum est, Saluator dicitur; et Saluator in carne natus, per uerbi utique consortium Dei Filius nuncupatur: ac sic indiscreta utriusque nominis maiestate, quia unitus est cum homine Deus, [c 1Kb] quidquid est homo et Deus, totum penitus nuncupatur  Deus. Et ideo idem Apostolus bene subdidit dicens: Quisquis crediderit quia iehsu est Filius Dei, Deus in illo manet, et caritas Dei in eo perfecta est . Illum uere predicat credere, illum plenum diuina asserit caritate, qui Iesum Filium Dei credit. Filium autem Dei uerbum Dei esse testatur: ac per hoc unum atque idem penitus uult intelligi unigenitum uerbum Dei, et Iesum Christum Filium Dei. uis autem plenius scire, quamuis Christus secundum carnem uere ex homine homo natus est, tamen propter ineffabilem sacramenti unitatem, qua unitus cum Deo homo est, [a 1Kb] nullam penitus inter Christum et uerbum esse distantiam? Audi Dominicum Euangelium, immo potius audi ipsum descendentem Deum. Hec est, inquit, uita eterna, [b 33Kb] ut cognoscant te solum  uerum Deum, et quem misisti Iesum Christum . Superius audisti uerbum Dei ad sanandos homines missum esse: hic autem audis eum qui missus sit, Iesum Christum esse. Separa hoc si potes: cum uideas tantam unitatem Christi et uerbi esse, ut non solum unitum cum Christo uerbum, sed etiam propter unitatem ipsam Christus iam uerbum esse dicatur.



CAPUT uI. Unam esse in Christo hypostasim.

Sed parum hoc elucere forsitan putas: non quia parum luceat, sed infidelitas tenebrosa semper ipsa sibi etiam in luce tenebras facit. Audi itaque paucis sermonibus omne hoc unitatis Dominice sacramentum  Apostolum complectentem: Unus, inquit, Dominus noster iehsu Christus, per quem omnia . Iesu bene, quanta est auctoritas in uerbis tuis! tua enim sunt que a tuis per te dicuntur. Ecce hoc Apostoli dictum quam paucis quanta complectitur! Unus, inquit, Dominus iehsu Christus, per quem omnia. Numquid ad predicandum tanti mysterii sacramentum aliqua circumitione uerborum usus est? aut id quod intelligi a nobis uoluit, longe orationis narratione tractauit? Unus, inquit, Dominus noster iehsu Christus, per quem omnia. Simplici tantum et breui locutione arcanum tante maiestatis edocuit: hac scilicet fiducia, qua sciebat sermonem suum in negotio Dei longis argumentationibus non egere, et fidem dictis suis diuinitatem dare. Sola enim ad dictorum  confirmationem, rerum sufficit demonstratio, quando probatio in auctoritate dicentis est. Unus ergo, inquit, Dominus iehsu Christus per quem omnia. Considera ubi hoc de uerbo Patris legeris, quod de Christo legis. Omnia, inquit Euangelium, per ipsum facta sunt, et sine ipso factum est nichil . Apostolus dicit, per Christum omnia. Euangelium dicit, per uerbum omnia: numquid repugnant sibi sermones sacri? non utique: sed unum atque eumdem intelligi uoluit et Apostolus Christum per quem omnia creata dixit, et euangelista uerbum per quod omnia facta esse memorauit. Audi, inquam, quid ipse de se uerbum Dei Deus pronuntiarit. [c 18Kb] Nemo, inquit, ascendit in celum nisi  qui de celo descendit Filius hominis qui est in celo . Et iterum: Si uideritis, inquit, Filium hominis ascendentem ubi erat prius . Filium hominis in celo fuisse dixit, Filium hominis e celo descendisse memorauit. Quid est? quid mussitas? Negato hoc, si hoc uales. Sed rationem dicti queris? non reddo: interim Deus hoc dixit: Deus hoc locutus est mihi; uerbum illius summa ratio est. Remoueo argumenta, remoueo disputationes: sola mihi ad credulitatem sufficit persona dicentis. Non licet mihi de fide dicti ambigere, non licet deliberare. Quid mihi querere quomodo uerum sit quod Deus dixerit: cum dubitare non debeam, quin uerum sit quod Deus dixerit? Nemo, inquit, ascendit in celum, nisi qui descendit de celo, Filius hominis  qui est in celo. uerbum utique Patris semper in celo fuit: et quomodo ille Filium hominis semper in celo fuisse memorauit? Intellige ergo quod eum Filium hominis esse docuit, qui semper Dei Filius fuit: cum utique eum qui Filius hominis nuper exstitit, in celo semper fuisse confirmet. Huc accedit maius aliud, quod eumdem Filium hominis, id est, uerbum Dei quod descendisse de celo dixit, etiam tunc cum in terra loquitur, in celo esse testatur. Nemo enim, inquit, ascendit in celum, nisi qui de celo descendit, Filius hominis qui est in celo. Quis, queso, est qui hoc loquitur? Christus utique. Ubi autem tunc erat cum loqueretur? in terra scilicet. Et quomodo se et e celo cum natus est descendisse; et cum loquitur, in celo esse testatur: et eumdem  se Filium hominis esse dicit, cum utique et e celo nisi Deus descendere non potuerit: et cum in terra loquitur, et in celo utique nisi per Dei infinitatem esse non possit? Aduerte ergo tandem, et percipe, quod idem est Filius hominis qui uerbum Dei; quia et Filius hominis dum ex homine uere nascitur; et uerbum Dei, dum idem qui in terra loquitur, manet semper in celo. Ac sic humane est natiuitatis, quod Filium se hominis uere dicit: diuine autem infinitatis, quod e celo penitus non recedit. Et ideo bene Apostolus instar diuinorum uerborum docens: Qui enim, inquit, descendit, ipse est, et qui ascendit super omnes celos, ut impleret omnia , et ipsum descendisse dicit quem ascendisse. Descendere autem e celo non potuit, nisi uerbum Dei.  Quod utique cum in forma Dei esset, exinaniuit semetipsum, formam serui accipiens, in similitudinem hominum factus, et habitu inuentus ut homo: humiliauit semetipsum, factus obediens usque ad mortem, mortem autem crucis . Descendit ergo e celo  uerbum Dei: ascendit autem Filius hominis: ipsum autem ascendisse dicit quem descendisse. Ergo uides quod idem et Filius hominis, qui uerbum Dei.



CAPUT uII. Reuertitur ad priorem considerationem, ut ostendat aduersus Nestorianos de homine dici que sunt diuine nature tamquam de hypostasi diuine nature; et de Deo ea que sunt humane nature tamquam de hypostasi humane nature, propterea quod hypostasis in Christo unica et simplex sit.

Et ideo secundum diuini uerbi magisterium intrepide iam et incunctanter et Filius hominis e celo descendisse, et Dominus maiestatis crucifixus esse dicendus est: quia secundum suscepti corporis sacramentum, et Filius Dei factus est Filius hominis,  et in Filio hominis crucifixus est Dominus maiestatis. Et quid plura? longum est de singulis multa dicere: dies enim me deficiet, si omnia que ad hanc rem afferri possunt, conquirere aut explicare tentauero. Reuoluenda enim hoc uolenti sacra Scriptura omnis, ac legenda est. Nam que sunt que non pertineant ad hoc cum omnia scripta sint propter hoc? Breuiter ergo ac strictim nonnulla dici necesse est, ut dici possint: et enumeranda quedam magis quam explicanda, ac damnis  damna redimenda. Cum propter hoc utique conueniat aliqua transcurri, necesse sit prope cuncta reticeri. uenit ergo, inquit Saluator in Euangelio, Filius hominis saluare quod perierat . Et Apostolus, Fidelis, inquit, sermo, et omni acceptione dignus:  quoniam iehsu Christus uenit in mundum peccatores saluos facere, quorum primus ego sum  Sed et Ioannes euangelista, In propria, inquit, uenit, et sui eum non receperunt . uides ergo quod Scriptura alibi Filium hominis, alibi Iesum Christum, alibi uerbum Dei in mundum uenisse predicat? Intellige itaque [a 1Kb] dissimilitudinem appellationum esse, non rerum: et in diuersa nominum specie [b 1Kb] unam esse uirtutem. Nam licet uenisse in mundum nunc Filius hominis, nunc Dei nominetur, id est uerbum; unus tamen in utroque nomine designatur.



CAPUT uIII. Hanc appellationum uarietatem nichil preiudicare diuine potestati.

 Nam cum utique secundum euangelistam is in mundum uenerit per quem ipse factus est mundus; et Filius hominis factus sit, qui est mundi creator Deus: non interest quid in singulis nominetur, qui Deus in omnibus intelligitur. Non preiudicat enim  diuinitati dignatio, aut uoluntas sua; cum hoc utique magis diuinitatem ipsam comprobet; quia quidquid uoluit, hoc fuit. Ergo et quia uoluit, in mundum uenit: et quia uoluit, homo natus est: et quia uoluit, Filius hominis appellatus est. Omnia enim sicut uocabula sunt, ita uirtutes Dei. Non imminuit in illo dissimilitudo nominis uim potestatis. Quidquidlibet dictus fuerit, in cunctis unum est; scilicet in specie uocabulorum aliqua diuersitas, non est in uirtute nominum nisi una maiestas.



CAPUT IX. ueterum Prophetarum auctoritate sententiam hanc corroborat.

uerum quia hactenus euangelicis uel maxime  atque apostolicis quasi nouis testibus usi sumus: nunc de propheticis [a 1Kb] ueteribus [Lips. in marg. de prophetis ueteres] proferamus: admiscentes interdum antiquis noua, ut intelligant omnes, Scripturam sacram uenturum in carne Dominum, toto quodammodo suo corpore, quasi uno ore clamasse. Ait itaque eximius ille et admirabilis tam munere Dei diues, quam testimonio, [b 4Kb] cui uni admodum contigit sanctificari antequam nasci, [c 11Kb] Ieremias propheta, [d 1Kb] Hic est, inquiens, Dominus noster: non reputabitur alius preter eum: qui inuenit omnem uiam discipline, et dedit eam Iacob puero suo, et Isrel dilecto suo . Post hec in terris uisus est, et inter homines conuersatus est. Hic est ergo,  inquit, Deus noster. uides a propheta Deum quasi manu indice ostendi, et quasi digito significante monstrari? Hic est enim, inquit, Deus noster. Dic mihi ergo, quem Deum his signis propheta tunc atque indiciis demonstrabat? numquidnam Patrem? Et quid necesse erat ostendi eum quem se omnes nosse credebant? Non enim Iudei Deum tunc ignorabant: quia sub Dei lege uiuebant. Sed id agebatur utique, ut Filium Dei Deum noscerent. Et ideo bene propheta eum qui omnem disciplinam inuenisset, id est, legem dedisset, uidendum in terris, id est, uenturum in carne dicebat: ut quia eum qui legem dedisset, Deum esse Iudei non dubitarent, eum qui in carne uenturus esset Deum esse cognoscerent: cum eum utique quem legislatorem Deum  crederent, uidendum inter homines per susceptionem humane carnis audirent: eodem ipso quoque per prophetam aduentum proprium pollicente: Quia ego ipse qui loquebar, ecce adsum . Non reputabitur ergo, inquit, Scriptura sacra, alius preter eum. Pulchre hic propheta preuidens peruersa dogmata, omnem sensum heretice peruersitatis exclusit, dicens: Non reputabitur alius preter eum. Hic est enim unus [a 1Kb] ex Deo in Deum natus; cuius iussione uniuersitatis opus secutum est; cuius uoluntas rerum ortus est; cuius imperium mundi fabrica est; qui cuncta dixit, et facta sunt: cuncta mandauit, et creata sunt. Hic ergo unus est ad patriarchas loquens, in prophetis manens, ex Spiritu conceptus, natus ex uirgine Maria, in mundo uisus,  inter homines conuersatus, [b 1Kb] affigens ligno crucis chirographum peccatorum, triumphans in semetipso, aduersarias nobis inimicasque uirtutes morte occidens, resurgendi fidem omnibus tribuens, gloria sui corporis corruptionem humane carnis interimens.  uides ergo quod hec Domino Iesu Christo peculiaria sunt: et ideo non reputabitur alius ad eum, quia unus in hac glorie ac beatitudinis singularitate Deus ex Deo natus est. Id ergo prophetica doctrina tunc agebatur, ut unigenitus a cunctis Dei Patris Filius disceretur [Lips. in marg. diceretur]; et cum ad Filium non reputari Deum alterum audirent, unum utique in Patre ac Filio Deum esse cognoscerent. Post hec, inquit, in terris uisus est, et cum hominibus conuersatus est. uides quod euidenter hic ad uentus Domini ac natiuitas designatur? Numquid enim Pater umquam, qui non nisi Filio tantum uisibilis esse legitur, aut in terris uisus est, aut in carne editus, aut inter homines conuersatus est? Non utique. Intelligis ergo quod omnia hec de Filio Dei  dicta sunt. Nam et cum uidendum in terris Deum propheta dixerit, et alius preter Filium non sit uisus in terris, non de alio hoc absque dubio propheta dixit quam de quo dictum postea res probauit. Cum enim uidendum utique Deum dixerit, non de alio hoc uere dicere potuit, quam qui uere postea uisus fuit. Sed de hoc satis hactenus, nunc ad alia transeamus. [c 1Kb] Labor, inquit Isaias propheta, labor Aegypti et negotiatio Aethiopie, et Sabaim uiri sublimes ad te transibunt, et tui erunt. Post te ambulabunt, uincti manicis pergent, et te adorabunt, teque deprecabuntur; quoniam in te est Deus, et non est preter te Deus. [d 2Kb] Tu es enim Deus noster, et nesciebamus, Deus Isrel Saluator . Quam bene sibi diuina semper scripta conueniunt! Superior enim  propheta dixit: Hic est Deus noster; iste autem, tu es Deus noster. In illo utique diuina doctrina, in hoc humana confessio est. Alter personam magistri docentis, alter personam populi confitentis [confirmantis] explicuit. Pone enim nunc docentem quotidie  in Ecclesia, sicut facit, Ieremiam prophetam ac dicentem de Domino Iesu Christo: Hic est Deus noster ; quid aliud utique responderet cuncta Ecclesia, sicut facit, quam id quod alius propheta ad Dominum Iesum dixit, Tu es Deus noster? Ita ut bene presenti confessioni etiam preterita ignorantia possit adiungi, dicente populo: Tu es Deus noster, et nesciebamus. Bene enim hi qui prius, demoniacis superstitionibus occupati, ignorabant Deum, conuersi ad fidem dicere possunt: Tu es Deus noster, et nesciebamus.



CAPUT X. Probat Christi diuinitatem tum ex iudaizantium Iudeorum perfidia, tum ex confessione illorum qui ad Christi fidem conuertuntur.

 Quod si ex Iudeorum magis persona probari tibi idipsum cupis, considera post infelicem illam ignorantiam et impiam persecutionem conuertentes se ad fidem, et agnoscentes Deum passim populos Iudeorum; et uide an recte dicere possint, Tu es Deus noster, et nesciebamus. Sed ego addo aliud, ut tibi non ex confitentibus tantummodo Iudeis, sed etiam ex negantibus probem. Interroga enim eos qui perdurant adhuc in sacrilegio Iudeos, an sciant uel credant Deum. Scire utique se et credere confitebuntur. At contra interroga an credant Filium Dei, negabunt profecto et blasphemabunt. uides ergo quod de eo hoc propheta dixit quem Iudei et nescierunt semper, et adhuc nesciunt; non de eo quem utique et credere se putant et confiteri. Et ideo bene hi qui ex  Iudeis ad fidem post ignorantiam ueniunt, dicere possunt: Tu es Deus noster, et nesciebamus. Recte enim [a 1Kb] hi qui post ignorantiam credunt, nescisse se dicunt, quem adhuc non credentes se nescire contendunt.  Palam enim est quod eum nescisse se prius dicunt, post ignorantiam confitentes, quem adhuc nesciunt denegantes.



CAPUT XI. Redit ad uaticinium Isaie.

[b 1Kb] Labor, inquit, Aegypti et negotiatio Aethiopie, et Sabaim uiri sublimes ad te transibunt . In his diuersarum nationum uocabulis aduentum crediturarum gentium significari, nemini dubium est. Transisse autem ad Christum gentes, negare non uales, utpote que [c 1Kb] nomine Christianitatis indepto, non fide tantum ad Dominum Iesum Christum, sed etiam ipso nomine transierunt. Quia cum idem quod sunt uocentur, [d 2Kb] factum est quod erat fidei opus, nominis sacramentum. Ad te, inquit, transibunt, et  tui erunt: post te ambulabunt, uincti manicis pergent. Sicut sunt uincula cercitionis, ita sunt uincula caritatis, secundum illud quod ait Dominus: [e 1Kb] Attraxi eos in uinculis caritatis . uere enim magna sunt hec uincula, et ineffabilis caritatis, quibus qui alligantur gaudent catenis suis. uis scire hoc uerum esse? audi apostolum Paulum gaudentem et exsultantem uinculis suis, cum ait, Obsecro uos ego uinctus in Domino . Et illud: Obsecro, cum sis talis ut Paulus senex, nunc autem et uinctus Christi Iesu . uides quantum gaudebat uinculorum suorum merito, [f 1Kb] quorum etiam alios prouocabat exemplo. Non dubium est autem in quibus unus est Domini amor, unum esse Dominice uinculationis affectum, secundum illud: Multitudinis autem credentium  erat cor unum et anima una . Te, inquit, adorabunt, teque deprecabuntur, quoniam in te est Deus, et non est preter te Deus. Dictum prophete Apostolus euidenter exposuit, dicens: Quoniam [g 3Kb] Deus erat in Christo, mundum reconcilians sibi  . In te ergo est Deus, inquit, et non est preter te Deus. Bene Propheta dicens: In te est Deus, [a 1Kb] non tantum eum qui presens esset, sed etiam eum qui esset in presenti, monstrauit, habitantem scilicet ab eo in quo habitaret, [b 1Kb] naturarum significationem, non unitatis abnegatione distinguens.



CAPUT XII. Saluatoris appellationem aliter Christo et aliter hominibus tributam esse.

Tu, inquit, Deus, et nesciebamus, Deus Isrel Saluator.  Quamuis multis iam Scriptura et euidentibus signis, de quo loqueretur, ostenderet, expressit tamen manifestissime in Saluatoris nomine Christi nomen, quia idem Saluator utique qui Christus, dicente angelo: Quia natus est uobis hodie Saluator, qui est Christus Dominus . [c 9Kb] Iesum enim Hebraice Saluatorem interpretari nemini dubium est, sicut angelus sancte Marie uirgini protestatur, dicens: Et uocabis nomen eius Iesum: ipse enim saluum faciet  populum suum a [a 3Kb] peccatis eorum . Ac ne forte eum hoc modo Saluatorem diceres predicatum quo de aliis dictum est: Et [b 1Kb] suscitauit eis Dominus saluatorem [c 1Kb] Othoniel filium Chenez . Et iterum: Suscitauit eis Dominus saluatorem [d 1Kb] Aod filium Gera ; adiecit: Ipse enim saluum faciet populum suum a peccatis eorum . Non est autem humane opis redimere populum a captiuitate peccati, quod illi soli utique possibile est de quo dictum est: Ecce agnus Dei, ecce qui tollit peccata  mundi . Ceteri enim non suum populum, sed Dei; et non a peccatis, sed ab hostibus saluauerunt.



CAPUT XIII. Exponit quorumnam in illis uerbis, Tu es Deus noster, et nesciebamus, personam sustinuerit Propheta Isaias.

Tu es ergo, inquit, Deus noster, et nesciebamus, Deus Isrel Saluator . [e 1Kb] Quos magis putas  hoc dicere? quibus hoc magis putas conuenisse? Iudeis, an gentibus? Si Iudeis: Iudei utique Christum non cognouerunt, secundum illud: Isrel autem me non cognouit, et populus meus non intellexit , et illud: Et mundus per ipsum factus est, et mundus eum non cognouit: in propria uenit, et sui eum non receperunt . Si autem gentibus: palam est quod Christum gentilitas idolis occupata nesciuit: quamuis illa nec Patrem scierit: sed tamen etiamsi nunc nouit, non nisi per Christum tamen nouit. uides ergo quod siue ex gentibus sit credens populus, siue ex Iudeis, bene pro se uterque dicit, Tu es Deus noster, et nesciebamus, Deus Isrel Saluator. Quia et gentes colentes prius idola, ignorabant Deum: et Iudei negantes Dominum,  ignorabant Filium Dei. Ac per hoc bene de Christo tam illi, quam isti dicunt: Tu es Deus noster, et nesciebamus. Quia tam illi nesciebant Deum qui non credebant, quam illi qui Dei Filium negabant. Sic ergo Christus credendus est, ut ueritas loquitur, ut diuinitas protestatur, ut Christus denique ipse predicat,  qui utrumque est. Quid interserere te, infelix furor, inter Deum et Christum niteris? quid separare corpus suum a Filio Dei appetis, et ipsum a se Deum diuidere conaris? unita discindis, et coniuncta discernis. uerbo Dei de Deo crede: nulla enim re melius confiteri diuinitatem Dei omnino poteris, [a 1Kb] quam si ea ipsa de se, sicut Diuinitas docuit, uoce fatearis. Scitote enim iuxta prophetam, quia Dominus ipse est Deus, qui inuenit omnem uiam discipline: qui utique et in terris uisus est, inter homines conuersatus est. Ipse lumen fidei in mundum intulit: ipse lucem salutis ostendit. Deus enim Dominus, et illuxit nobis. Hunc ergo crede, hunc dilige, hunc confitere. Quia [b 2Kb] quando ei, ut scriptum est, omne genu flectetur, celestium et terrestrium et infernorum, et omnis  lingua confitebitur, quia Dominus iehsu Christus in gloria est Dei Patris : uelis, nolis, negare non poteris, quia Dominus iehsu Christus in gloria est Dei Patris. Hec enim perfecte confessionis perfecta uirtus est, Deum ac Dominum Iesum Christum semper in Dei Patris gloria confiteri. Amen.



LIBER QUINTUS.



CAPUT PRIMUM. Acerrime inuehitur in errorem Pelagianistarum qui Christum solitarium hominem affirmauerunt.


Diximus libro primo [a 2Kb] heresim illam Pelagiane hereseos discipulam atque imitatricem, id omnibus modis tentasse atque pugnasse, ut Dei Filius Dominus iehsu Christus, natus ex uirgine, homo tantummodo  solitarius crederetur; et arrepta postmodum uirtutis uia, id eum pie religioseque uiuendo obtinuisse, ut dignus per hanc uite sanctimoniam fieret, cui se maiestas diuina sociaret: ac sic exclusa ab eo penitus sacre originis dignitate, sola ei tantummodo meritorum relinqueretur electio. Id adnitentes utique ac laborantes, ut eo quasi [b 1Kb] in plebem omnium  misso, et uelut in turbam humani generis aggregato, id per bonorum actuum conuersationem mereri omnes homines posse dicerent, quidquid bene uiuendo ille meruisset. Pestifera scilicet ac lethalis assertio, que et Deo uera derogans, et hominibus falsa promittens, in utroque nefandi esset damnabilis mendacii, dum et sacrilegii iniuria Deum afficit, et hominem in spem false presumptionis inducit. Peruersissima scilicet atque impiissima assertio, [a 1Kb] mortalitati donans quod non erat, Deo tollens quod erat. Huius ergo perniciose ac mortifere prauitatis hec que nunc orta est recens heresis, quasi rediuiuos quodammodo suscitans cineres, in ueteribus fauillis nouum mouit incendium: Solitarium quippe hominem natum esse asserit Dominum Iesum  Christum. Et ideo quid necesse est ut requiramus, an in consequentibus eius peruersitatis sit que est in capite ipso sceleris unius? Superfluum quippe est exspectare in posterioribus qualis sit, que exspectandi omnino causas iam in principio non reliquit: Que enim ratio est explorare, an in similitudinem superioris hereseos eadem promittat homini que  eadem tollit Deo? Ita ut pene impium sit, cum uideamus quid precesserit, requirere quid sequatur: quasi uero aliqua in consequentibus causa afferri possit, qua se probet non esse impium, qui negaret Deum. Ait ergo, ut sepe iam diximus, noua heresis, Dominum Iesum Christum hominem tantummodo solitarium, ex uirgine  natum esse: et ideo [b 19Kb] Mariam Christotocon, non Theotocon esse appellandam, quia Christi mater, non Dei. Addit preterea sacrilege assertioni quam praua argumenta, tam friuola, dicens: Nemo anteriorem se parit. Quasi uero unigeniti Dei natiuitas a prophetis predicta, a seculis prenuntiata, humanis sit tractanda aut estimanda rationibus: Aut uero ipsa, quisquis es, o heretice, qui de partu suo calumniaris, uirgo Maria propriis hoc quod actum est, egerit consummaritque uirtutibus: ut ei in tanta re ac tanto opere imbecillitas obiiciatur humana. Si quid itaque in hac re per hominis opus actum est, humanas quere rationes: si autem totum quod actum est, Dei uirtus est; quid impossibilitatem spectas humanam, ubi efficientiam uides esse diuinam? Sed  de hoc tamen plenius postea. Nunc quod paulo anterius dicere cepimus exsequamur: ut omnes sciant in Pelagianis cineribus [c 1Kb] ignes querere te, et nouis sacrilegiorum flatibus fauillas ueteres excitare.



CAPUT II. Pelagiano errori coniunctum ac uicinum est Nestorii dogma.

Dicis ergo Christum hominem tantummodo solitarium natum esse. Hoc utique et illa quam in primo libro euidenter ostendimus, Pelagiane impietatis heresis predicauit, Christum hominem tantummodo solitarium natum esse. Addis preterea Dominum ipsum omnium Iesum [d 277Kb] Christum imaginem  appellandum, id est, non Deum, sed susceptorem Dei; scilicet, ut eum non propter se, quia sit Deus, sed quia  Deum in se suscipiat, honorandum putas. Hoc utique illa etiam quam ante dixi heresis asserebat, [a 12Kb] Christum  non propter se colendum, uidelicet quia Deus esset, sed quia bonis ac piis actibus Deum in se habere meruisset. Ergo uides Pelagianum te uirus uomere, Pelagiano te spiritu sibilare. Unde conuenit, ut de te non tam iudicandum quam iudicatum esse uideatur: quia cum eiusdem erroris sis, necesse est eiusdem quoque etiam damnationis esse credaris. Ut non dicam illud interim, quod imperiali statue Dominum comparans, in tantam sacrilegii impietatem ac blasphemiam prorupisti, ut recte admodum etiam Pelagium ipsum qui pene omnes impietate uicerit, hac amentia uicisse uidearis.



CAPUT III. Hanc diuinitatis participationem quam Pelagiani et Nestoriani Christo tribuunt, omnibus uiris sanctis communem esse.


 Ais ergo Christum imaginem appellandum, id est, non propter se eum quia sit Deus, sed quia Deum in se susceperit honorandum. Hoc modo ergo nichil inter eum et omnes qui fuerunt sanctos homines esse asseris, quia omnes utique sancti homines Deum in se habuerunt. Siquidem et in patriarchis Deum fuisse, et in prophetis Deum locutum non ignoramus. Omnes denique non dico apostolos, martyres, sed omnes quoque sanctos Dei et seruos Dei habere in se Spiritum Dei credimus, secundum illud, uos estis templum Dei uiui; sicut Deus dixit, quia habitabo in eis . Et iterum: Nescitis quia templum Dei estis et Spiritus Dei habitat in uobis  ? Et per hoc omnes [a 16Kb] Theodochi sunt, ac  sic hoc modo cunctos admodum Christo similes et Deo pares dicis. Sed absit hec abominandi erroris impietas, ut facture sue factor, ut famulis suis Dominus, ut terrene fragilitati Deus terrestrium et celestium comparetur; et hec ei ex beneficiis suis iniuria fiat, ut qui habitatione sua dignatur hominem, idcirco idem quod homo esse dicatur.



CAPUT Iu. Inter Christum et sanctos quid intersit.

Quinimmo hoc inter illum interest et sanctos omnes, quod inter habitaculum et habitatorem, quod utique ut habitetur non habitaculi est, sed habitatoris, in cuius scilicet arbitrio est et edificatio habitaculi et usus; id est, uel ut, cum uelit, habitaculum ipsum facere, uel ut, cum fecerit, dignetur habitare. An  experimentum queritis, inquit Apostolus, eius qui in me loquitur Christus ? Et alibi: Nescitis quia Christus iehsu in uobis est? nisi forte reprobi estis  Et iterum: In interiore, inquit, homine habitare Christum per fidem in cordibus uestris . uides quid intersit inter doctrinam Apostolicam et blasphemiam tuam? Tu in Christo Deum uelut in homine habitare dicis; ille Christum ipsum in hominibus habitare testatur. Quod profecto, ut tu ais, caro et sanguis facere non possunt, scilicet ut ex hoc ipso quo eum Deum tu esse negas, Deus probetur. Nam cum eum qui in nomine habitet, Deum non neges, necesse est ut eum quem in hominibus habitare cognoscimus, euidentissime Deum esse credamus. Omnes ergo siue patriarche, siue prophete,  siue apostoli, siue martyres, siue denique sancti  omnes, habuerunt quidem in se Deum, et omnes filii Dei facti sunt, et [a 18Kb] omnes Theotoci fuerunt; sed diuersa utique multo dissimilique ratione. Omnes enim credentes Deum filii Dei sunt per adoptionem, unigenitus autem tantum Filius per naturam; qui non ex materia aliqua est a Patre genitus, quia omnis res et omnis rerum materia per unigenitum Dei Filium est; non ex nichilo, quia ex Patre; non quasi partus, quia nichil in Deo uacuum atque mutabile; sed ineffabiliter atque inestimabiliter Deus Pater in his que ingenita in se erant, Unigenitum suum genuit; ac sic ab ingenito summo et sempiterno Patre unigenitus summus et sempiternus est Filius, idem habendus in carne qui habetur in spiritu, idem credendus in maiestate, quia nasciturus in carne  [Lips. in marg. idem credendus in corpore qui creditur in maiestate, quia nasciturus in carne]. Non diuisionem aliquam aut discissionem sui fecit, ut se ex parte aliqua non nascente pars sui aliqua nasceretur; aut aliquid in eo diuinitatis postea superueniret, quod in eo natum ex uirgine non fuisset. Omnis enim, iuxta Apostolum, [b 2Kb] omnis in Christo plenitudo diuinitatis habitat corporaliter . Non quia aliquando habitauerit, et aliquando non habitauerit; nec quia postea fuerit, et ante non fuerit. Alioquin ad illam Pelagiane [c 1Kb] hereseos impietatem deuoluimur, ut dicamus ex certo tempore habitantem in Christo Deum; tum in eum superuenisse, quando ille uita et conuersatione id promeruerit, ut in se uirtus diuinitatis habitaret. Hominum ergo, hominum sunt hec,  non Dei, ut in quantum humana imbecillitas ualet,  Deo se humilient, Deo subdant, Dei se habitaculum faciant, et habere hospitem atque habitatorem Deum fide et pietate mereantur. Quia prout quis idoneus munere Dei fuerit, ita eum diuina gratia muneratur. Prout si quis dignus putatur Deo, ita Dei fruitur aduentu, secundum illam Domini promissionem: Si quis diligit me, sermonem meum seruabit; et ego et Pater meus ueniemus ad eum, et mansionem apud eum faciemus . Longe autem alia de Christo res atque ratio est, in quo omnis plenitudo diuinitatis habitat corporaliter, et qui ita diuinitatis plenitudinem in se habet, ut cunctis de sua plenitudine largiatur; qui inhabitante in se diuinitatis plenitudine, ita ipse in singulis sanctorum habitat, prout eos dignos  suo putarit habitaculo, et ita omnibus de plenitudine sua tribuit ut ipse in plenitudine sua iugiter perseueret; qui utique etiam cum in corpore suo in terra esset, animabus tamen sanctorum omnium inerat, celos, terras, mare, omnem denique uniuersitatem infinitate potentie sue ac maiestatis implebat; et ita totus in seipso erat, ut eum tamen mundi uniuersa non caperent. Quia quamlibet magna sint et ineffabilia que facta sunt, nulla tamen tam capacia et immensa sunt, que ipsum possint capere factorem.



CAPUT u. Christum ante ortum temporalem Deum semper a prophetis appellatum fuisse.


Iste ergo est de quo propheta dicit: Quoniam in te est Deus, et non est preter te Deus. Tu es enim Deus noster, et nesciebamus, Deus Isrel Saluator ; qui in terris utique postea uisus est, et cum hominibus conuersatus est . De quo etiam Dauid propheta ex persona ipsius dicit: De uentre matris mee Deus meus es tu , ostendens utique quod numquam [a 3Kb] homo ille Dominicus sine unitate Dei fuerit, in quo in ipso statim uirginis utero plenitudo diuinitatis habitaret. Sicut et alibi idem propheta, ueritas, inquit, de terra orta est, et iustitia de celo prospexit , ut  intelligeremus scilicet prospiciente e celis Filio Dei, id est, adueniente ac descendente, iustitiam natam esse e carne uirginis; non phantasiam corporis, sed ueritatem. Ipse est enim ueritas, secundum illud ipsius testimonium ueritatis: Ego sum ueritas, et uita . Ergo quia anterioribus libris ueritatem hanc, id est, Dominum Iesum Christum natum ex uirgine Deum probauimus, nunc, ut libello abhinc proximo instituimus, eum qui ex uirgine nasciturus esset semper Deum prenuntiatum esse doceamus. Ait itaque Isaias propheta: [b 6Kb] Quiescite ab homine,  cuius spiritus in naribus eius, quia in quo reputatus est ipse, uel, ut uerius atque euidentius [a 1Kb] in Hebreo est, quia Excelsus reputatus est ipse . Pulchre autem dicens, quiescite, uerbo uim prohibentis inquietudinem persecutionis expressit. Quiescite, inquit, ab homine cuius spiritus in naribus eius, quia Excelsus reputatus ipse est. Numquid non una eademque sententia et humani corporis susceptionem et Dei locutus est ueritatem? Quiescite, inquit, ab homine, cuius spiritus in naribus eius, quia Excelsus reputatus est ipse. Nonne tibi, queso, palam alloqui persecutores Domini uidetur, dicens, Quiescite ab homine quem persequimini, quia hic homo Deus est? Et licet in humilitate humane carnis appareat, in celsitudine tamen diuine magnificentie perseuerat.  Bene autem dicens propheta, Quiescite ab homine cuius spiritus in naribus eius, certissima humani corporis significatione hominem demonstrauit. Intrepide utique ac fiducialiter, utpote qui tam constanter  ueritatem hominis assereret quam Dei, quia hec fides uera est et catholica credere Dominum Iesum Christum ita substantiam ueri corporis sicut ueritatem perfecte diuinitatis habuisse. Nisi forte in illo aliquid ambigendum putes, quia [b 2Kb] Excelsum pro Deo posuit; cum utique hic mos Scripture sacre sit Excelsum pro Deo dicere, sicut illud prophete, Dedit uocem suam Excelsus, et mota est terra . Et, Tu solus Excelsus super omnem terram . Isaias quoque, qui hec dicit: Excelsus et sublimis habitans eternitatem . In quo manifeste intelligendum est: cum illic Excelsum sine ulla adiectione Dei posuerit, quod etiam hic Deum in Excelsi nomine nuncuparit. Ergo quia euidenter per prophetam sermo diuinus Dominum Iesum  Christum et hominem et Deum prenuntiauit, uideamus an ueteribus testimoniis etiam nunc conueniant et concordent noua.



CAPUT uI. Eamdem doctrinam noui Instrumenti testimoniis illustrat.


[a 2Kb] Quod fuit, inquit apostolus Ioannes, a principio, quod audiuimus, quod uidimus oculis nostris, quod perspeximus, [b 1Kb] et manus nostre palpauerunt de uerbo uite, et uita manifestata est; et uidimus, et testamur, et annuntiamus uobis uitam eternam, que erat apud Patrem, et apparuit nobis. uides quemadmodum uetera recentibus roborentur, et antiquam prenuntiationem noue predicationis confirmatio consequatur? Isaias dixit: Quiescite ab homine, cuius spiritus in naribus, quia Excelsus reputatus est ipse . Ipse Ioannes autem, Quod fuit, inquit, a principio,  quod audiuimus, quod uidimus oculis nostris, quod perspeximus, et manus nostre palpauerunt. Ille persequendum a Iudeis hominem esse dixit, hic palpatum hominem humanis manibus predicauit. Ille eumdem quem hominem annuntiarat, Deum excelsum esse predixit; hic eum quem palpatum ab hominibus esse docuit, Deum in principio semper fuisse memorauit. Ergo euidentissimum est quod ambo Dominum Iesum Christum et hominem manifestarunt et Deum, quia eumdem postea hominem quem semper Deum, ac per hoc hominem et Deum, quia hominem ipsum Deum. Quod fuit ergo, inquit, in principio [Lips. in marg. a principio], quod audiuimus, quod uidimus oculis nostris, quod perspeximus, et manus nostre palpauerunt de uerbo uite, et uita  manifestata est; et uidimus, et testamur, et annuntiamus uobis uitam eternam, que erat apud Patrem, et apparuit nobis. uides quot indiciis, quot modis, quam uariis, quam multiplicibus dilectissimus ille ac deuinctissimus [Lips. in marg. deuotissimus] Deo apostolus sacramentum diuine incarnationis insinuet? Iam primum quod eum qui in principio semper fuerit, uisum in carne esse testatur. Deinde ne id quod auditum ac uisum dixerat parum incredulis uideretur, palpatum quoque, id est, tactum atque tractatum tam suis quam ceterorum manibus confirmauit. Bene utique per manifestationem assumpte carnis, [c 3Kb] opinionem Marcionitarum ac Manichei errorem excludens; ne quis phantasiam ab hominibus uisam crederet, cum palpatam corporis ueritatem a se  apostolus predicasset. Deinde addit uerbum uite et uitam manifestam, hoc se uidisse, hoc annuntiare, hoc protestari, simul scilicet et exsequens officium fidei, et ingerens terrorem incredulitati, ut cum ille utique protestatur se predicare, sibi imputaret periculum suum qui noluisset audire. Annuntiamus uobis, inquit, uitam eternam, que erat apud Patrem, et apparuit nobis: hoc quod apud Patrem semper fuit, hominibus apparuisse; hoc quod in principio semper fuit, ab hominibus uisum esse; hoc quod uerbum uite sine exordio erat, palpatum humanis manibus docuit esse. uides quot modis, quam uariis, quam multiplicibus, quam indiuiduis, quam apertis ita sacramentum unite cum Deo carnis exposuit, ut nemo alterutrum dicere omnino possit,  qui non utrumque memoraret. Quod ipse quoque Apostolus alibi euidentissime: [a 3Kb] iehsu enim, inquit, Christus heri et hodie, ipse et in secula . Hoc est illud utique quod superiore testimonio dixit: quod erat a principio, hoc manus nostre palpauerunt. Non quia palpari spiritus per se possit, sed quia uerbum scilicet caro factum in homine quodammodo cui unitum fuerat palpabatur. Et ideo idem iehsu heri et hodie, id est, idem ante exordium mundi qui in carne; idem in preterito, qui in presenti; idem quoque etiam in secula, quia idem per omnia, qui ante omnia. Et hoc totum Dominus iehsu Christus.



CAPUT uII. Rursum ostendit ex coniunctione duarum in Christo naturarum in unam personam, ea que diuine nature competunt, homini; et que humane, Deo recte accommodari.


Et quomodo idem ante mundi ortum, qui nuper  ortus? scilicet quia idem in homine nuper ortus, qui ante ortum omnium Deus. Et ideo Christus totum nominatur quod Deus, quia tanta est Christi et Dei unitas, ut nemo utique iam omnino possit uel Christum dicens non Deum in Christi nomine dicere, uel Deum dicens non Christum in Dei nomine nuncupare. Ac sic unito sibi penitus per maiestatem sacre natiuitatis utriusque substantie sacramento, quidquid erat, scilicet homo et Deus, factum est totum Deus. Unde Apostolus Paulus uidens reuelatis fidei oculis totum in Christo inexplicabilis maiestatis arcanum, ita locutus est, inuitans ad referendam Deo gratiam, agnoscentes beneficia Dei populos: Gratias, inquit, agentes Patri, qui dignos nos fecit portione sortis sanctorum in lumine, qui eripuit nos  de potestate tenebrarum, et transtulit in regnum Filii dilectionis sue, in quo habemus redemptionem per sanguinem ipsius, remissionem peccatorum; [b 12Kb] qui est  imago Dei inuisibilis, primogenitus uniuerse creature; quia in ipso condita sunt uniuersa in celis et in terra, uisibilia et inuisibilia, siue throni, siue dominationes, siue potestates: omnia per ipsum et in ipso creata sunt, et ipse est ante omnes, et omnia in ipso constant. Et ipse est caput corporis Ecclesie, qui est principium, primogenitus ex mortuis, ut sit in omnibus ipse primatum tenens; quia in ipso complacuit omnem plenitudinem habitare, et per ipsum reconciliare omnia in ipsum, pacificans per sanguinem crucis eius, siue que in celis, siue que in terris sunt . Numquid et hoc aliqua interpretationis adiectione indiget, cum ita copiose et euidenter expressum sit, ut in se non solum rerum fidem, sed etiam expositionis habeat claritatem? Gratias enim agere nos Patri iubet,  magna utique causa agende gratie adiecta, quia dignos nos fecerit portione sanctorum, et ereptos de potestate tenebrarum transtulerit in regnum Filii dilectionis sue, in quo habeamus redemptionem et remissionem peccatorum; qui sit imago Dei inuisibilis, primogenitus uniuerse creature; quia in ipso ac per ipsum creata sint omnia, quorum utique sicut factor ipse, ita etiam gubernator sit. Et quid post hec? Ipse est, inquit, caput corporis Ecclesie, qui est principium, primogenitus ex mortuis. Resurrectionem quasi generationem Scriptura nominat; quia sicut generatio uitam creat, ita resurrectio generat ad uitam. Unde etiam [a 19Kb] resurrectio ipsa regeneratio nuncupatur, secundum illud Domini testimonium: Amen dico uobis, quod uos qui secuti estis me, in regeneratione  cum sederit Filius hominis in sede maiestatis sue, sedebitis et uos super sedes duodecim iudicantes duodecim tribus Isrel . Ergo primogenitum ex mortuis eum dicit, quem superius inuisibilem Dei Filium atque imaginem predicauit. Quis autem imago inuisibilis Dei, nisi unigenitus, uerbum Dei? et quomodo is resurrexisse ex mortuis dicitur, qui imago ac uerbum Dei inuisibilis nominatur? Et quid tamen adhuc additur? Ut sit, inquit, ipse primatum tenens,  quia in ipso complacuit omnem plenitudinem habitare, et per ipsum reconciliare omnia in ipsum, pacificans per sanguinem crucis eius, siue que in celis, siue que in terra sunt. Numquid indiget primatu uniuersorum Creator omnium? aut primatu eorum que a se facta sunt, ipse qui fecit? Aut numquid dici de uerbo potest quod in eo qui sit primogenitus ex mortuis complacuerit omnem plenitudinem habitare, qui utique unigenitus Filius Dei, uerbum Dei ante uniuersa rerum exordia, Patrem inuisibilem in se habens, ita prius omnem plenitudinem in se habuit, ut esset ipse omnium plenitudo? Et quid postremo? Omnia, inquit, pacificans per sanguinem crucis eius siue que in terra, siue que in celis sunt. Manifestauit utique apertissime de quo diceret, quem primogenitum  ex mortuis nominasset. Numquid enim per uerbi aut Spiritus sanguinem reconciliata ac pacificata sunt omnia? Non utique. Neque enim in naturam cadere impassibilem res ulla potuit passionis, aut fundi sanguis ualuit nisi hominis, aut mori alter quam homo; et tamen idem qui in sequentibus mortuus dicitur, superius imago Dei inuisibilis predicatur. Quomodo ergo et hoc? scilicet quia id omni modo ab apostolis cautum est, ne aliqua uideretur in Christo esse diuisio, et unitus in filio hominis Filius Dei inciperet per erraticas interpretationes duas habere personas, ac per prauas atque impias opiniones qui esset scilicet in se unus duplex fieret in nobis. Et ideo pulchre ac mirabiliter ab ipso unigenito Filio Dei usque ad unitum Filio Dei filium hominis  predicatio apostolica descendit; ut sicut ipse rerum ordo, ita etiam doctrine sermo decurreret. Ita cuncta inseparabili connexione et quasi quodam ponte continuans, ut sine ulla penitus diuisione et interuallo eum quem in principio mundi legeres, in fine temporis inuenires, neque ulla omnino distractione impie discessionis admissa unum in carne atque alium in spiritu Filium Dei crederes; cum ita apostolicum magisterium, Deum pariter atque hominem per sacramentum  corporee natiuitatis unisset, ut eumdem tibi reconciliantem in cruce omnia demonstraret, quem ante exordium mundi imaginem Dei inuisibilis predicasset.



CAPUT uIII. Apostolicam sententiam Domini auctoritate corroborat.

Quod quidem quamuis Apostoli dictum sit, tamen doctrina Domini est. Idem enim hoc in Apostolo ad Christianos, qui consimile illud in Euangelio ad Iudeos per se locutus est, dicens: Nunc autem queritis me interficere hominem, qui [a 1Kb] ueritatem uobis locutus sum, quam audiui a Deo. Neque enim ego a me ipso ueni, sed ille me misit . Et Deum utique se et hominem esse indicans. Hominem in hoc quod hominem esse se predicat; Deum in hoc quod  missum se esse confirmat. Apud eum enim necesse est fuerit a quo uenerat; et ab eo uenerat a quo se  missum esse dicebat. Unde etiam illud fuit quod dicentibus ad se Iudeis, Quinquaginta annos nondum habes et Abraham uidisti? conuenientissima eternitatis ac maiestatis sue uoce respondit, dicens: Amen amen dico uobis, [b 2Kb] priusquam Abraham fieret, ego sum . Quero ergo, cuius dictum hoc uelis esse? Christi utique absque dubio. Et quomodo qui natus recenti tempore fuerat, ante Abraham se esse dicebat? Per illud scilicet, cui unitus erat penitus, uerbum Dei, ut intelligerent omnes quanta esset Christi ac Dei unitas, cum quidquid Deus in Christo diceret, [c 1Kb] totum iam sibi diuinitatis unitas uindicaret. Bene autem conscius eternitatis sue, illa in corpore tunc Iudeis uoce respondit, qua quondam [d 1Kb] Mosi locutus fuerat in spiritu. Hic enim ait: Priusquam Abraham fieret,  ego sum. Mosi autem: Ego [e 30Kb] sum qui sum . Admirabili utique diuine nature eternitatem sermonis  magnificentia predicauit, quia [a 4Kb] nichil de Deo tam conueniens dici potest, quam ut semper esse dicatur, quia esse nec preteriti initium nec futuri terminum habet. Et ideo apertissime hoc de eterni Dei natura dicitur, quod eternitati optime coaptatur. Que quidem  ipse Dominus iehsu Christus, cum de Abraham diceret, diuersitate sermonis ostendit, dicens: Priusquam Abraham fieret, ego sum. De Abraham dixit, priusquam fieret; de se autem, ego sum; scilicet quia temporalitatis est fieri; esse, eternitatis. [b 8Kb] Et ideo  illud factum esse, humane tribuit breuitati; illud autem, sum, nature sue. Et hec omnia Christus utique, qui per sacramentum uniti hominis ac Dei in illo qui semper fuerat iam se fuisse dicebat.



CAPUT IX. Cum Christo tribuantur prodigiosa illa opera que circa filios Isrel iam inde a temporibus Moysis designata sunt, conficitur quoque illum iam olim ante ortum suum temporalem exstitisse.


[a 1Kb] Quod apostolus quoque cum dilucidare ac manifestare omnibus cuperet, ita locutus est: [b 13Kb] Quoniam iehsu populum de terra Aegypti saluans, secundo  eos qui non crediderunt perdidit. Sed et alibi, [a 22Kb] Neque tentemus, inquit, Christum sicut quidam illorum tentauerunt, et a serpentibus perierunt . Eximius quoque apostolorum Petrus: Et nunc quid tentatis Deum imponere iugum super ceruices discipulorum, quod neque patres nostri, neque nos portare potuimus? Sed per gratiam Domini nostri Iesu Christi credimus saluari quemadmodum et illi. Liberatum ab Aegypto Dei populum, et per ingentes  aquarum uias siccis pedibus abductum, ac per uastas eremi solitudines conseruatum, non nisi a solo absque dubio Deo nouimus, secundum illud: Dominus solus ducebat eos, et non erat cum eis Deus alienus . Et quomodo apostolus tot et tam euidentibus testimoniis, et a Iesu liberatum ab Aegypto populum Iudeorum, et Christum a Iudeis tunc in deserto tentatum predicat, dicens, Neque tentemus Christum, sicut quidam illorum tentauerunt,  et a serpentibus perierunt? omnes quoque sanctos qui uixerint sub lege ueteris Testamenti, beatus apostolus Petrus per gratiam Domini nostri Iesu Christi predicat esse saluatos? Exi itaque, effuge hinc, si potes, tu quisquis ille es qui, rabido ore ac blasphemo spiritu furens, nichil interesse admodum inter Adam et Christum putas, et qui eum etiam post partum uirginis Deum denegas, ostende penitus quemadmodum etiam ante ortum corporis Deum non fuisse conuincas. Ecce enim Apostolus clamitat populum de terra Aegypti ab Iesu esse saluatum, in deserto ab infidelibus Christum esse tentatum; patres quoque nostros, id est, patriarchas atque prophetas per gratiam Domini nostri Iesu Christi saluatos; nega tu hec, si potes. Nec mirabor si feceris,  ut neges que omnes legimus, qui que omnes credimus denegasti. Intellige ergo tandem quia iam tunc et ex Aegypto populum in Deo Christus eduxit, et in Deo Christus a populo tentatore tentatus est, et omnes iustos in Deo Christus gratie sue liberalitate saluauit; quia per sacramenti unitatem ita et Deus in Christum et Christus in Deum transiit, ut et quidquid Deus fecit, Christus id perfecisse; et quod postea Christus pertulit, Deus id pertulisse dicatur. Et ideo dicens Propheta, [a 1Kb] Non erit in te Deus recens, nec adorabis Deum alienum; hoc sensu et hoc spiritu predicabat quo apostolus Christum eductorem  ex Aegypto Isrelitice plebis esse dicebat, ut eum utique qui ex uirgine natus est hominem, semper per sacramenti unitatem in Deo fuisse sentiret; alioquin, nisi ita creditur, aut cum hereticis Christus non Deus, aut certe contra Prophetam recens esse creditur. Sed absit hoc a catholica Dei plebe, ut aut a Propheta dissentire, aut cum hereticis sentire uideatur; et in maledictum forsitan illud populus benedictionis incurrat, ut spem suam in homine posuisse dicatur. Quia enim Dominum nostrum Iesum Christum solitarium hominem natum asserit, dupliciter maledictioni obnoxius sit necesse est, siue in eum credat, siue non credat. Si enim credit, [b 1Kb] Maledictus qui spem suam ponit in homine . Si autem non credit, maledictus utique nichilominus,  quia licet in hominem non crediderit, Deum tamen penitus denegauit.



CAPUT X. Explicat quid sit confiteri, et quid soluere Iesum.

Hoc enim illud est quod, reuelante sibi Domino, carissimus ille Dei Ioannes preuidens, id de eo ipso locutus est qui in se loquebatur. Omnis, inquit, spiritus qui confitetur Iesum in carne uenisse, ex Deo est; et [c 4Kb] omnis qui soluit Iesum, ex Deo non est; [d 32Kb] et hoc est Antichristi, quod audistis quia uenit, et nunc iam in mundo est . O admirabilem Dei singularemque pietatem, qui uelut cautissimus ac prudentissimus  medicus uenturos quandoque in Ecclesiam suam morbos ante predixit! et cum prenuntiaret infirmitatem, dedit ex ipsa prenuntiatione medicinam, ut omnes, scilicet agnoscentes languorem ingruentem, procul iam atque longe uitare inciperent que imminere didicissent. Et ideo sanctus Ioannes: Omnis, inquit, qui soluit Iesum, ex Deo non est, et hoc est Antichristi. Agnoscisne eum, heretice? Agnoscis de te iam palam et designanter dixisse? Nemo enim ita soluit Iesum quam qui non confitetur Deum. Cum enim in hoc omnis Ecclesie fides et omnis cultus sit, Iesum Deum uerum fateri, quis magis uenerationem eius et cultum soluere potuit, quam qui totum in eo quod omnes colimus denegauit? Caueas ergo, obsecro, caueas ne quis etiam Antichristum dicere queat.  Conuiciari me aut maledicere putas? Non meum est quod loquor, ecce euangelista dicit: Omnis qui soluit Iesum, ex Deo non est, et hic est Antichristus. Si non soluis Iesum et Deum non negas, Antichristum te nullus dicere potest. Si autem negas, quid accusas quod Antichristum te quisquam esse dicat? Tu hoc de te, tu, inquam dum negas, ipse dixisti. uis scire hoc uerum esse? Dic mihi Iesum cum ex uirgine nasceretur, quid uelis, hominem fuisse an Deum? Si Deum tantum, soluis utique Iesum, qui in eo hominem unitum Deo fuisse deneges. Si autem hominem, soluis utique nichilominus, qui solum tantummodo, ut facis, hominem natum esse blasphemes. Nisi forte existimas quod non soluas Iesum, qui fuisse eum Deum negas, qui solueres utique etiam si natum cum  Deo hominem denegares. Sed exemplis forsan hoc manifestius uelis fieri; accipe de utroque. [a 1Kb] Manicheus extra Ecclesiam est, qui Iesum Deum tantum fuisse asserit; Hebion, quia hominem. Uterque enim Iesum negauit ac soluit, alter solum dicendo hominem, alter tantummodo solum Deum. Quia licet diuersa dixerint, par tamen ipsius diuersitatis impietas. Nisi quod si ulla inter malorum magnitudinem potest esse discretio, iniuriosior blasphemia tua est, que solum hominem asserit, quam illa que solum Deum; quia licet utrumque malum sit, contumeliosius tamen est diuina Domino quam humana rapuisse. Fides ergo hec tantum catholica, hec tantum uera est, Dominum Iesum Christum sicut Deum, ita et hominem, et sicut hominem, ita et Deum credere. Omnis  qui soluit Iesum, ex Deo non est. Soluere autem hoc est, quod unitum est in Iesu uelle rumpere, et quod indiuiduum separare. Quid autem in Iesu unitum et indiuiduum? Homo utique et Deus. Ergo ille Iesum soluit, qui hec separauerit atque disruperit. Alioquin si non disrumpit, ac separat, ergo nec soluit. Si autem separat atque disrumpsit, ille utique soluit.



CAPUT XI. Dominice Incarnationis sacramentum Christi diuinitatem manifeste coarguit.

Et ideo omni homini in hanc blasphemiam atque insaniam prorumpenti, ipse pro se in Euangelio Dominus iehsu illud quod ad Phariseos locutus est clamat ac protestatur: [b 1Kb] Quod Deus coniunxit, homo non separet . Quod licet illic ubi a Deo  dictum est, [c 1Kb] ad causam aliam responsum esse uideatur, tamen profunditas Dei, que non magis de carnalibus quam de spiritualibus loquebatur, cum de illo hoc, tum magis de hoc uoluit intelligi; quia credentibus tunc Iudeis id quod tu dicis, hominem tantummodo Iesum sine Deo esse, cum de societate coniugii Dominus interrogaretur, non de eo tantum, sed etiam de hoc edocuit, et de minoribus consultus, etiam de altioribus maioribusque respondit, dicens, Quod Deus coniunxit, homo non separet. Hoc est: Nolite id separare quod in me Deus iunxit; non separet humana impietas quod in me uniuit diuina maiestas. uis autem plenius scire hoc ita esse, audi Apostolum de his ipsis de quibus tunc Saluator docuit disserentem? qui utique utpote magister a Deo missus,  ut capere tunc auditorum imbecillitas poterat, ea ipsa que Deus in mysterio predicarat exposuit. Cum enim de coniugio carnali, unde interrogatus in Euangelio Saluator fuerat, disputaret, replicauit ea ipse, quibus ille usus tunc fuerat, legis ueteris testimonia, scilicet ut intelligeretur quod eamdem rem exponeret qui iisdem testimoniis uteretur. Adiiciens preterea, ne deesse cause aliquid uideretur, etiam carnale coniugium, mulieris quoque ac uiri nomen, quos ad mutuum adhortabatur affectum, ita posuit: uiri, diligite uxores uestras, sicut et Christus Ecclesiam . Et iterum: Ita et uiri debent diligere uxores suas, ut corpora sua. Qui uxorem suam diligit, seipsum diligit. Nemo umquam carnem suam odio habuit, sed nutrit et fouet eam, sicut et Christus Ecclesiam,  quia membra sumus corporis eius . uides quemadmodum Christi atque Ecclesie nomina uiri ac mulieris nominibus adiungens, omnes a carnali audientia ad spiritualem intelligentiam traxit. Cum enim omnia ista dixisset, subdidit ea quibus in  Euangelio Dominus usus fuerat testimonia, dicens, [a 6Kb] Propter hoc relinquet homo patrem suum et matrem suam, et adiungetur ad uxorem suam, et erunt duo in carne una . Et quidem post hec quasi cum magna clamoris protestatione subiecit: [b 21Kb] Sacramentum,  inquit, hoc magnum est. Remouit utique de hoc omnino et amputauit carnalem intellectum, ubi sacramentum penitus dixit esse diuinum. Et quid tamen post ista subdidit? [a 2Kb] Ego autem dico in Christo et in Ecclesia. Cum dixisset, sacramentum hoc magnum est: non dixit, hec est expositio sacramenti. Sed quid? Ego autem dico, in Christo et in Ecclesia. Hoc est dicere: Illud quidem magnum est sacramentum, sed ego in Christo dico et in Ecclesia. Hoc est, ut [b 2Kb] quia capere illud ad presens forsitan omnes non queunt, uel hoc capiant, quod tamen ab illo non discrepat, nec diuersum est, quia utrumque de Christo est. Sed cui profundiora illa non capiunt, hec saltem  faciliora cognoscant, ut cum promptiorem intellectum ceperint capere, ad altiorem ualeant peruenire, et planioris nunc rei adipiscentia sit postea profundioris uia.



CAPUT XII. Latius exponit quodnam illud sacramentum sit quod sub uiri et uxoris nominibus designatur.

Quod ergo magnum illud est sacramentum, quod sub uiri atque uxoris nomine designatur? Apostolum ipsum interrogemus, qui ad docendam eamdem rem alibi uerbis rei ipsius usus est dicens: [c 14Kb] Et manifeste magnum est pietatis sacramentum, quod manifestatum est in carne, iustificatum est in spiritu, apparuit angelis,  predicatum est gentibus, creditum est in mundo, assumptum est in gloria . Quod ergo magnum est illud sacramentum quod manifestatum est in carne? Deus scilicet natus e carne, Deus uisus in corpore: qui utique sicut palam est manifestatus in carne, ita palam est assumptus in gloria. Hoc ergo magnum est sacramentum, de quo ipse ait: Propterea relinquet homo patrem suum et matrem, et adherebit uxori sue: et erunt duo in carne una . Qui fuerunt ergo duo in carne una, Deus scilicet atque anima. [a 1Kb] In una enim, que Deo unita est, carne hominis Deus est atque anima, secundum illud ipsius Domini, Nemo potest a me tollere animam meam; sed ego pono eam a me ipso. Potestatem habeo ponendi eam, et potestatem habeo iterum sumendi eam  . Tria ergo nunc in hoc uides, Deum, carnem, animam: Deus est, qui loquitur; caro, in qua loquitur; anima, de qua loquitur. Propterea ergo homo ille de quo propheta dicit, [b 3Kb] Frater non redimit, redimet homo ? Qui, ut dictum est, ascendit ubi erat prius , et de quo legimus, Nemo ascendit in celum, nisi qui de celo descendit Filius hominis, qui est in celo . Propter hoc, inquam, reliquit homo patrem suum et matrem, id est, Deum ex quo natus est, et Ierusalem illam que est mater omnium nostrum; et adhesit  humane carni, quasi uxori sue. Et idcirco de patre expresse dixit, relinquet homo patrem suum: [c 1Kb] de matre autem non dixit, suam, sed tantummodo matrem posuit, quia non tam ipsius erat mater, quam uniuersorum credentium, id est, omnium nostrum. Et adiunctus est uxori sue, quia sicut uir et mulier unum corpus sunt, ita maiestas diuinitatis et caro hominis uniuntur, et facti sunt duo, id est, Deus atque anima in carne una. Quia sicut caro illa habitatorem in se habuit Deum, ita animam quoque in se cohabitantem Deo. Hoc ergo magnum est illud sacramentum, ad quod inquirendum nos admiratio Apostoli uocat et adhortatio Diuinitatis inuitat: non alienum utique etiam a Christo et ab Ecclesia, ut ipse ait, ego autem dico in  Christo et in Ecclesia. Quia et caro Ecclesie caro Christi est, et in carne Christi Deus est atque anima; ac sit idem in Christo quod in Ecclesia, quia sacramentum quod in Christi carne creditur, etiam fide in Ecclesia continetur.



CAPUT XIII. Quanto desiderio ueteres patriarche sacramenti istius reuelationem uidere exoptarunt.

Hoc ergo sacramentum, quod et manifestatum est in carne, et apparuit in mundo, et gentibus predicatur, [d 2Kb] multi sanctorum ueterum sicut preuidebant  in spiritu, ita uidere etiam in carne uoluerunt. Amen enim, inquit Dominus, dico uobis quia multi prophete et iusti cupierunt uidere que uos uidistis, et non uiderunt, et audire que audistis et non audierunt . Et ideo Isaias propheta, [a 1Kb] Utinam, inquit, Domine, disrumperes celos, et descenderes . Sed et Dauid: Domine, inclina celos, et descende . Moses quoque: [b 1Kb] Ostende, inquit, mihi teipsum, ut manifeste uideam te . Nemo admodum propius quam Moses legem capiens, alloquentem e nubibus Deum, atque ad ipsam admodum presentiam maiestatis accessit. Et quomodo cum nemo propiora quam ille de Deo cerneret, adhuc manifestiora poscebat dicens: Ostende mihi, inquit, teipsum, ut manifeste uideam te, scilicet quia hoc ille  fieri precabatur quod iisdem admodum uerbis Apostolus factum esse dicebat, id est, ut palam Dominus manifestaretur in carne, palam appareret mundo, palam assumeretur in gloria; et omnia oculis tandem carnalibus sancti cernerent, que spiritalibus preuidebant.



CAPUT XIu. Impiam et blasphemam hereticorum sententiam redarguit, qui Deum in Christo uelut in organo siue statua habitasse et locutum esse dixerunt.

Alioquin si, ut hereticus ait, Deus futurus in Domino Iesu Christo erat, [c 9Kb] uelut in statua aut in organo, id est, ut habitaret tantum quasi in homine, et loqueretur quasi per hominem, non ut ipse esset qui habitaret, atque ex se et ex suo corpore loqueretur  Deus; iam utique sic et habitarat in sanctis, et locutus fuerat e sanctis. In his quoque ipsis, quos supra  dixi, qui aduentum ipsius precabantur, sic erat ac loquebatur. Et quid necesse erat ut hoc omnes poscerent quod habebant, si hoc petebant quod iam acceperant? Aut quid uidere oculis cuperent, quod corde retinebant, presertim cum plus sit eamdem rem habere quempiam intra se, quam uidere extra se? Aut si sic habitaturus erat in Christo Deus sicut in sanctis omnibus, cur magis Christum uidere omnes sancti cuperent quam seipsos? Et si eamdem rem uisuri in Domino Iesu erant quam in se habebant, cur non plus multo arbitrarentur eamdem rem in se habere quam in altero uidere? Sed erras, infelix furor, non intelligens, ut Apostolus ait, et que loquaris et de quibus affirmes . Omnes enim prophete et omnes sancti portionem quamdam diuini Spiritus,  prout capere poterant, a Deo acceperunt. In Christo autem omnis plenitudo diuinitatis habitauit atque habitat corporaliter . Et ideo longe de eius plenitudine omnes sunt, ex cuius plenitudine aliquid accipiunt ; quorum adimpletio Christi munus, quia uacui utique omnes erant, nisi ipse esset omnium plenitudo.



CAPUT Xu. Sanctorum de Messie aduentu uota quid continebant, aut quale illud fuerit desiderium.

Hoc ergo sancti omnes optabant, hoc precabantur, hoc sic uidere oculis desiderabant sicut animo ac mente sapiebant. Et ideo Isaias propheta: Utinam, inquit, disrumperes celos, et descenderes .  Sed et Habacuc idem annuntians quod ille optans, [d 1Kb] Dum appropiant, inquit, anni, ostenderis; in aduentu  temporum demonstraberis: Deus de Theman, siue illud, Deus ab Austro ueniet . Dauid quoque: Deus manifeste ueniet . Et iterum: Qui sedes super cherubin, appare . Alii aduentum eius quem mundo prestitit, annuntiabant, alii postulabant. Nonnulli specie dispari, sed affectu pari, intelligentes utique aliquatenus quantam rem precarentur, ut Deus in Deo habitans, in forma Dei ac sinu permanens, semetipsum exinaniret, formam serui acciperet, et se usque ad suscipiendas omnes passionum acerbitates contumeliasque submitteret, subiret penam pro beneficiis, et, quod intolerabilissimum est et indignissimum, ab his ipsis mortem exciperet pro quibus ipse moreretur; intelligentes ergo hoc aliquatenus sancti omnes, aliquatenus, inquam,  intelligentes, quia quantum sit nemo intelligit, consona omnes aduentum Dei uoce et quasi concentu mutuo postulabant. Scientes utique in hoc spem omnium consistere, in hoc salutem omnium contineri; quia nullus soluere uinctos possit, nisi immunis a uinculis; nullus eximere peccatores, nisi peccato carens; nemo enim liberare aliqua re quemquam potest, nisi ea re ipse liber sit qua a se alius liberatur. Et ideo cum in omnes mors pertransisset, omnes uita indigebant, ut in Adam scilicet morientes, in Christo uiuerent. Quia quamuis multi sancti, multi electi ac familiares admodum Deo fuerunt, nulli tamen potuerunt per se penitus esse salui, nisi fuissent aduentu Domini et redemptione saluati.



LIBER SEXTUS.



CAPUT PRIMUM. Ex miraculo saturate multitudinis e quinque panibus hordeaceis et duobus piscibus, diuine uirtutis immensitatem ostendit.


[a 9Kb] Legimus in Euangelio, appositis, iubente Domino,  quinque panibus, innumeram Dei plebem esse saturatam . Et quomodo id tamen factum sit, nec enarrare sermo, nec colligere estimatio, nec concipere sensus potest. Tanta et tam incomprehensibilis diuine uis potestatis est, ut cum habeamus in nobis facti ipsius conscientiam, [b 9Kb] impossibile  tamen nobis sit facti rationem scire. Iam primum enim quis comprehendere queat quomodo tam exiguus panum numerus, non dicam ad esum ac saturitatem, sed etiam ad diuisionem ipsam appositionemque suffecerit, cum plura multo millia hominum fuerint quam panes ipsi, [a 29Kb] plura pene conuiuia quam de tot panibus fragmenta esse possint? [b 2Kb] Nata est ergo ex uerbo Domini rerum copia. Creuit in actu opus. Et cum parum esset quod uidebatur, factum est inestimabile quod dabatur. Nullus ergo hic coniecture, nullus humane estimationi aut rationi locus. Solum est quod in tali re fidelium ac sapientium mentibus scire liceat; ut quamlibet magna sint que a Deo fiunt, atque inestimabilia, etiamsi ea ipsa sensu non capiant, impossibilia tamen Deo nulla esse cognoscant.  Sed de his tamen tam ineffabilibus diuine uirtutis actibus, quod rectissime ineffabilibus sacri ortus miraculis coaptatur, quia ita res poscit, plenius postea.



CAPUT II. Mysterium huius septenarii numeri quinque panum et duorum piscium auctor suo operi accommodat.

Interim quia quinque panum fecimus mentionem,  non incongrue, ut reor, quinque eos libris quos iam euoluimus comparamus. Sicut enim numero pares sunt, sic specie non dissimiles. [c 1Kb] Nam cum illi hordeacei fuerint, et hi, quantum ad ingenium nostrum pertinet, hordeacei dici possunt, quamuis testimoniis sacris locupletati, despicabilibus inuolucris salutiferas opes contegant. Etiam in hoc scilicet ab illis non discrepantes, quia sicut illi cum essent pauperes specie, facti sunt diuites benedictione; ita hi quoque cum ingenio nostro uiles sint, sunt tamen sacra admixtione preciosi; et cum preferant in se ex sermone nostro hordei uilitatem, habent tamen intrinsecus ex Dominicis testimoniis panis uiui saporem. Superest ut ad exemplum illorum, per diuini muneris gratiam, innumeris ex seminibus salutiferos  cibos prebeant; et sicut illi corporalem dederunt edentibus fortitudinem, ita ii spiritalem legentibus tribuant salubritatem. Potens est autem Dominus, cuius etiam hoc donum est, sicut illud fuit, ut qui per cibum illum fecit non deficere in uia saturos, per hunc quoque faciat non deuiare saturatos. Sed tamen quia illic ubi paruo quidem esu, sed magno munere innumera plebs Dei pasta est, additi quinque  illis panibus duo pisces leguntur, par est ut nos quoque qui offerri per nos omnibus sequentibus Deum populis [a 1Kb] spiritalis prandii alimoniam cupimus, quinque illis libris quasi quinque panibus, duos adhuc libellos quasi duos pisces adiiciamus. Te orantes, Domine, te obsecrantes, ut uidens nisum officii ac uoti nostri, des pio conatui opus efficax; et cum nos pro obsequio affectuque nostro numerum illum panum ac piscium libellorum numero exequare cupiamus, tu uirtutem benedictionis illius in hec transferas; et qui scriptiunculam nostram numero euangelico numeraris, numerum quoque ipsum euangelico fructu expleas, tribuasque hec ad sanctum et salubrem cibum cunctis Ecclesie tue populis, omni etati et omni sexui. Et si qui forte iam  lethifero illo uirosi anguis spiritu afflati sunt, corruptoque animarum ac mentium statu, pestiferos uenis languentibus morbos trahunt, des cunctis sani sensus uigorem, des plenam fidei sanitatem, ut tribuens per scripta hec nostri operis tui muneris salutarem omnibus curam, ad instar penitus sanctificati in Euangelio a te cibi, sicut per esum illum corroborasti esurientes, ita per hunc sanari iubeas tabescentes.



CAPUT III. Testimonio Antiochene synodi aduersarium conuincit.

Igitur quia neganti Deum heretico abunde iam, ut reor, cunctis superioribus scriptis diuinorum testimoniorum auctoritate respondimus: nunc [b 8Kb] ad fidem  Antiocheni symboli uirtutemque ueniamus. [a 5Kb] In qua cum ipse baptizatus sit ac renatus, suis eum professionibus argui, suis  armis conteri oportet: hic enim ordo est, ut superatus iam testimoniis sacris, etiam seipso  teste superetur. Neque enim aliis iam rebus contra eum agi necesse erit, cum palam se et euidenter ipse conuicerit. [b 1Kb] Textus ergo ac fides Antiocheni symboli hec  est: Credo in unum et solum uerum Deum, Patrem omnipotentem, creatorem omnium uisibilium et inuisibilium creaturarum; et in Dominum nostrum Iesum Christum, Filium eius unigenitum et primogenitum totius creature, ex eo natum ante omnia secula et non factum, Deum uerum ex Deo uero [c 481Kb] homoousion Patri: per quem et secula compaginata sunt, et omnia facta; qui propter nos uenit; et  natus est ex Maria uirgine; et crucifixus sub Pontio Pilato, et sepultus; et tertia die resurrexit secundum  Scripturas; et in celos ascendit; et iterum ueniet iudicare uiuos et mortuos. Et reliqua. In symbolo,  quod Ecclesiarum omnium fidem loquitur, scire opto quid sequi malis: hominum auctoritatem, an Dei? Quamuis ego tecum non censorie aut seuere agam, ut tibi eligende tantum alterius rei copiam tribuam, ut [a 1Kb] unum perimens [Lips. in marg. permittens], alterum negem: utrumque enim do, utrumque concedo.  Et quid concedo, dicam? ad utrumque te, etiamsi nolis, traho: [b 1Kb] utrumque enim in symbolo esse si uis, oportet sapias uoluntarius: si non uis, necesse est compellaris inuitus. Symbolum quippe, ut scis, ex collatione nomen accepit. Quod enim Grece [c 120Kb] dicitur, Latine collatio nominatur.  Collatio autem ideo, quia in unum collata ab apostolis Domini, totius catholice legis fide, quidquid per uniuersum diuinorum uoluminum corpus immensa  funditur copia, totum in symboli colligitur breuitate perfecta; secundum illud Apostoli, [a 14Kb] uerbum, inquit, consummans et breuians in equitate:  quia uerbum breuiatum faciet Dominus super terram . Hoc est ergo breuiatum uerbum quod fecit Dominus, fidem scilicet duplicis Testamenti sui in pauca colligens, et [a 2Kb] sensum omnium Scripturarum in breuia concludens, sua de suis condens, et uim totius legis compendiosissima breuitate perficiens. Consulens scilicet in hoc, ut piissimus pater, uel negligentie quorumdam filiorum suorum, uel imperitie: ut non laboraret utique, quamuis simplex et imperita, mens capere, quod possit facile etiam memoria contineri.



CAPUT Iu. Symbolum fidei diuinam et humanam habere auctoritatem.

uides ergo in Symbolo auctoritatem Dei esse:  uerbum enim breuiatum faciet Dominus super terram . [b 1Kb] Sed hominum fortasse queris. Ne id quidem deest, per homines enim id Deus fecit. Sicut enim immensam [Lips. in marg. uniuersam] illam Scripturarum sacrarum copiam per patriarchas et prophetas maxime suos condidit, ita Symbolum per apostolos suos sacerdotesque constituit. Et quidquid illic per suos larga ac redundanti copia dilatauit, idem hic per suos plenissima breuitate conclusit. Nihil ergo in Symbolo deest, quod ex scriptis Dei per apostolos Dei conditum, totum in se, quantum ad auctoritatem pertinet, habet quidquid uel hominum est, uel Dei. Quamuis etiam quod per homines factum est, Dei existimandum sit, quia non tam illorum per quos factum est, quam illius  credendum est esse qui fecit. Credo, ergo inquit Symbolum, in unum uerum, solum Deum, Patrem omnipotentem, creatorem omnium uisibilium et inuisibilium creaturarum; et in Dominum nostrum Iesum Christum, Filium eius unigenitum, et primogenitum totius creature, ex eo natum ante omnia secula, et non factum, Deum uerum ex Deo uero, homoousion Patri, per quem et secula compaginata sunt, et omnia facta. Qui propter nos uenit, et natus  est ex Maria uirgine, et crucifixus sub Pontio Pilato, et sepultus. Et tertia die resurrexit secundum Scripturas, et in celos ascendit. Et iterum ueniet iudicare uiuos et mortuos. Et reliqua.



CAPUT u. Lectissimis argumentis agit contra aduersarium, et a maioribus acceptam religionem mordicus tenendam esse ostendit.

[c 1Kb] Si Ariane aut Sabelliane hereseos assertor esses, et non tuo ipso symbolo tecum uterer, conuincerem te tamen testimoniorum sacrorum auctoritate, conuincerem legis ipsius uoce, conuincerem denique probata per uniuersum mundum Symboli ueritate: dicerem te, etiamsi expers intelligentie ac sensus esses, oportere tamen sequi saltem consensum generis  humani, nec pluris facere debere paucorum improborum peruersitatem quam ecclesiarum omnium fidem; que utique a Christo fundata, ab apostolis tradita, non aliud existimanda esset quam uox atque auctoritas Dei, que haberet in se utique et uocem et sensum Dei. Et quid tandem si sic apud te agerem, quid diceres? quid responderes? nonne, obsecro, illud? Non ita te imbutum, non ita institutum esse; aliud tibi a parentibus, aliud a magistris atque auctoribus tuis traditum. Non hoc te in conuenticulo illo paterni dogmatis, nec in ecclesia uestre professionis audisse; aliud postremo textum ipsum atque sermonem traditi tibi atque insinuati symboli continere. In eo te baptizatum, in eo te renatum esse. Hoc tenere quod accepisses, et in eo te  uiuere diceres, in quo regeneratum esse didicisses. Nonne, queso, dicens hec, fortissimo te etiam contra ueritatem scuto uti arbitrareris? Et uere in negotio quamuis improbo non importuna defensio, et que non absurde causam erroris diceret, si pertinaciam non sociaret errori. Nam cum hoc teneres, quod a paruo accepisses, [d 1Kb] plus haberet in te emendatio quod de presenti errore corrigeret, quam seueritas quod de preterito uindicaret. [e 1Kb] Nunc autem  cum in catholica urbe natus, catholica fide institutus, catholico baptismate regeneratus sis, numquid agere tecum quasi cum Ariano aut Sabelliano possum? Quod utinam fuisses! minus dolerem in malis editum, quam de bonis lapsum; minus fidem non habitam quam amissam; minus ueterem hereticum quam nouum apostatam; minus enim intulisses cuncte Ecclesie uel labis uel pestilentie; minus denique esses uel acerbus ad dolorem, uel grauis ad exemplum, [a 2Kb] si popularis potius tentare quam sacerdos Ecclesiam posses. Ergo, ut supra dixi, si Sabelliane, aut Ariane, uel cuiuslibet hereseos discipulus a que assertor esses, tueri utique te parentum exemplo uelis, magistrorum institutione, plebis societate, symboli fide; non iniquum, heretice, non iniquum aut graue aliquid postulo. Hoc fac in catholica fide editus, quod fueras pro peruersitate facturus.  Tene parentum institutionem, tene Ecclesie  fidem, tene Symboli ueritatem, tene baptismatis salutem. Quod genus in te prodigii, quod genus monstri es? [b 1Kb] Pro te tu non facis quod alii etiam pro errore fecerunt. Sed progressi satis in altum sumus; et [c 1Kb] pro cognate urbis affectu sequentes doloris impetum quasi uentum feruentem, dum cupidi cursus sumus, tenorem admodum recti itineris excessimus



CAPUT uI. Rursus ad Antiocheni symboli professionem illum prouocat.

Symbolum ergo, heretice, cuius superius textum diximus, licet omnium Ecclesiarum sit , peculiariter tamen Antiochene urbis est atque Ecclesie, id est, illius, in qua tu editus, in qua institutus, in qua renatus es. Huius te perduxit  symboli fides ad uite fontem, [d 8Kb] ad salutis  regenerationem, ad Eucaristie gratiam, ad Domini communionem. Et quid plura? O nimium grauis et luctuosa conquestio! ad ministerii etiam officium, ad presbyterii culmen, ad sacerdotii dignitatem. Facile hoc, infe ix furor, aut leue esse arbitraris? Non uides quid egeris? in quod te barathrum precipitaris? Perdens symboli fidem, [a 1Kb] totum quod fueras, perdidisti; sacramenta enim sacerdotii ac salutis tue symboli ueritate constabant. Negare te tantummodo illud putas? Tete, inquam, ipsum negasti. Sed negare te forsitan non putas. uideamus symboli textum, ut si ea dicis que prius, non arguaris: sin autem multo alii et contraria, non exspectes iam ut a me confuteris, cum te tu ipse damnaueris. Si enim et aliud nunc asseris quam in symbolo est, et aliud  quam prius ipse dixisti, quid reliquum est, nisi ut nulli, preterquam tibi, imputes animaduersionem tuam, cum eamdem esse uideas sententiam in te omnium quam tuam? Credo, inquit symbolum, in unum Deum, Patrem omnipotentem, creatorem omnium uisibilium et inuisibilium creaturarum. Et in Dominum Iesum Christum, Filium eius unigenitum totius creature, ex eo natum ante omnia secula, et  non factum. Iam primum ad hec respondere te conuenit: Confitearis hoc de Iesu Christo Dei Filio, aut neges? Si confiteris, sana sunt omnia. Sin minus, quomodo nunc negas quod ipse ante confessus es? Elige ergo quid malis, alterum enim e duobus fieri necesse est, ut eadem te tua ipsa confessio, si permanet, sola liberet; aut si negaueris, prima condemnet. Credo enim, dixisti in symbolo, in Dominum nostrum Iesum Christum Filium eius unigenitum et primogenitum totius creature. Si unigenitus et primogenitus totius creature Dominus iehsu Christus, ergo tua ipsa confessione indubitanter Deus. Neque enim alius unigenitus primogenitas totius creature, nisi unigenitus Dei Filius. Sicut primogenitus creaturarum, ita et creator omnium Deus. Et  quomodo solitarium hominem ex uirgine natum asseris, quem Deum ante secula fuisse confessus es? Deinde, inquit symbolum, ex Patre natum ante omnia secula, et non factum. Hoc symbolum per te locutum est, hoc tu per symbolum: Iesum Christum ante secula ex Deo Patre natum, et non factum. Numquid aliquid de phantasiis his quibus nunc furis  symbolum dicit? Numquid etiam tu ipse dixisti? [a 11Kb] Ubi hic statua? ubi organum tuum, inquam? Absit enim ut hoc alterius sit quam tuum. Ubi illud quod Dominum Iesum Christum statue instar affirmans, non quia Deus, sed quia imago Dei, adorandum putas; et ex Domino maiestatis organum faciens, non  propter se eum, sed propter eum qui quasi in eo spiret ac resonet honorandum esse blasphemas! Dixisti in symbolo Dominum Iesum Christum natum ex Deo Patre ante omnia secula, et non factum, quod utique non nisi unigenito tantum Dei Filio competit, [b 9Kb] ut natiuitas illius factura non sit, et  natus tantummodo, non factus esse, dicatur; quia contra rationem rei ipsius atque honorem est, ut factor omnium factura esse credatur, et sic ipse auctor ceptorum omnium ceperit, sicut ab eo cuncta ceperunt. Et ideo natus, non factus dicitur, quia singularis ei est natiuitas, non factura communis. Et cum sit Deus ex Deo natus, totum necesse est habeat diuinitas geniti, quidquid magnitudo generantis.



CAPUT uII. Persistit in eodem argumento ex Antiocheno symbolo desumpto.

Sequitur autem in symbolo: Deum uerum ex Deo uero, homoousion Patri, per quem et secula compaginata sunt, et omnia facta. Et cum hoc totum dixeris,  [a 1Kb] memento de Domino Iesu Christo te cuncta dixisse. Hoc enim in symbolo habes: Credere te in Dominum Iesum Christum, Filium Dei unigenitum, et primogenitum totius creature. Et post hec atque alia: Deum uerum ex Deo uero homoousion Patri, per quem et secula compaginata sunt. Quomodo ergo idem Deus et non Deus, idem Deus et idem statua, idem Deus et idem organum? Non concordant sibi hec, o heretice, in aliquo, nec conueniunt, ut eumdem, cum uolueris, dicas Deum; cum uolueris, putes  figmentum. Dixisti in symbolo uerum Deum, nunc dicis hominem solitarium. Quomodo hec sibi competere et coaptari queunt, ut idem summa sit uirtus, idem sit sola infirmitas; idem summa maiestas, idem sola mortalitas? Non conueniunt hec sibi in uno eodemque Domino, ut eumdem in cultum et in contumeliam diuidens, ex parte qua mauis facias honorem, ex parte qua mauis facias iniuriam. Dixisti in symbolo, cum sacramentum uere salutis acciperes: Dominum Iesum Christum, Deum uerum ex Deo uero, homoousion Patri, creatorem seculorum, factorem omnium. Ubi es, o dolor! ubi es ille qui tunc fuisti? ubi illa fides? ubi illa confessio? In portenta nunc atque prodigia recidisti [Lips. in marg. recessisti]. Que te stultitie, que amentie perdiderunt?  Deum totius potentie ac maiestatis ad inanimam materiam et figmenta insensibilia transtulisti: profecit uidelicet fides tua tempore, profecit etate, profecit sacerdotio; [b 1Kb] deterior senex quam quondam paruulus, nunc peior ueteranus quam tirunculus, deterior episcopus quam incipiens factus es, nec discipulus postquam magister esse cepisti.



CAPUT uIII. Quomodo Christus dicatur uenisse et natus ex uirgine.

Sed uideamus cetera que sequuntur. Dicens ergo  symbolum: Dominum Iesum Christum, Deum uerum ex Deo uero, homoousion Patri, per quem secula compaginata sunt, et omnia facta, hoc inseparabili statim connexione subiunxit. Qui propter nos, inquit, uenit, et natus est ex Maria uirgine. Ille ergo, qui uerus Deus, qui homoousios Patri, qui creator seculorum, qui factor omnium; ille, inquam, uenit in mundum, et natus ex Maria uirgine; secundum illud scilicet Pauli apostoli: At ubi uenit plenitudo temporum, misit Deus Filium suum factum ex muliere, factum sub lege . uides quomodo Scripturis sacris symboli sacramenta conueniunt? Apostolus Filium Dei missum a Patre predicat, symbolum uenisse confirmat. Hoc enim erat consequens utique, ut quem missum Apostolus edocuerat, fides confiteretur  nostra uenisse. Deinde Apostolus ait, ex muliere factum; symbolum autem, ex Maria procreatum. Aduertis itaque quod ipsa in symbolo Scriptura loquitur, a qua symbolum ipsum se descendisse testatur. Bene autem Apostolus, factum, inquiens, ex muliere; [a 2Kb] factum pro nato posuit, diuini eloquii consuetudine, qua factus pro nato ponitur, secundum illud: [b 62Kb] Pro patribus tuis facti sunt tibi filii . uel illud: [c 17Kb] Priusquam Abraham fieret, ego sum . In quo scilicet euidenter dixisse noscitur: Priusquam nasceretur, ego sum; facti nomine rem natiuitatis ostendens, [d 1Kb] quia efficientiam facti habet quidquid non indiget ut fiat. Qui propter nos ergo, inquit, uenit et natus est ex Maria uirgine. Si homo solitarius ex Maria natus est, cur uenisse dicitur?  Neque enim uenit nisi qui habet id ipsum in essentia ut uenire possit. [e 1Kb] Qui autem nondum idipsum acceperat ut esset, quomodo id habere poterat ut ueniret? uides ergo quomodo ipse aduentus nomine fuisse ante designatur adueniens? [f 1Kb] quia facultatem non habuerat, nisi cui ex hoc ipso quod  erat suppetere poterat ut ueniret. Homo autem ante conceptum omnino non fuit; ergo in se non habuit ut uenire possit. Deum ergo uenisse certum est, [g 1Kb] cui in utraque re proposita et esse suppetit et uenire, Qui utique et quia erat uenit; et quia uenire semper potuit, semper fuit.



CAPUT IX Rursus aduersarium ex sua ipsius confessione pestiferi erroris redarguit.

Sed quid de uerbo argumentamur, cum res eluceant? et in symboli textu iudicia rerum querimus, cum ipse in eo sit sermo rerum? Repetamus confessionem symboli, et tuam; tua enim que illius, quia confessionem illius tuam confitendo fecisti, ut intelligas  preuaricatum te non tantum a symbolo, sed et a te. Credo ergo, inquit symbolum, in unum solum uerum Deum, Patrem omnipotentem, creatorem omnium uisibilium et inuisibilium creaturarum; et in Dominum Iesum Christum Filium eius unigenitum, et primogenitum totius creature; ex eo natum ante omnia secula, et non factum; Deum uerum ex Deo uero, homoousion Patri, per quem et secula compaginata sunt, et omnia facta; qui propter nos uenit, et natus est ex Maria uirgine. Propter nos ergo, inquit symbolum, Dominus noster iehsu Christus uenit, et natus est ex Maria uirgine, et crucifixus est sub Pontio Pilato, et sepultus, et resurrexit secundum Scripturas. Confiteri hoc Ecclesias non pudet, apostolos predicare non puduit. Tu ipse, tu, inquam,  ipse, cuius nunc omnis uox sacrilegium est, qui nichil admodum non negas, hec tamen omnia negasti, Deum utique natum, Deum passum, Deum resurrexisse. Et quid post hec? quo deuolutus es? quid effectus? in que redactus? quid ais? quid euomis? [h 1Kb] quod nec ipse scilicet, ut quidam ait, non sani  esse hominis non sanus iuret Orestes. Quid enim dicis? [a 1Kb] Quid est, inquis, quia ex Christotoco natus est Filius Dei? ut puta si dixerimus, Credo in Deum uerbum Filium Dei, unigenitum ex Patre natum, homoousion Patri, qui descendit et sepultus est; non statim auditus ipse accipit plagam? Deus mortuus? Et iterum. [b 4Kb] Ne, fieri, inquis, potest, ut qui ante omnia secula natus est, [c 13Kb] secunda uice nascatur, et hoc Deus? Si fieri omnia hec omnino non potuerunt, quomodo Ecclesiarum symbolum facta  esse dicis? Quomodo etiam tu ipse dixisti? Conferamus enim cum his que ante a te dicta sunt ea que nunc a te dicuntur. Dixisti prius: Credo in Deum Patrem, et in Iesum Christum Filium eius, Deum uerum ex Deo uero, homoousion Patri, qui propter nos uenit, et natus ex Maria uirgine, et crucifixus est sub Pontio Pilato, et sepultus est. [d 1Kb] Nunc autem quid ais? Si dixerimus: Credo in Deum uerbum Filium Dei unigenitum, ex Patre natum, homoousion Patri, qui descendit, et sepultus est; non statim auditus ipse  accipit plagam? Acerbitas quidem atque impietas dicti tui cogere nos ad immoderatum ac feruidum respondendi impetum potest, sed restringenda paululum pii doloris sunt retinacula.



CAPUT X. Inuehitur in illum, quod desertor catholice religionis nichilominus in Ecclesia docere, sacrificare, et ius dicere ausus esset.

Te, inquam, ergo, te ipse consulo: dic mihi, queso,  si Iudeorum quispiam aut paganorum catholice fidei symbolum neget, num audiendum eum existimes esse? non utique. Quid si id ipsum hereticus aut apostata? multo certe minus, quia [a 1Kb] intolerabilius est ueritatem cognitam derelinquere quam incognitam negare. Duos igitur in te uidemus, catholicum et apostatam; et prius quidem catholicum, et post [b 52Kb] apostatam. Quod ergo nobis sequendum putes, ipse  constitue; alterum enim preponere in te non potes, nisi alterum in te ipse damnaueris. Dicis ergo damnari a te eum qui prius fuerit, damnari catholicum a te symbolum, damnari omnium confessionem, damnari fidem? Et quid igitur? o indignum facinus! o intolerabilis dolor! [a 3Kb] Quid facis in Ecclesia catholica, catholicorum preuaricator? Cur cetum populi polluis, qui fidem populi denegasti? Insuper et consistere in altario, et conscendere tribunal, et offerre impudentissimum ac perfidissimum os tuum populo Dei ausus es? occupare cathedram, presumere sacerdotium, profiteri magistrum? Ut quid doces Christianos, Christum non credens? cum ipsum, in cuius Dei templo sunt, Deum neges: et post hec omnia, o insania! o furor! doctorem te et episcopum putas,  cum eum ipsum utique, o infelix cecitas! eum ipsum, inquam, Deum deneges, cuius te esse asseras sacerdotem? Sed efferimur pre dolore. Quid ergo inquit symbolum? uel quid tu in symbolo ipse dixisti? Dominum  utique Iesum Christum, Deum uerum ex Deo uero, homoousion Patri, per quem secula creata sunt, et omnia facta, hunc eumdem propter nos uenisse, et natum esse ex Maria uirgine. Cum ergo Deum natum ex Maria dixeris, quomodo Mariam Dei matrem negas? Cum Deum uenisse dixeris, quomodo Deum nunc negas esse qui uenit? Dixisti in symbolo: Credo in Iesum Christum Filium Dei, credo in Deum uerum ex Deo uero, homoousion Patri, qui propter nos uenit, et natus est ex Maria uirgine, et crucifixus sub Pontio Pilato, et sepultus est. Nunc autem dicis: Si dixerimus, Credo in Deum uerbum Filium Dei unigenitum, ex Patre natum, homoousion Patri; qui descendit, et sepultus est; non statim auditus ipse accipit plagam? uides ergo  destruere te penitus atque eradicare omnem catholici symboli, omnem catholici sacramenti fidem? o scelus! [b 1Kb] o portentum! ut ille ait, in ultimas terras asportandum! quia hoc rectius de te dicitur, [c 3Kb] ut in  illam scilicet solitudinem transeas, ubi nullum ualeas inuenire quem perdas. Fidem ergo salutis nostre, sacramentum spei ecclesiastice tu auditus tui atque aurium plagam putas. Et quomodo quondam, cum ad baptismum curreres, sanis hec sacramenta auribus audiebas? Quomodo cum te magistri Ecclesiarum docerent, aures tue non uulnerate sunt? sine ulla tunc certe plaga duplici oris atque aurium fungebaris officio, cum et audita ab aliis diceres, et ipse te dicentem dictor audites. Ubi erant tunc hec aurium tuarum uulnera? ubi hec auditus tui plaga? Cur non contradixisti et reclamasti? Sed uidelicet pro arbitrio ac libidine tua, cum uis, discipulus es; et Ecclesie, cum uis, hostis; cum uis, catholicus; cum uis, apostata. Dignus nimirum auctor, qui in  quamlibet partem te contuleris, Ecclesias post te trahas, cuius uoluntas lex uite nostre sit, qui mutabilitate tua humanum genus mutes; et [a 1Kb] quia tu esse  nolis quod omnes sunt, quod tu uelis. Preclara uidelicet auctoritas, ut quia tu quod eras non es, esse mundus desinat quod fuit.



CAPUT XI. Diluit obiectionem tacitam hereticorum qui fidei sue professionem in puerili etate factam recantare uolunt.

[b 2Kb] Sed paruulum te forsitan, cum renascereris, fuisse dicis; et ideo nec sapere tunc, nec reclamare ualuisse. uerum est, obstitit tibi infantia ne contradiceres, [c 1Kb] qui mori uir contradicendo potuisses. Qui enim si [d 1Kb] in illa fidelissima ac deuotissima Christi Ecclesia, [e 2Kb] cum sacerdos symbolum respondenti et acclamanti populo Dei traderet, mutire tu in aliquo aut reclamare tentasses? audiendus fortasse fueras,  ac non statim ut nouum prodigii aut monstri genus in pestem aliquam exterminiumque mittendus. Non quia piissima illa ac religiosissima plebs Dei contaminari  uel impiissimi cuiusquam sanguine uelit; sed quia in magnis plerumque urbibus feruens Dei amore populus, cum exsurgere contra Deum suum quempiam uiderit, calorem fidei retinere non nouit. Sed esto: infans, si tamen ita est, contradicere ac reclamare symbolo non potueris; cur adultior iam robustiorque tacuisti? Creuisti certe, et uir factus, et ministerio ecclesiastico insertus es. Per tot ergo etates, per tot officii ac dignitatis gradus, numquam intellecta a te fides est, quam tamdiu ante docuisti? Diaconum certe eius te et presbyterum fuisse nosti; si displicebat tibi salutis regula, cur suscipiebas eius rei honorem, cuius non approbabas fidem? Sed prouidus uidelicet uir et simplex religiosus, ita temperare te inter utrumque uoluisti, ut teneres et sacrilegii  perfidiam, et catholici dignitatem.



CAPUT XII. Christus crucifixus scandalum et stultitia est iis qui illum solitarium hominem fuisse affirmant.

[a 1Kb] Plaga ergo auditus tui et uulnus aurium tuarum est Deus natus, et Deus passus. Et ubi illud tuum est, Paule apostole: Nos autem predicamus Christum crucifixum, Iudeis quidem scandalum, gentibus autem stultitiam, ipsis autem uocatis Iudeis et Grecis Christum Dei uirtutem et Dei sapientiam ? Quid est sapientia et uirtus Dei? Deus utique. Christum autem, qui crucifixus est, Dei uirtutem et sapientiam predicat. Ergo si absque dubio sapientia Dei Christus, ergo absque dubio Christus Deus. Nos ergo,  inquit, predicamus Christum crucifixum, Iudeis quidem scandalum, gentibus autem stultitiam. Crux itaque  Domini, que stultitia gentibus et Iudeis scandalum fuit, tibi utrumque est. Neque enim aut stultitia ulla maior est quam non credere, aut maius scandalum quam audire nolle. uulnerabantur ergo illorum aures ad predicationem ac passionem Dei, sicut nunc uulnerantur tue. Plagam esse hoc auditus sui putabant, sicut tu putas. Et hinc erat quod ad nomen Dei ac Domini Iesu Christi, predicante Christum Deum Apostolo, [b 2Kb] claudebant illi capitis sui aures, sicut tu claudis animi. Par in hac parte utriusque uestrum uideri posset impietas, nisi quod hoc maius est crimen tuum, quod illi eum negabant, in quo adhuc passio ostendebat hominem; tu eum denegas quem etiam resurrectio iam probauit Deum. Ac per hoc illi eum persequebantur in terra, tu persequeris  et in celo. Nec solum id, sed hoc utique crudelius et scelestius, quod illi negabant per ignorantiam, tu post fidem; illi nescientes Dominum, tu confessus Deum; illi sub emulatione legis, tu sub professione antistitis; illi eum a quo se arbitrabantur alienos, tu eum cuius sacerdos es. O facinus indignum et inauditum! eum ipsum persequeris insectatione, cuius adhuc uteris dignitate.



CAPUT XIII. Respondet obiectioni illi qua dicebant homoousion parienti esse debere natiuitatem.

Sed magno uidelicet perfidie atque impietatis tue argumento ad negandum ac persequendum Dominum Deum uteris, dicens: [c 2Kb] Homoousios parenti debet esse natiuitas. Nondum ad plenum dico ac profero  in Dei natiuitate penitus hoc non esse seruandum, [d 1Kb] quia non parientis fuit natiuitas ipsa, sed nati; et  ipse natus est ut uoluit, cuius fuit hoc ipsum ut nasceretur. Interim [a 1Kb] qui homoousion parenti dicis natiuitatem esse debere, ego Dominum Iesum Christum homoousion dico fuisse et Patri pariter, et matri. Pro personarum enim diuersitate reddidit parenti unicuique similitudinem suam. Secundum diuinitatem enim homoousios Patri, secundum carnem autem homoousios matri fuit. Non quod alter qui homoousios Patri, alter qui homoousios matri, sed quia idem Dominus iehsu Christus et homo natus et Deus utriusque in se parentis habuit proprietatem, dum et in eo quod homo est humane matris reddidit similitudinem, et in eo quod Deus Dei Patris habuit ueritatem.



CAPUT XIu. Comparat hunc errorem cum Pelagianorum doctrina.


Alioquin si non idem Christus ex Maria est qui ex Deo natus, duos absque dubio Christos facis, secundum illud scilicet Pelagiane impietatis scelus, que solitarium hominem ex uirgine natum asserens, [b 1Kb] eruditorem eum dixit humani generis, magis quam redemptorem fuisse; quia non redemptionem uite hominibus, sed uiuendi dederit exemplum: uidelicet ut sequentes eum homines dum similia agerent, ad consimilia peruenirent. Una ergo impietatis uestre origo, eadem errorum radix est. Illi solitarium hominem ex Maria natum asserunt, et tu idem. Illi filium hominis a Filio Dei separant, et tu idem. [c 2Kb] Illi Saluatorem aiunt per baptisma Christum esse factum, tu in baptismo templum Dei factum. Illi  eum Deum non negant factum post passionem, tu negas eum etiam post ascensionem. In uno ergo admodum tantum distat uestra peruersitas, quod illi in terris blasphemare uidentur Dominum, tu et in celo. uicisti ac supergressus es, non negamus, quos  imitaris. Illi quasi aliquando desinunt Deum negare, tu numquam. Quamquam nec illorum habenda sit ad plenum uera confessio, qui Saluatori post passionem tantum honorem diuinitatis impertiunt; et cum eum ante Deum negent, postea confitentur: quia, ut mihi uidetur, in Deo qui partem denegauerit, totum negat; et qui non semper fuisse confessus fuerit, semper negat. Sicut et tu, etiam si hodie in celo Dominum Iesum Christum, qui ex Maria uirgine natus est, uerum Deum diceres, tamen nisi semper Deum diceres, non uere confitereris. Sed uidelicet non uis mutare in aliquo aut uariare sententiam: quem natum hominem solitarium dicis, etiam hodie Deum non esse contendis. O noua ac singularis impietas! quem cum hereticis hominem  esse asseris, Deum nec cum hereticis confiteris.



CAPUT Xu. Eos qui huic errori patrocinantur duos Christos agnoscere ostendit.

Sed tamen, dicere institueram, duos a te absque dubio Christos fieri, idipsum dilucidandum est. Dic mihi, queso, tu qui Christum a Filio Dei separas, quomodo in symbolo Christum ex Deo natum esse fatearis? Ais enim: Credo in Deum Patrem, et in Christum Iesum Filium Dei. Habes ergo hic Iesum Christum Filium Dei. Dicis autem ex Maria non eumdem Filium Dei natum. Ergo alter ex Deo Christus, alter ex Maria. Duo ergo in sententia tua Christi sunt. Qui cum in symbolo Christum non neges,  alterum ex Maria Christum asseris quam eum quem in symbolo confiteris. Sed dicis forsan Christum non esse ex Deo natum; et quomodo in symbolo ais: Credo in Iesum Christum Filium Dei? Aut negaturus es ergo symbolum, aut confessurus  Filium Dei Christum. Si autem confiteris in symbolo Christum Filium Dei, necesse est ut eumdem ex Maria confitearis Christum Filium Dei. Aut si alium ex Maria Christum asseris, duos utique Christos esse blasphemes [Lips. in marg. blasphemas].



CAPUT XuI. Ostendit insuper doctrinam hanc Trinitatis confessionem euertere.

Sed tamen, etiamsi peruersitas ac perfidia tua hac symboli fide non concludatur, nonne, queso, ratione ipsa ac luce ueritatis obrueris? Dic mihi, queso, quisquis ille es, heretice. Trinitas certe est quam credimus, quam confitemur, Pater et Filius et Spiritus sanctus. De maiestate Patris ac Spiritus nulla questio est. Filio calumniaris, eo quod non eumdem  ex Maria dicas editum quem ex Deo Patre generatum. Dic mihi ergo: cum Filium Dei unigenitum natum ex Deo [a 1Kb] non negas, hunc qui ex Maria natus  est, quem uelis esse? Dicis hominem solitarium, iuxta illud quod ipse dixit: [b 5Kb] Quod natum est ex carne caro est . Sed appellari homo non potest solitarius, qui sola non est humane creationis lege generatus. Quod enim in ea natum est, inquit angelus, de Spiritu sancto est . Et hoc tamen etiam tu ipse, qui omnia admodum sacramenta salutis negas, negare non audes. Cum ergo ex Spiritu sancto natus sit, et dici homo non queat solitarius, qui est Deo inspirante conceptus; si ille non est, qui, iuxta Apostolum, semetipsum exinaniuit, formam serui accipiens ; et uerbum caro factum est ; et humiliauit semetipsum factus obediens usque ad mortem ; et qui propter nos egenus factus est, cum esset  diues ; dic mihi ergo, quis ille est, qui et ex Spiritu sancto editus, et Deo obumbrante conceptus? Alterum [c 6Kb] absque dubio esse dicis. Duo ergo  sunt: id est, et ille qui est ex Deo Patre in celo genitus, et ille qui ex Maria Deo inspirante conceptus. Ac per hoc [a 14Kb] quartus est hic, quem introducis: quem in tantum cum uerbis hominem solitarium dicas, re ipsa solitarium non fuisse confirmas; ut eum, etiamsi non ita ut debes, tamen et honorabilem et uenerandum et adorandum esse fatearis. Ergo cum et adorandus sit utique Dei Filius qui ex Patre natus, et adorandus qui per Spiritum sanctum ex Maria procreatus; duos ergo et honorabiles tibi et uenerabiles facis, quos in tantum a se diuidis, ut  peculiariter suo quemque honore uenereris. Ac per hoc intelligis quod negando ac separando a se Filium Dei, totum, quantum in te est, sacramentum diuinitatis euertis. Dum enim quartam in Trinitate personam conaris inserere, uides te totam Trinitatem penitus denegasse.



CAPUT XuII. Qui in uno catholice religionis articulo hallucinatur, uniuersam fidem fideique meritum euacuat.

Que cum ita sint, [b 4Kb] negans ergo unum Iesum  Christum Filium Dei, negasti omnia. Nam et hec ratio ecclesiastici sacramenti et catholice fidei est, ut qui partem diuini sacramenti negat, partem non ualeat confiteri. Ita enim sibi connexa et concorporata sunt omnia, ut aliud sine alio stare non possit, et qui unum ex omnibus denegauerit, alia ei omnia credidisse non prosit. Itaque si negas Deum Dominum Iesum Christum, necesse est ut, Filium Dei denegans, etiam Patrem neges. Quia iuxta Ioannis uocem: [a 1Kb] Qui non habet filium, nec patrem habet: qui autem habet filium, et patrem habet . Negans ergo genitum, etiam genitorem negas. Negans quoque Filium Dei in carne natum, consequens est ut etiam in Spiritu natum neges, quia idem natus in carne, [b 1Kb] qui prius natus in Spiritu. Non credens ergo  in carne editum, necesse est etiam passum esse non credas. Non credens autem illius passionem, quid reliquum est, nisi etiam resurrectionem neges? quia fides suscitati ex fide mortui est. Nec stare potest ratio resurrectionis, nisi fides mortis ante precesserit. Negans ergo passum et mortuum, negas quoque ab inferis resurgentem. Consequens utique est ut neges etiam ascendentem, quia ascensio sine resurrectione esse non potuit. Et qui resurrexisse non creditur, necesse est nec ascendisse credatur,  dicente Apostolo: Qui enim descendit, ipse est qui ascendit . Ergo quantum in te est, Dominus iehsu Christus neque ab inferis resurrexit, neque celum ascendit, neque ad dextram Dei Patris sedet, neque ad illum, qui exspectatur, examinationis ultime diem ueniet, nec uiuos ac mortuos iudicabit.



CAPUT XuIII. Conuertit sermonem ad ipsum aduersarium contra quem disputat, et illum ad resipiscendum inuitat. Reconciliationis sacramentum lapsis ad salutem necessarium.

Intelligis itaque, o infelix et furiosa peruersitas, euacuasse te penitus omnem symboli fidem, omnem spei sacramentique uirtutem. Et in Ecclesia insuper  stare ausus es, et esse te sacerdotem putas: cum illa omnia denegaueris, per que sacerdos esse cepisti? Redi ergo ad uiam rectam, recipe sensum pristinum, resipisce tandem si aliquando sapuisti. Regredere ad temetipsum, si tamen habuisti in te quondam aliquid quo tunc regrediaris. Agnosce sacramenta salutis tue, per que innouatus, per que renatus es. Non minus tibi nunc opus sunt quam tunc fuerunt: ut [c 2Kb] te per penitentiam nunc regenerent, [d 1Kb] que per fontem ante generarunt. Tene plenum  symboli ordinem: tene perfectam fidei ueritatem. Crede in Deum Patrem, crede in Filium Deum:  in unum genitorem et in unum genitum  Dominum  omnium Iesum Christum, homoousion Patri: natum in deitate, natum in corpore: duplicis quidem natiuitatis, sed unius maiestatis. Qui creator omnium creaturarum idem fuerit natus ex Patre, qui postea natus ex uirgine.



CAPUT XIX. Temporalem Christi ortum nichil honoris aut uirtutis detraxisse diuinitati.

Hoc enim, quod ex carne atque in carne uenit, ortus eius fuit, non imminutio: et natus tantum est, non demutatus. Quia licet in forma Dei manens, formam serui assumpserit, infirmitas tamen habitus humani non infirmauit naturam Dei: sed incolumi utique atque integra diuinitatis uirtute in carne hominis totum quod actum est, [a 2Kb] profectus fuit hominis,  non defectio maiestatis. Nam cum editus in carne humana Deus est, [b 1Kb] nondum est in carne natus, ne Deus in se maneret, sed ut Deo in se manente homo Deus esset. Et ideo Martha cum carnalibus oculis hominem cerneret, spiritalibus tamen Deum confitebatur, dicens: Utique, Domine, ego credidi quia tu es Christus Filius Dei uiui, qui in mundum uenisti . Ideo Petrus, reuelante Spiritu sancto, cum extrinsecus filium hominis aspiceret, Dei tamen Filium  predicabat, dicens: Tu es Christus Filius Dei uiui . Ideo Thomas, cum carnem tangeret, Deum se tetigisse credebat, dicens: Dominus meus et Deus meus . Unum enim Christum omnes confitebantur, ne duos facerent. Hunc ergo crede; et ita crede Dominum omnium Iesum Christum, unigenitum et primogenitum, eumdem rerum creatorem, quem hominum conseruatorem: eumdem prius conditorem totius mundi, quem postea redemptorem generis humani. Qui cum Patre atque in Patre permanens, Homoousios Patri, iuxta Apostolum, formam serui accipiens, humiliauit se usque ad mortem, mortem autem crucis: et iuxta symbolum: Natus est ex Maria uirgine, crucifixus sub Pontio Pilato, et sepultus; et tertia die resurrexit, secundum Scripturas;  et in celum ascendit; et iterum ueniet iudicare uiuos et mortuos. Hec est enim fides nostra, hec est salus nostra: Deum ac Dominum Iesum Christum, eumdem et ante omnia credere, et post omnia. Quoniam, ut scriptum est, [c 1Kb] iehsu Christus heri et hodie, ipse et in secula . In heri enim omne preteritum tempus ostendit, in quo ante principium natus a Patre est. In hodie autem seculi huius spatia, in quo rursus ex uirgine natus est, passus est, resurrexit.  In eo uero quod ipse in secula dicitur, [a 1Kb] omnis future eternitatis immensitas designatur.



CAPUT XX. Docet ex dictis non effici ut Deus mortalis uel carneus ante secula fuisse dicatur, etsi idem sit Christus qui ab eterno Deus et in tempore homo factus est.

Sed dicis forsitan: Si eumdem in fine temporum natum dicam ex uirgine, qui ante omnia natus fuerit ex Deo Patre, carneum me etiam ante mundi initia Deum dicere: qui ipsum dicam postea hominem, quem semper Deum: ac per hoc hominem illum qui natus sit, postea semper fuisse. Nolo te hac ignorantie cecitate atque hac errorum nocte confundi, ut putes me [b 2Kb] hominem qui ex Maria natus est, ante exordia rerum asserere, et Deum etiam ante principia  mundi semper corporeum predicare. Non ita, inquam, non ita dico, quod priusquam nasceretur homo, in Deo fuerit, sed quod postea in homine natus Deus sit. Non enim caro illa que ex carne uirginis nata est, semper fuit, sed Deus, qui semper fuit, ex carne uirginis in carne hominis aduenit. uerbum enim caro factum, [c 2Kb] non carnem secum exhibuit, sed carni se hominis dignatione diuinitatis uniuit. Dic enim mihi quando uel ubi uerbum caro factum est, aut ubi exinaniuit semetipsum formam serui accipiens, aut ubi egenus factus est, cum esset diues? nisi in illo sacro uirginis utero, ubi, dum incarnatur, uerbum Dei caro dicitur factum; dum editur, formam serui in ueritate suscepit; dum humana conditione patibulo affigitur, fit egenus, et pauper redditur  passione carnali, cum esset maiestate diuina diues? Alioquin, si, ut ipse ais, post hec in eum, ut in unum  prophetarum atque sanctorum diuinitas uenit: ergo et in illis in quibus habitare dignatus est, uerbum caro factum est: ergo per unumquemque illorum exinaniuit semetipsum, formam serui accipiens. Ac per hoc nichil nouum nec precipuum in Christo factum est; nichil singulare, nichil mirabile nec conceptio ipsius habuit, nec natiuitas, nec mors.



CAPUT XXI. Christum ab eterno fuisse, diuinarum Scripturarum tradit auctoritas.

Et tamen, ut ad superiora redeamus, cum hec ita sint omnia, sicut diximus: quomodo iehsu Christus  semper fuisse legitur et a prophetis atque apostolis Deus etiam ante  secula predicatur? dicente Paulo, unus Dominus iehsu, per quem omnia . Sed et alibi: Quoniam in Christo, inquit, creata sunt omnia in celis et in terra, uisibilia et inuisibilia . Symbolum quoque et humana pariter et diuina auctoritate contextum: Credo, inquit, in Deum Patrem, et in Deum [Lips. in marg. Dominum] Iesum Christum, Filium eius unigenitum, et primogenitum totius creature. Et post alia: Deum uerum ex Deo uero: per quem et [d 1Kb] secula compaginata sunt, et omnia facta. Et item: Qui propter nos uenit, et natus est ex Maria uirgine, et crucifixus, et sepultus.



CAPUT XXII. Coniunctio hypostatica facit ut ea que carnis sunt in Christo, Deo tribuantur.

 Quomodo ergo cum ipsa [e 1Kb] confessione nostra ante  uirginis partum atque conceptum [a 2Kb] Dominicus homo omnino non fuerit, Christus tamen, qui a te homo solitarius dicitur, Deus in scriptis sanctis sine exordio predicatur? et tanta hominis ac Dei unitas legitur [b 1Kb] ut et homo Deo semper ante ceternus, [c 3Kb] et postea homini Deus compassus esse uideatur? cum utique nec [d 9Kb] ininitiabilis homo, nec passibilis Deus credendus sit esse. Illud est utique, quod iam superioribus scriptis testati sumus, quod unitus homini, id est, suo corpori Deus, nullam fieri patiatur inter hominem ac Deum humana opinione distantiam. Nec admitti omnino uoluit, ut alius a quoquam Filius hominis, alius Filius Dei crederetur. Sed ita omnibus scriptis sacris Dominicum hominem connectit Deo  atque concorporat, ut nec in tempore admodum hominem quis a Deo, nec in Passione possit Deum ab homine discernere. Si enim ad tempus respicis, inuenies semper Filium hominis cum Filio Dei. Si ad Passionem, inuenies semper cum Filio hominis Dei Filium: ita scilicet unitum et indiuiduum sibi Christum Filium hominis ac Dei Filium, ut quantum ad uocem diuine Scripture pertinet, nec homo separari a Deo tempore, nec ab homine Deus omnino ualeat Passione. Hinc enim illud est: [e 1Kb] Nemo ascendit in celum, nisi qui de celo descendit, Filius hominis qui est in celo . Ubi cum Filius Dei loqueretur in terris, Filium esse hominis, testabatur in celis: et eumdem Filium hominis quem ascensurum dicebat  in celum, descendisse quoque antea testabatur e celo. uel illud: [a 1Kb] Si uideritis Filium hominis ascendentem ubi erat prius : cum eum qui ex homine natus est nominet, in supernis tamen semper fuisse testatur. Sed et Apostolus, si ad tempus respicitur, per Christum omnia facta predicat: Unus enim, inquit, Dominus iehsu Christus, per quem omnia . Si autem ad passionem maiestatis, Dominum crucifixum esse designat. Si enim, inquit, cognouissent, numquam Dominum maiestatis crucifixissent . Et ideo etiam symbolum, unigenitum et primogenitum Dominum Iesum Christum Deum uerum ex Deo uero, homoousion Patri, et creatorem omnium dicens, natum ex uirgine, et crucifixum, postea et sepultum esse testatur. Ita concorporans  scilicet Dei et hominis Filium, et uniens hominem ac Deum, ut nec in tempore fieri ulla ualeat, nec in passione, diuisio; cum idem utique Dominus iehsu Christus, et per eternitatem temporis Deus, et per tolerantiam passionis homo esse doceatur: ac licet nec homo ininitiabilis, nec Deus passibilis dici debeat, in uno tamen Domino Iesu Christo et homo ante perpetuus, et Deus mortuus predicatur. uides  ergo quod Christus omnia est, et nomen illius significatio utriusque nature: quia et homo et Deus natus: ita et in se cuncta complectitur, ut in eius nomine nichil deesse noscatur. Non ergo ante partum uirginis eadem in preterito eternitas hominis que Dei: sed quia in utero uirginis unitus est Deus homini, factum est ut in Christo omnino non possit alterum sine altero nominari.



CAPUT XXIII. Synecdochicam hanc locutionem, qua a parte totum intelligitur, diuinis litteris esse perauam familiarem.

[b 1Kb] Quidquid ergo de Domino Iesu Christo dixeris, totum dicis, et in Dei Filio Filium hominis, et in  hominis Filio Dei Filium nuncupabis; [c 2Kb] tropo scilicet synecdoches, quo et a parte totum intelligitur, et a toto portio nominatur. Docentibus id utique etiam scriptis sacris, in quibus Dominus sepe hoc tropo utens, dum de aliis sic docet, sic etiam de seipso uoluit intelligi. Neque enim in diuinis uoluminibus aliter uel dies interdum, uel res, uel homines, uel tempora designantur. Sicut illud, [d 15Kb] quod  quadringentis Isrelem annis seruiturum Aegyptiis Deus predicat, dicens ad Abraham: Sciens scito,  quia peregrinum erit semen tuum in terra non sua, et seruituti eos subiicient, et affligent eos annis quadringentis  . Cum, si omne tempus ex quo Deus locutus est consideretur, plus sint quam quadringenti; si autem illud tantum quo seruierunt, minus. Quod scilicet tempus, nisi hoc tropo intelligatur,  mentitus forsitan, quod absit a Christianis sensibus, Dei sermo uideatur. Sed dum utique [a 6Kb] a tempore diuine uocis, et totum uite tempus annos plus quam quadringentos, et seruitus minus multo  quam quadringentos habet: ita fit ut uel a toto pars, uel a parte totum ualeat intelligi. Non dissimilis quoque etiam de diebus interdum ac noctibus significatio est: ubi cum in utroque tempore unus dies intelligatur, in parte unius temporis tempus utrumque monstratur. Hoc siquidem modo etiam illud, quod de tempore Dominice passionis obscurum uidetur, aperitur. Cum enim sub exemplo Ione prophete  [a 37Kb] futurum Filium hominis Dominus in corde terre tribus diebus et tribus noctibus esse predixerit : et post sextam sabbati, qua crucifixus est, non nisi una tantum apud inferos die et duabus noctibus fuerit, quomodo diuini sermonis ueritas inuenitur? Tropo scilicet synecdoches, id est, ut ad diem qua crucifixus est, nox preterita, et ad noctem qua resurrexit, dies futura referatur: ac  sic additis et nocte que precessit diei sue, et die qui subsecutus est nocti sue, nichil defuisse integro tempori noscitur, quod a sui parte impletur. Scatent his rationum exemplis Scripture sacre, sed longum est uniuersa memorare. Sic enim dicente psalmo: [a 1Kb] Quid est homo, quod memor es eius ? a parte totum intelligitur, dum uno homine nuncupato, plenitudo humani generis demonstratur. Sic etiam illud [b 1Kb] ubi Achab peccauit, peccasse plebs dicitur; dum uniuersitate appellata, a toto portio designatur. [c 1Kb] Ioannes quoque precessor Domini, Post me, inquit, uenit uir qui ante me factus est, quia prior me erat . Quomodo igitur post se uenturum indicat, quem ante se fuisse designat? Si enim de homine hoc, qui postea natus est, intelligitur, quomodo ante ipsum fuit? Si de uerbo, quomodo uir [d 10Kb] post me uenit?  nisi quod in uno Domino Iesu Christo et posterioritas hominis, et uerbi antiquitas demonstratur. Ac sic fit ut unus idemque Dominus ante illum fuerit et post illum uenerit, quia et secundum carnem est Ioanne posterior, et secundum diuinitatem omnibus prior. Et ideo ille uirum tantummodo nominans, et hominem demonstrauit, et uerbum; quia cum Dominus iehsu Christus Filius Dei, et homine consummatus fuerit, et uerbo, unum de eo dicens, omnia demonstrauit. Et quid plura? Dies me, ut reor, deficiat, si omnia que de hoc dici possunt colligere aut enarrare tentauero. Et satis hec, que nunc diximus, in hac negotii parte dumtaxat, et ad symboli sunt expositionem, et ad cause officium, et ad libri modum.



LIBER SEPTIMUS.



CAPUT PRIMUM. Aduersariorum calumniis responsurus diuini numinis opem implorat, ut doceat orationem premittendam esse ab his qui ad disputandum cum hereticis accedunt.


Quod euenire his solet qui cum pelagus iam euaserint, aut pretentas portibus syrtes, aut uicina littoribus saxa formidant, mihi hoc admodum accidit, ut reseruatis ad ultimum quibusdam hereticorum calumniis, cum iam ad exacti laboris terminum uenerim,  eum ipsum finem incipiam metuere, ad quem desideraueram peruenire. Sed ut Propheta ait: Dominus mihi adiutor est, non timebo quid faciat mihi homo : non timeamus pretentas hereticorum insidiantium foueas et obseptas spinis passim horrentibus uias, que cum asperent magis itinera quam claudant, de emundatione nobis potius labor, quam de possibilitate formido. Quia cum nobis agentibus rectum iter infirmiter se obiiciant, et [a 1Kb] horreant ambulantibus magis quam obsint, [b 1Kb] plus  habet officium atque opus nostrum in purgatione quod agat, quam ex difficultate quod timeat. Igitur [a 1Kb] ad monstruosum illud lethiferi serpentis caput mittentes manum, et pertractare omnia admodum illigata ingentibus spiris tortuosi corporis membra cupientes, te, quem semper precati sumus, etiam atque etiam, Domine Iesu, precamur, ut des nobis uerbum in apertione oris  ad [b 21Kb] destructionem munitionum, cogitationes destruentes, et omnem altitudinem extollentem se aduersum scientiam Dei, ut captiuemus omnem intellectum in obedientia tua ; quia uere ille liber fit, qui ceperit tibi esse captiuus. Adesto ergo tu [c 1Kb] officio tuo operi, tuis pro te supra mensuram uirium connitentibus. Da hiantia noui serpentis ora, et tumentia lethalibus uenenis  colla conterere; qui facis supra serpentes et scorpiones illesos credentium pedes ingredi, ac super aspidem et basiliscum ambulare, conculcare leonem  et draconem . Tribuasque per intrepidam innocentie constantis audaciam: [d 1Kb] ut delectetur infans ab ubere super foramine aspidis, et in cauernam reguli, qui ablactatus fuerit, manum suam mittat . Da ergo et nobis in cauernas huius immanissimi ac scelestissimi reguli innocuas manus mittere. Et si in foraminibus quibusdam iam, id est, in sensu humanorum latebras aut cubile habuit, aut oua posuit, aut squamosi tractus semitam dereliquit, aufer ab uniuersis perniciosissimi anguis huius sordidum et ferale contagium. Extrahe illatas perfidie immunditias, et obsessas redolenti ceno animas [e 1Kb] uentilabro sacre purgationis emunda, ut spelunce latronum domus orationum sint. Et [f 10Kb] in quibus nunc, ut scriptum est, diuersoriis ericii et onocentauri, et  pilosi, et diuersorum prodigiorum monstra uersantur , in his sancti Spiritus tui dona, id est, fidei ac religionis decora resplendeant. Ac sicut,  eiectis quondam idolorum cultibus exterminatisque simulacris, fecisti ex fanis demonum templa uirtutum, inserens in cauernas serpentum et scorpionum fulgentis luminis radios, et ex cubilibus errorum ac turpitudinum domos ornamentorum ac pulchritudinum reddidisti, ita omnibus quorum oculos caligo heretice peruersitatis obsedit lucem misericordie tue ac ueritatis infunde, ut Incarnationis tue magnum ac salutiferum sacramentum reserato tandem ac puro lumine contuentes, ita te ex sacrosancto illo immaculate uirginis utero editum mundo uerum hominem esse intelligant, ut uerum tamen Deum semper fuisse cognoscant.



CAPUT II. Dissoluit obiectionem sumptam ex illis uerbis: Nemo anteriorem se parit.


Ac priusquam de his rebus loqui incipio quas necdum libris superioribus prelibaui, equum arbitror ut enitar exsoluere que iam ante promisi, ut expleta penitus sponsione, liberius de intactis dicere ordiar, cum de pollicitis satisfecero. Ait ergo ad destruendam sacre natiuitatis fidem sibilans in Dei Ecclesia nouus coluber: [a 1Kb] Nemo anteriorem se parit. Primum ergo te non solum quid dicas, sed etiam unde dicas, nescire arbitror. Si enim scires, aut intelligeres unde diceres, nequaquam unigeniti Dei natiuitatem mortalis opiniuncule ratione censeres; neque ei qui extra conceptum humane originis natus est, humanis definitiunculis preiudicare tentares; aut terrenas impossibilitates diuine omnipotentie  obiiceres, si Deo impossibile nichil esse cognouisses. Nemo ergo, inquis, anteriorem se parit. Dic mihi, queso, de quibus te loqui causis, de quorum animantium estimas definire naturis? hominibus te an feris, auibus an pecudibus legem ponere putas? Ista enim sunt et alia huiuscemodi, de quibus  hec dici possunt. Nemo enim ex his anteriorem se gignere preualet, quia ea que orta iam fuerint redire in id rursum non queunt, ut noua creatione generentur. Et ideo nemo anteriorem se parere, quoniam nec anteriorem gignere potest, quia non uenit causa pariendi nisi ex possibilitate generandi. Tu ergo id in natiuitate omnipotentis Dei, quod in ortu terrenorum animalium considerandum putas? et ei naturam humane conditionis obiicis, qui est auctor ipse nature? uides ergo, ut supra dixi, nescire te unde aut de quo dicas, qui facturas factori comparas, et ad estimandam Dei omnipotentiam earum rerum exemplo uteris, que ipse utique non essent, nisi idipsum ex Deo essent quod sunt. Deus ergo ut uoluit, et quando uoluit, et ex ea qua uoluit,  aduenit. Nec tempus ei, nec persona, nec consuetudo hominum, nec exempla rerum preiudicarunt; quia obsistere ei non potuit lex creaturarum, qui est creator ipse cunctorum. Et posse ei quod uoluit promptum fuit, quia potestas adfuit uoluntati. uis scire aliquatenus quanta sit omnipotentia Dei? ego id etiam Dominum de creaturis suis facere posse credo, quod tu eum de se ipso facere potuisse non credis. Omnia enim animantia que posteriora se pariunt, si modo id Deus iubeat, [b 3Kb] anteriora multo se parere possunt. Nam et cibi ipsi et pocula, si ea Diuinitatis uoluntas sit, in conceptus quosdam et progenies uerti possunt. Aque denique ipse, quibus ab exordio rerum manantibus, et quibus admodum omnia animantia utuntur, corporari, si id Deus  iubeat, in uisceribus et gigni possunt. Quis enim sacris operibus modum statuet, aut diuinam prouidentiam circumscribet? aut [c 1Kb] quis, ut scriptum est, dicit ei: Quid fecisti ? Si negas omnia Deum posse, nega anteriorem nasci ex Maria, Deo nascente, potuisse. Si autem impossibile Deo nichil  est, cur ei impossibilitatem in suo ipso aduentu obiicis, cui impossibile nichil in omnibus esse cognoscis?



CAPUT III. Respondet ad illa uerba: homoousios parienti esse debet natiuitas.

Secunda aut peruersitatis tue uel calumnia blasphematrix, uel blasphemia calumniatrix est, qua ais: [a 1Kb] Homoousios parienti debet esse natiuitas. Non dissimilis superiori; uerbis enim magis quam re et genere diuersa est. Cum enim de natiuitate Dei agatur, idem dicis, potentiorem ex Maria non potuisse nasci, quod superius, anteriorem non potuisse generari. Et ideo uel id quod supra dictum est , etiam de hoc responsum puta; uel id quod nunc dicendum est, etiam de illo responderi existima. Ais ergo: homoousios parienti debet esse natiuitas. Si ad terrenas creationes respicit, uel maxime ita euenit. Sin autem ad ortum Dei, quid in natiuitate eius nature exempla consideras? quia constitutiones constitutori sunt obnoxie, non  constitutionibus constitutor. uis autem plenius scire quam non solum impie, sed etiam inepte sint he calumnie tue, et non uidentis penitus Dei omnipotentiam cantilene? Dic mihi, queso, tu, qui non nisi ex paribus paria nasci putas: unde [b 2Kb] inexplicabilis illa quondam in eremo coturnicum numerositas ad pastum Isrelitice plebis repente nata sit ? Non enim eas ante in aliquo loco a genitricibus suis editas, sed subito aduentu legimus illatas. [c 13Kb] Cibus denique ipse ille celestis, unde per quadraginta annos in Hebreorum castra defluxit? numquid mannam manna generauit ? Sed hec de uetustis rerum miraculis. Quid de nouis? [d 2Kb] Paucis panibus ac pisciculis innumeras populorum sequentium turbas Dominus iehsu Christus  in eremo non semel pauit . Satietatis ratio in cibis non fuit, quia esurientes causa inuisibilis et arcana saturauit, presertim cum plus multo superfuerit saturitati quam appositum fuerat esuritioni. Qua ratione hoc totum factum est, ut cum satietatem edentes caperent, etiam augmentis ineffabilibus cibus ipse ditesceret? [e 2Kb] Natum in Galilea  uinum de aquis legimus . Dic mihi quomodo disparem a sui qualitate substantiam dispar natura generauit? presertim cum id quod Dominice natiuitati maxime conuenit, nobilioris admodum rei ortus ex inferiore processerit? Dic mihi ergo quomodo ex illa aque simplicitate egregius uini et admirabilis sapor natus sit? quomodo sit aliud haustum, aliud infusum? Numquid cisterna illa uel puteus hanc naturam habuit, ut aquas ex se sumptas in optima uina mutaret? Aut numquid uasorum id qualitas, aut ministrorum egit industria? nichil utique horum. Et quomodo facti ratio cogitatione cordis non comprehenditur, cum facti tamen ueritas conscientie firmitate seruetur? [a 7Kb] Ceco super oculos in Euangelio  lutum positum est,  et oculi abluto nati sunt. Numquid aut aqua hanc naturam habuit ut oculos pareret? aut lutum ut lucem crearet? nichil utique horum, presertim cum aqua ceco nichil conferat, lutum autem uidentibus etiam obesse possit. Et quomodo res nocendi uim in se habens officium remedii ac salutis exhibuit; et que obesse sanis solet, quasi ministra tunc sanitatis fuit? Dicis itaque Dei hanc tribuisse uirtutem, Dei prestitisse medicinam: et omnia hec que diximus omnipotentiam penitus effecisse diuinam, qui potens sit utique et ex insolitis noua condere, et ex contrariis salubria constituere, et ea que in impossibilitatibus atque in efficientiis sita sint, in rerum possibilitates effectusque mutare.



CAPUT Iu. Deum sicut in rebus ceteris, ita in temporali ortu suo omnipotentiam suam declarauisse.


Idem ergo de ortu ipsius Domini, quod de rebus omnibus confitere. Crede Deum natum, ut uoluit, quem non negas potuisse quod uoluit: nisi forte uirtutem, que ei ad alia omnia adfuit, ad seipsum estimas defuisse; et ipsi ad natiuitatem suam omnipotentia sua defuit, que ab eo procedens uniuersa penetrauit. Tu mihi in natiuitate Domini, obiicis: Nemo anteriorem se parit; et in partu, quo omnipotens  Deus natus est, dicis: Homoousios parienti debet esse natiuitas: quasi uero cum quolibet hominum humanis legibus agas, cui impossibilitatem suam obiicias, quem terrena infirmitate concludas. Communem omnium dicis conditionem esse nascendi, eamdem legem esse generandi; non potuisse penitus in uniuersitate generis humani uni tantum homini contingere, quod uetuerit Deus omnibus prouenire. Non intelligis de quo dicas, non uides de quo loquaris: quia auctor utique omnium conditionum et cunctarum lex naturarum est, per quem est, et quidquid homo potest, et quidquid non potest; quia ipse utriusque rei penitus modum statuit, et usquequo accedere facultas, et quo ulterius non progrederetur infirmitas. Quam insane ergo tu ei impossibilitatem  humanam obiicis, cui possibilitas ipsa debetur? Si personam Domini terrenis infirmitatibus estimes, et omnipotentiam Dei humanis rationibus metiaris, nichil utique, quod secundum corporeas ipsius passiones Deo congruum uideatur, inuenies. Si enim uerisimile uideri potest, ut Maria anteriorem se Deum parere non quiuerit, quomodo uerisimile erit, quod crucifixus ab hominibus Deus fuerit? et tamen idem qui crucifixus est, Deus ipse predixit: [b 1Kb] Si affiget homo Deum suum, quia uos affigitis me ? Si ideo natus ex uirgine Dominus non putabitur, quia anterior parienti fuerit, qui nascebatur: quomodo Deus sanguinem habuisse creditur? et tamen ad presbyteros Ephesiorum dicitur: Regite Ecclesiam Dei, quam acquisiuit sanguine suo . Postremo, quomodo  auctor uite priuatus uita existimabitur? Et tamen Petrus, Auctorem, inquit, uite interfecistis . Nemo in terris situs, in celis esse potest: et quomodo Dominus ipse dicit, Filius hominis qui est in celo ? Si denique ideo natum ex uirgine Deum non putas, quia homoousios parienti debet esse natiuitas: quomodo res dissimiles ex dissimilibus crediturus es substitisse naturis? Ergo apud te nec coturnices subito uentus intulit, nec manna decidit, nec uinum ex aqua prodiit, nec multa millia  hominum exiguo cibo pasta sunt, nec post lutum ceco lumen apparuit. Quod si hec omnia incredibilia utique et contra rationem uidentur, nisi a Deo facta credantur, cur in natiuitate eius denegas, quod in operibus confiteris? Aut numquid prestare ortui suo aduentuique non potuit, quod humanis remediis atque utilitatibus non negauit?



CAPUT u. Argumentis, ex ipsa natura depromptis, docet, regulam illam aduersariorum, qua statuunt homoousion parienti esse debere natiuitatem, in multis fallere.

Longum est de hac re et prope fabulosum, amplius dicere. Sed tamen ad confutandam ineptiam atque insaniam tuam, qua ais, quod homoousios parienti  natiuitas esse debeat, id est, quod dissimilem sibi res quelibet parere non possit: etiam terrenarum rerum exempla proferam, quo ex dissimilibus nasci multa conuincam. Non quod in tali re comparatio ulla aut fieri possit, aut esse debeat, sed ut non dubites in sacro ortu existere id potuisse, quod etiam in terrenis his et caducis uideas prouenire. [a 10Kb] Apes, sicut minima admodum, ita prudentissima ac solertissima animalia, ex diuersissimis edi legibus atque exire naturis. Cum enim sint miri ingenii animantia, et non solum sensu, sed etiam prudentia abundent, excerptis quibusdam herbarum floribus procreantur. Quod maius exemplum adhibendum, aut assumendum putas? [b 1Kb] ex atomis animalia [Lips. in marg. ex inanimis  animalia, ex insensibilibus sensibilia] nascuntur. Qui opifex illic, qui fabricator est, qui formator corporum, qui inspirator animarum? Sonum denique ipsum, quo inter se quasi lequuntur, quis dedit? Concinnitates has pedum, artem orium [Lips. in marg. ingeniorum], elegantiamque pinnarum [Lips. in marg. pennarum] quis finxit atque composuit? [a 3Kb] Ingenium, iram, prouisionem, motum, placiditatem, concordiam, dissensionem, bella, pacem, ordinationem, dispositionem, officia, principatus, omnia denique que sunt illis quasi cum humano genere communia, cuius doctrina, aut cuius munere, quo imbuente aut quo instituente sumpserunt? Numquid hoc a paterno semine indepte sunt? aut in genitali utero, atque in  materna carne didicerunt? [b 4Kb] Nec uterum utique norunt, nec semen sciunt: depasti tantummodo flores in aluearia congeruntur; ex quibus inestimabili opificio apes exeunt. Nihil illic genitricum uiscera prolibus conferunt; neque apes ex apibus eduntur; operarie sunt tantum, non procreatrices; ex herbarum flosculis animantia prodeunt: quid simile herbis et animantibus? quis fabricator igitur rerum istarum sit credo intelligis. I nunc et ambige, an potuerit natiuitati sue Dominus id tribuere, quod uides eum etiam facturis minimis prestitisse? Superfluum forte sit post hec et alia addi aliquid: sed tamen etiam non necessaria ad exemplum, addantur ad cumulum. [c 11Kb] Locustis repente subtexi era, impleri terras uidemus.  [a 2Kb] Prode earum semina, prode ortus, prode generatrices. Inde enim, ut uides, exeunt, unde nascuntur. Prescribe his rebus omnibus, quod homoousios parienti esse natiuitas sua debeat. Et tam inuenieris in prescriptionibus his ridiculus, quam  nunc es in neganda Domini natiuitate furiosus. Et quid post hec? Numquid progredi nos debere ultra uel tu ipse existimas? Adhuc addimus tamen aliquid: [b 6Kb] ex ouis uolucrum, quas in Aegypto ibes uocant, basiliscos serpentes gigni indubitabile est. Quid cognatum  et consentaneum aui atque serpenti? Cur homoousios parienti natiuitas sua non est? Et tamen hec omnia nec gignentes agunt, nec nascentes sciunt; sed fiunt latentibus causis et inexplicabili quadam atque multiplici gignentis lege nature. Et tu eius natiuitati terrenarum opinionum prescriptiunculas obiicis, qui ne earum quidem natiuitatum rationem reddere potes, que nutu ipsius ac preceptione nascuntur, cuius arbitrium totum agit, cuius imperium totum efficit: cui nichil contraire, nichil obsistere potuit;  et ad totum, quod possibilitate agendum erat, uelle suffecit.



CAPUT uI. Aliud Nestorii argumentum, quo Christum Adamo per omnia parem efficere contendebat, refellit.

Sed tempus tandem est ut reliquas etiam occultiores atque insidiosiores blasphemias tuas, quia, quod maluissemus, iam ignorare non possumus, saltem, ne ignorantes capiant, detegamus. [a 6Kb] Posuisti in quodam  pestifero tractatu tuo, dicens: Quoniam diuine nature imago est homo, hanc autem proiecit diabolus in corruptionem, doluit sicut pro imagine sua Deus, sicut pro statua sua imperator, et corruptam reparat imaginem; et sine semine formauit de uirgine naturam, secundum illum qui sine semine natus est Adam, et per hominem humanam naturam suscitat; quoniam enim per hominem mors, ideo et per hominem resurrectio mortuorum . ueneficorum quorumdam, ut aiunt, consuetudo est ut in poculis que conficiunt uenenis mella permisceant, ut dulcibus nocitura celentur; et dum quis mellis dulcedine capitur, ueneni peste perimatur. Ita ergo et tu, dicens: Diuine nature imago est homo: hanc autem proiecit diabolus in corruptionem; doluit sicut pro imagine  sua Deus, sicut pro statua sua imperator: [a 3Kb] ora quodammodo poculi pestilentis dulcedine quadam et quasi melle circumlinis; ut haurientes ingestum poculum homines, dum illecebrosa degustant, perniciosa non sentiant. Dei nomen obiicis, ut religionis nomine mentiaris; sancta premittis, ut peruersa persuadeas; et confitendo Deum id efficias, ut eum ipsum neges, quem confiteris. Quis enim non uidet quo eas, quid moliaris? Dicis quippe: Doluit sicut pro imagine sua Deus, sicut pro statua sua imperator, et corruptam reparat imaginem, et sine semine formauit de uirgine naturam, secundum illum qui sine semine nascitur Adam, et per hominem humanam naturam suscitat; quoniam enim per hominem mors, ideo et per hominem resurrectio mortuorum.  Hoc ergo tanto studio, hoc tanto actu prelocutionibus blandis fallax insidiator egisti, ut Deum in precedentibus nominans, ad hominem in consequentibus peruenires; et eum ipsum solitarii hominis contumelia post afficeres, cui subdole humilitatis officio honorem Dei ante detulisses. Dicis ergo quod imaginem Dei, quam diabolus proiecerit in corruptionem,  pietas diuina repararit: Corruptam enim, inquis, reparat imaginem. Iam hoc quam subdole quod ais, corruptam reparat imaginem, scilicet, ut persuadeas nichil plus fuisse in eo in quo imago reparabatur, quam in ea ipsa imagine fuerit cui reparatio prestabatur. Ac per hoc idem tantummodo uis esse Dominum quod Adam; nichil plus imaginis reparatorem quam ipsam imaginem corruentem. Denique quid agas, quid moliaris, sequentibus probas, dicens: Sine semine formauit naturam secundum illum qui sine semine nascitur Adam, et per hominem humanam naturam suscitat. [b 1Kb] Similem in omnibus et parem Ade Dominum Iesum fuisse asseris: illum utique sine semine, et hunc sine semine; illum hominem solum, hunc hominem solitarium.  Ac per hoc uides te diligenter cauisse ac prospexisse ne Dominus iehsu Christus aut maior in aliquo Adamo, aut forte melior putaretur; cum ita eos sibi mensuris paribus comparaueris, ut derogaturum te quodammodo Ade aliquid crederes, si eidem quidpiam pretulisses.



CAPUT uII. Heretici dogmata sua diuine Scripture pallio tegere consueuerunt.

Quoniam enim, inquis, per hominem mors, ideo et per hominem resurrectio mortuorum. Etiamne apostolico testimonio peruersitatem ac scelus probare niteris? et contagione impietatis tue uas electionis infamas? uidelicet, ut, quia a te auctor salutis tue non intelligitur, idcirco etiam Apostolus Deum negasse  uideatur. Et tamen, si Apostolicis testimoniis uti placebat, cur uno eius contentus cuncta siluisti, et hoc non subdidisti statim: Paulus apostolus ab hominibus neque per hominem, sed per Iesum Christum ? aut illud: Sapientiam loquimur inter perfectos ? et post alia: Quam nemo, inquit, principum seculi huius cognouit. Si enim cognouissent,  numquam Dominum maiestatis crucifixissent ? uel illud: Quoniam in ipso habitat omnis plenitudo diuinitatis corporaliter ? et: Unus Dominus iehsu Christus, per quem omnia ? [a 2Kb] An in parte Apostolum probans, in parte reprobans, in eo tantum eum recipis, in quo pro dispensatione hominem Christum nominat; in eo repudias, in quo Deum? Paulus enim hominem Iesum non negat; sed Deum tamen eumdem hominem confitetur: et ita humano generi per hominem resurrectionem uenisse predicat, ut in homine tamen ipso Deum resurrexisse confirmet. uide enim, an cum, qui resurrexerit, Deum predicet, qui eum, qui crucifixus est, Deum maiestatis esse testatur?



CAPUT uIII. Solam imaginem deitatis Christo tribuunt heretici, ideoque cum Deo, non uti Deum honorandum asserunt.


Sed tamen, ne Dominum Iesum quasi unum de plebe crederes, dedisti ei aliquid dignitatis, tribuens ei honorem ut sancto homini, non diuinitatem uero homini ac uero Deo. Quid enim dicis? Formauit Deus Dominicam Incarnationem: [b 31Kb] theotoci formam honoremus cum Deo, sicut unam formam deitatis, sicut diuine uoluntatis inseparabilem statuam, sicut imaginem latentis Dei. Superius imaginem Dei Adam esse dixisti, hic Christum imaginem dicis: illum statuam, et hunc statuam. Sed gratie uidelicet tibi pro honore Dei agende sunt, quod theotoci formam honorandam cum Deo esse concedis: in quo non  tam honor est, quam iniuria. Neque enim in hoc ipso tribuis Domino Iesu Christo honorem diuinitatis, sed negas: Subtili quippe impietatis arte honorandum cum Deo dicis, ne Deum esse fatearis: et hoc ipso, quo uideris eum fallaciter coniunxisse, disiungas. Nam cum utique eum non ut Deum colendum, sed quasi cum Deo honorandum esse blasphemes, ideo ei tribuis diuine uicinitatis coniunctionem, ut deitatis auferas ueritatem. Impiissime et callidissime hostis Dei, peragere uis scelus negantis, sub nomine confitentis. Honoremus, inquis, sicut diuine uoluntatis inseparabilem statuam, sicut imaginem latentis Dei. Profecit uidelicet apud nos, per beneficia sua, honor Creatoris ac Redemptoris nostri Domini Iesu Christi. Si ideo ab eo de eterno interitu  redempti sumus, ut Redemptorem nostrum statuam diceremus: digno uidelicet obsequio, digno cultu respondere benignitati ac pietati illius nitimur, si maiestatem, quam ille propter nos humiliare non renuit, nos etiam auferre conemur.



CAPUT IX. Errare illos, qui Christi ortum occultum fuisse dixerunt; cum etiam patriarche Iacob manifeste demonstratus fuerit.

Sed excusas uidelicet illatam Domino contumeliam subditi honoris officio, dicens: tamquam imaginem latentis Dei In hoc, quod imaginem dicis, humane eum comparas conditioni. In hoc, quod latentis Dei, certissime derogas dignitati. [c 3Kb] Deus enim, inquit  Dauid, manifeste ueniet, Deus noster et non silebit . Et uenit utique et non siluit, qui priusquam ipse quippiam post ortum suum diceret, aduentum suum et terrenis pariter, et diuinis testibus declarauit, dum stella indicat, dum magi adorant, dum angeli annuntiant. Quid queris amplius? adhuc uox illius silebat in terris, et honor illius iam clamabat in celo. Latuisse ergo in eo, ac latere tu Deum dicis? at non hoc prophete, non patriarche, non denique lex uniuersa predixit? Non dicebant  enim latitaturum, qui uenturum omnibus predicebant. Erras infelix cecitas, causas blasphemandi querens, et non inueniens. Tu eum latuisse etiam post aduentum suum dicis: ego eum nec prius quidem latuisse approbo, quam ueniret. Numquid enim [a 1Kb] patriarcham illum eximium cui uocabulum uisio Dei presentis imposuit, qua ex supplantatoris nomine [b 94Kb] in Isrelis nomen ascendit; numquid sacramentum nascituri ex uirgine Dei latuit? [c 6Kb] qui cum mysterium future Incarnationis ex concertatione  luctanctis secum hominis agnouisset: [a 4Kb] uidi, inquit, Deum facie ad faciem, et salua facta est anima mea  . Quid, queso, uiderat, ut uidisse se Deum crederet? numquid inter fulgura se ei et tonitrua  Deus protulit? aut reserato intrinsecus celo coruscans se ei facies diuinitatis ostendit? Nihil utique eorum, sed e diuerso magis uidit hominem, et agnouit Deum. O uere dignus [a 1Kb] indepto nomine, et qui interioribus magis, quam exterioribus oculis, uocabuli a Deo dati meruit dignitatem! Luctantem secum humanam speciem uidebat, et uidere se Deum protestabatur. Sciebat utique, quod illa hominis species Dei ueritas erat: quia in qua tunc erat specie Deus uisus, in ea erat speciei ipsius postea ueritate  uenturus. Quamquam quid miremur, si tantus patriarcha indubitanter credidit, quod ei ipse per se Deus tam euidenter ostendit, dicente ipso: uidi Deum facie ad faciem, et salua facta est anima mea? Quid ei tantum Deus presentis diuinitatis ostenderat, ut demonstratam sibi faciem Dei diceret? Homo enim ei, ut uidebatur, tantummodo apparuerat, quem etiam in concertatione superauerat. Sed hoc utique per precurrentia rerum indicia Deus agebat: [b 11Kb] ut nemo esset, qui Deum natum ex homine non crederet,  cum in humana specie Deum iam patriarcha ante uidisset.



CAPUT X. Congerit plura eiusdem rei testimonia.

Sed quid ego in uno exemplo tamdiu commoror, quasi multa desint? Numquid enim latere homines iam tum poterat in carne uenturus Deus? cum de eo quasi ad omne humanum genus palam propheta diceret: Ecce Deus uester ; et alibi, Ecce Deus noster ; et illud, Deus, fortis, pater futuri seculi, princeps pacis; et regni eius non erit finis ? Sed et cum iam uenisset, numquid latebat eos quod uenerat, qui uenisse eum palam  confitebantur? Numquid ignorabat Dei aduentum Petrus, dicens: Tu es Christus, Filius Dei uiui ? Numquid Martha quid loqueretur, aut quem crederet, nesciebat? Utique, inquiens, Domine, ego credidi, quia tu es Christus Filius Dei uiui, qui in hunc mundum uenisti ? Omnes denique, qui ab eo uel morborum remedia, uel membrorum restitutiones, uel mortuorum uitam petebant, ab hominis id infirmitate an a Dei omnipotentia postulabant?



CAPUT XI. Demonem multis rationibus impulsum fuisse ut Christum Deum esse opinaretur.


Diabolus denique ipse, cum eum omni illecebrarum ambitu, omni nequitie sue arte tentaret, quid aut nesciens suspicabatur, aut tentans scire cupiebat? aut quid tantopere eum mouerat, quod Deum in hominis humilitate querebat? Numquid documentis prioribus id didicerat? Aut quem uero in humano corpore Deum uenisse cognouerat? Non utique; sed magnis signorum indiciis, magnis rerum experimentis, et ueritatis ipsius uocibus ad suspicionem et inquisitionem rei huius compellebatur; utpote et qui semel iam a Ioanne audierat: [a 1Kb] Ecce agnus Dei, ecce qui tollit peccatum mundi. Et iterum ab eodem: Ego  a te debeo baptizari, et tu uenis ad me ? Descendens quoque de celo, et stans supra caput Domini columba, euidentem se ac manifestande claritati [Lips. in marg. manifestam declarati] Dei indicem dederat . uox quoque eum non per enigmata nec per figuras a Deo missa permouerat, dicens: Tu es Filius meus dilectus, in te complacui  Et ideo, licet hominem extrinsecus in Iesu uideret, [b 27Kb] Filium Dei inuestigabat dicens: Si Filius  Dei es, dic ut lapides isti panes fiant . Numquid diabolo contemplatio hominis suspicionem diuinitatis  eripuit, ut per hoc, quod hominem uidebat, crederet Deum esse non posse? Non utique; sed  quid ait? Si Filius Dei es, dic ut lapides isti panes fiant. Non ambigebat utique esse posse quod an esset  perscrutabatur; de ueritate ei erat sollicitudo, non de impossibilitate securitas.



CAPUT XII. Hanc demonis opinationem et uerisimilem suspicionem comparat cum pertinaci et prefracta aduersariorum sententia, et hanc illa nequiorem magisque blasphemam esse demonstrat.


Atqui sciebat utique Dominum Iesum Christum ex Maria natum esse, sciebat pannis obuolutum in presepio positum, [a 1Kb] pauperem eius inter humana exordia paruitatem fuisse, et egenam etiam legitimis incunabulorum ministeriis infantiam: non dubitabat quoque eum ueram carnem habere, uere hominem natum esse. Et [b 1Kb] cur ei hoc ad securitatem parum uisum est? cur eum, quem uere hominem esse nouerat, Deum posse esse credebat? Disce ergo, infelix furor, disce insania et crudelis impietas, disce tandem uel a diabolo minoris esse perfidie. Ille si dixit, Filius  Dei es; tu dicis, Filius Dei non es. Quod ille interrogauit, tu negas. [c 1Kb] Nemo adhuc inuentus est, preter  te, qui diabolicam impietatem fuerit supergressus; quod ille in Domino confessus est esse posse, tu non credis esse potuisse.



CAPUT XIII. Demonem hanc diuinitatis in Christo opinationem, propter occultam eius quam sensit operationem, usque ad ipsam crucem et mortem eius semper habuisse.

Sed cessauit postea forsitan ac conquieuit; et, cassatis tentationibus suis, deposuit suspicionem, quia non inueniebat effectum. [d 1Kb] Mansit quinimmo in eo semper, et usque ad ipsam Domini crucem suspicio in eum per formidines proprias cumulata peruenit. Quid plura? ne tunc quidem opinari de eo Filium Dei desiit postquam tantum in eum persecutoribus suis licere cognouit. Sed callidus utique hostis inter ipsas quoque corporeas passiones signa diuinitatis  aspiciens, etiamsi esse eum malebat hominem, suspicari tamen compellebatur Deum; quia licet hoc  mallet credere, quod uolebat, cogebatur tamen ad id, certis rerum indiciis, quod timebat. Nec mirum; quamuis enim cum et consputum, et flagellatum, et contumeliis affectum, et in crucem actum uideret, cernebat tamen inter ipsas iniuriarum indignitates, diuinas exabundare uirtutes, dum uelum templi scinditur, dum sol refugit, dum dies obscuratur, dum passionis uirtutem omnia sentiunt; cuncta etiam que Deum nesciunt, opus diuinitatis agnoscunt. Et ideo uidens hoc diabolus ac tremens omnimodo peruenire ad Dei agnitionem, etiam in ipsa hominis consummatione, tentauit dicens per eos qui crucifixerant: [a 3Kb] Si Filius Dei est, descendat nunc de cruce, et credimus ei . Sensit utique Dominum Deum nostrum passione corporis redemptionem humane  salutis operari, simulque ea et se destrui ac subiugari, et nos redimi atque saluari. Et ideo hostis generis humani omnimodo et omni dolo cassari ea uoluit, que agi pro omnium redemptione cognouit. Si Filius, inquit, Dei est, descendat nunc de cruce, et credimus ei; scilicet ut, motus uerborum contumelia, Dominus desereret sacramentum, dum ulcisceretur iniuriam. uides ergo Dominum etiam in cruce positum Filium Dei appellari; uides eos id quod nominant suspicari. Disce itaque, ut superius dixi, uel a persecutoribus ipsis, uel a diabolo, Filium Dei credere. Quis umquam equauit demoniacam infidelitatem?  quis supergressus est? Ille eum Filium Dei esse suspicatus est, etiam cum mortem pertulit; tu negas etiam cum resurrexit. Ille eum Deum suspicatus est, cui se occuluit, tu negas, cui probauit.



CAPUT XIu. Scripturam sacram hereticos peruertere ostendit, respondens ad eam rationem que ex Apostoli uerbis: Sine patre, sine matre, etc., Hebr. uII.

Uteris ergo aduersus Deum Scripturis sacris, et suos in ipsum testes agere conaris. Sed quomodo? uere, ut non solum Dei, sed etiam testimoniorum ipsorum preuaricator sis. Nec mirum utique, si, quia id quod uis non potes, id facis solum quod potes; qui uertere in Deum testimonia sacra non uales, quod uales, ipsa peruertis. Dicis enim: Ergo et Paulus  mentitur, de Christo dicens: [b 54Kb] Sine matre, sine genealogia. Interrogo te, de quo hoc uelis dixisse Paulum? de Filio et uerbo Dei, an de Christo, quem tu a Filio Dei separas, et hominem tantum esse blasphemas? Si de Christo, utique quem hominem solitarium dicis, quomodo nasci homo sine matre et sine genealogia materne originis potuit? Sin autem de Dei uerbo ac Dei Filio, quid facimus quod idem Apostolus, ut tu sacrilege estimas, testis tuus, eodem loco atque eodem testimonio eum, quem tu sine matre asseris, etiam sine patre esse testatur, dicens: sine patre, sine matre, sine genealogia? Ergo superest ut Apostoli testimonio  utens, quia Filium Dei sine matre asseris, etiam sine patre esse blasphemes. uides ergo peruersitatis ac nequitie tue studio, in quod te impietatis preruptum ieceris: ut quod nemo adhuc a seculis, nisi insanus fortasse, dixit, dum Filium Dei matrem non habuisse dicis, etiam patrem ipsius deneges. Et hoc tamen nescio impietate maiori an ineptia; quia quid stultius, quid ineptius, quam filii nomen ponere et patris nomen uelle reticere? Sed dicis: Non reticeo, non nego. Et quis ergo te furor compulit, testimonium illud ponere, ubi dum matrem eum non habuisse dicis, etiam patrem eius negasse uidearis? Nam cum in eodem testimonio, sicut sine matre, ita etiam sine patre esse dicatur, necesse est ut si sine matre ibi intelligi potest eodem modo quo sine matre  esse ibi intelligitur, etiam sine patre esse credatur. Sed hoc prerupta illa ad negandum Deum insania non intellexit; que cum id truncatum poneret, quod integrum scriptum est, non uidit reserata sacri uoluminis serie redargui impudens atque apertum posse mendacium. O stulta blasphemia et amentia! que dum ipsa non uidet quid sequi debeat, etiam illud non sapuit quid legi possit; quasi uero quia [a 1Kb] auferebat sibi intelligentiam, auferre posset omnibus lectionem; aut ideo perdituri omnes ad legendum oculos capitis sui essent, quia ipse iam mentis oculos perdidisset. Audi ergo, heretice, quod furatus es; audi plena et integra, que debilia ac truncata posuisti. Apostolus duplicem Dei natiuitatem insinuare omnibus cupiens, ut et in Deitate natum Dominum  et in carne monstraret, ait, Sine patre, sine matre; alterum enim proprium est diuinitatis natiuitati, alterum carnis. Quia sicut in Deitate est sine matre generatus, ita in corpore est sine patre: ac sic cum nec sine patre, nec sine matre sit, et sine patre tamen et sine matre credendus est. Quia si dum ex patre nascitur, respicis, sine matre esse; si dum ex matre, sine patre. Ac sic in singulis natiuitatibus alterum habens, alterum in utroque non habuit; quia nec diuinitatis natiuitas matre eguit, et ad natiuitatem  corporis sibi ipse suffecit sine patre. Ergo, inquit Apostolus, sine matre, sine genealogia.



CAPUT Xu. Quomodo Christus sine genealogia ab Apostolo fuisse dicatur.

Quomodo sine genealogia Dominum fuisse dicit, cum Euangelium Matthei euangeli e a genealogia ceperit Saluatoris, dicens: Liber generationis Iesu Christi, filii Dauid, filii Abraham? Ergo et iuxta euangelistam habet genealogiam, et iuxta Apostolum non habet: quia iuxta Euangelium ex matre habet, iuxta Apostolum ex patre non habet. Et ideo bene Apostolus dicens, Sine patre, sine matre, sine genealogia; ubi eum sine matre genitum esse posuit, ibi etiam sine genealogia esse memorauit. Ac per hoc  in utraque Domini natiuitate, et euangelica sibi et apostolica simul scripta conueniunt. Quia et iuxta euangelistam habet genealogiam sine patre in carne natus; et iuxta Apostolum non habet, sine matre Dominus in Deitate generatus, Isaia dicente: [b 3Kb] Generationem autem eius quis enarrabit ?



CAPUT XuI. Ad instar demonis Christum tentantis, ostendit hereticos Scripturam sacram truncare et peruertere.

Cur ergo, heretice, non hoc modo que legeras integra et incorrupta posuisti? uides itaque Apostolum hac ratione qua natum Dominum sine patre posuit, hac etiam sine matre posuisse; ut et qua ratione intelligeretur esse sine patre, hac nosceretur esse sine matre. Et sicut non possit utique sine patre  credi, ita sine matre quoque non possit intelligi. Cur ergo, heretice, non hoc modo que in Apostolo legeras incolumia et inuiolata posuisti? sed [c 1Kb] partem ingeris, partem subtrahis; et ut astruere falsitatem per scelus possis, ueritatis uerba furaris. uideo a quo doctus es. Illius enim habere credendus es institutionem, cuius sequeris exemplum. Sic enim diabolus in Euangelio tentans Deum: Si Filius, inquit, Dei es, mitte te deorsum. Scriptum est enim quia angelis suis mandauit de te, ut custodiant te in omnibus uiis tuis . Et cum hoc dixisset, coherentia et subiecta subtraxit, id est, Super aspidem et basiliscum ambulabis, et conculcabis leonem et draconem. Callide utique superiora posuit, inferiora subtraxit; illud enim posuit ut circumscriberet, [a 2Kb] hoc reticuit ne se ipse damnaret. Sciebat enim se aspidem et basiliscum, se leonem et draconem prophetica uoce signari. Ita ergo et tu partem obiiciens, partem subtrahens, illud scilicet ponis ut circumuenias, hoc subtrahis ne si totum utique posueris, circumscriptionem tuam ipse condemnes. Sed tempus tandem est ad ulteriora transire; nimis enim diu in singulis commorantes, dum affectu copiose responsionis ducimur, modum libri etiam longioris excedimus.



CAPUT XuII. Christi gloriam et dignitatem non ita Spiritui sancto ascribendam esse, ut ab ipso Christo negetur profecta, quasi omnis que in illo fuit excellentia aliena et aliunde profecta fuerit.


Ais ergo in alia disputatione, immo in alia blasphemia tua, et Spiritum de diuina natura separans, qui humanitatem eius creauit. [b 1Kb] Ait enim quia Quod ex Maria natum est, de Spiritu sancto est . Qui et iustitia repleuit, quod creatum est. Ait enim: Apparuit in carne, iustificatus est in Spiritu . Item, qui eum fecit et demoniis metuendum. Ego enim, ait, in Spiritu Dei eiicio demonia . Qui et carnem eius fecit templum. uidi enim Spiritum eius descendentem quasi columbam, et manentem  super eum . Item, qui ei donauit eleuationem in celum. Ait enim: Dans mandatum apostolis quos  elegit, per Spiritum sanctum eleuatus est . Hunc denique qui tantam gloriam Christo donauit. Omnis ergo in his blasphemia tua hec est, ut nichil Christus per se habuerit; sed nec ipse, ut tu ais, solitarius homo aliquid a uerbo, id est, a Filio Dei acceperit, sed totum in eo donum Spiritus fuerit. Si ergo omne id quod tu ad Spiritum refers, esse ipsius demonstrabimus, quid reliquum est, nisi ut quem tu ideo hominem uis intelligi, quia, ut ais, totum habuerit alienum, nos ideo probemus Deum, quia habuerit totum suum? Et quidem hoc non disputationibus tantum, aut argumentis, sed uoce ipsius Diuinitatis probauimus, quia nulla de Deo rectius quam diuina testantur. Et quia nulla se melius quam ipsa Maiestas Dei nouit, nullis de Deo dignius creditur  quam his in quibus Deus ipse est testis suus. Primum ergo quod ais, quia humanitatem eius Spiritus sanctus crearit, possemus id nos simpliciter intelligere, si agnosceremus te id non infideliter protulisse. Neque enim nos conceptam ex Spiritu sancto Domini carnem negamus; sed ita tamen conceptum corpus cooperante Spiritu dicimus, [c 1Kb] ut creatum tamen sibi a Filio Dei hominem suum esse dicamus, dicente ipso in Scriptis sacris Spiritu sancto, atque testante: [d 1Kb] Sapientia edificauit sibi domum . uides ergo quod id quod conceptum est a Spiritu sancto, edificatum a Filio Dei atque perfectum est? non quia aliud opus Filii Dei, aliud Spiritus sancti; sed quia per unitatem diuinitatis ac maiestatis, et operatio Spiritus edificatio Filii Dei sit,  et edificatio Filii Dei, cooperatio Spiritus sancti. Et ideo [e 4Kb] non solum Spiritus sanctus in uirginem superuenisse,  sed etiam uirtus Altissimi obumbrasse uirginem legitur; ut quia sapientia ipsa plenitudo Diuinitatis est, Sapientie sibi domum edificanti omnem diuinitatis plenitudinem nemo ambigeret affuisse. Sed infelix blasphemandi amentia, dum separare Christum a Filio Dei nititur, non uidet se ipsam a se Diuinitatis penitus reparare naturam. Nisi forte credit quod ideo edificata ei a Spiritu sancto domus sit, quia idoneus ac potens edificare sibi domum ipse non fuerit. Sed hoc quam insanum est, tam ridiculum; ut qui nutu omnem celestium ac terrestrium uniuersitatem creasse creditur, adificare sibi corpus non potuisse credatur? presertim cum uirtus sancti Spiritus uirtus eius sit: et [a 1Kb] ita unita sibi atque inseparabilis diuinitas sit Trinitatis atque  maiestas, ut nichil omnino in una Deitatis persona possit intelligi quod a plenitudine diuinitatis ualeat separari. Ergo hoc posito et intellecto, quod, iuxta fidem Scripture sacre, Spiritu sancto superueniente, et uirtute Altissimi obumbrante, Sapientia sibi domum edificauerit, relique calumniarum blasphemie nichil sunt. Neque enim dubium est quod ipse per se atque in se uniuersa fecerit, in cuius nomine ac fide etiam credentium fides nulla non potuit. Neque enim ille auxilio alterius eguit, cum ne illi quidem eguerint, qui in uirtute ipsius crediderunt. Atque ideo et illud, quod ais, quia a Spiritu iustificatus sit, et quod metuendum eum demonibus Spiritus fecerit, et quod caro eius a Spiritu facta sit  templum, et quod a Spiritu eleuatus sit in celum, sacrilega et furiosa sunt omnia: non quia in his omnibus que ipse fecit unitas et cooperatio Spiritus defuisse credenda sit, utpote cum numquam Deitas a se desit, et in operibus Saluatoris semper uirtus fuerit Trinitatis; sed quia tu Domino Iesu Christo, quasi inopi et imbecillo opitulatum uis Spiritum sanctum, qui ea illi utique tribuerit, que prestare sibi ipsi non quiuerit. Disce itaque ex sacris testimoniis Deum credere, et falsitatem ueritati non admiscere, quia res non recipit, et ratio perhorrescit, ut diuinis testimoniis demoniaci spiritus intelligentia misceatur.



CAPUT XuIII. Illud Apostoli quomodo intelligendum sit: Apparuit in carne, iustificatus est in Spiritu, etc.


Iam primum enim hoc [b 1Kb] quod ais, quia iustitia repleuerit quod creatum est; et hoc Apostolico uis testimonio comprobare, quod dicat, apparuit in carne, iustificatus est in Spiritu: utrumque insano sensu et furioso spiritu loqueris. Quia et hoc quod a Spiritu uis eum repletum esse iustitia, ideo ponis ut ostendas eius uacuitatem, cui prestitam esse asseras iustitie adimpletionem. Et hoc quod super hac re Apostolico testimonio uteris, diuini testimonii ordinem rationemque furaris. Non enim ita ab Apostolo positum est, ut tu id truncatum uitiatumque posuisti. Quid enim Apostolus ait? Et manifeste [c 88Kb] magnum est  pietatis sacramentum, quod manifestatum est in carne, iustificatum est in Spiritu. uides ergo quod mysterium pietatis, uel sacramentum, iustificatum Apostolus predicauit? Non enim tam immemor ipse dictorum suorum ac doctrine sue erat, ut eum iustitie eguisse diceret, quem ipse semper iustitiam predicarat, dicens: Qui factus est nobis iustitia et sanctificatio, et redemptio . Alibi quoque: Sed abluti, inquit, estis, sed iustificati estis, sed sanctificati estis in nomine Domini nostri Iesu Christi . Quam longe ergo ab eo est ut adimpletione iustitie indiguerit, qui iustitia uniuersa compleuit; et ut maiestas eius iustitiam non habuerit, cuius etiam nomen cuncta iustificat. uides ergo uel quam inepta blasphemia tua, uel quam insana sit, quia id auferre Domino nostro niteris,  quod ita ab eo in omnes credentes large semper effunditur, ut numquam in ipsa tamen iugi largitate minuatur?



CAPUT XIX. Quod Christum non Spiritus solum, sed ipse seipsum quoque metuendum fecerit.

Dicis quoque quod Spiritus eum fecerit demonibus metuendum. Ad quod quidem respuendum ac refutandum, etiamsi ipsa dicti exsecrabilitas satisfecit,  tamen adhibemus exempla. Dic mihi, queso, tu, qui hoc, quod eum demones timuerunt, non suum dicis, sed alienum, nec potestatis hoc uis fuisse, sed muneris, quomodo etiam nomen eius potestatem habuit qua ipse, ut tu ais, indigens fuit? quomodo [a 2Kb] in nomine eius demones eiecti, debiles curati, mortui suscitati sunt? Petrus enim apostolus claudo illi qui sedebat ad speciosam portam templi, In nomine, inquit, Iesu Christi surge, ambula . Et iterum in ciuitate Ioppe, ad eum qui ab annis octo paralyticus iacebat in lecto: Aenea, sanet te, inquit, Dominus iehsu Christus; surge et sterne tibi . Paulus quoque: Precipio, inquit, tibi, ad spiritum pythonem, in nomine Iesu Christi exire ab ea . Et exiit ab ea demonium. Sed quam longe hec  imbecillitas a Domino nostro fuerit, hinc intellige, quod ego ne illos quidem imbecillos fuisse dico, quos ille per nomen suum potentes fecerit. Siquidem nulli umquam apostolorum post Domini resurrectionem uel demonem uel ullam infirmitatem obstitisse agnouimus. Quomodo ergo metuendum eum Spiritus reddidit, qui alios fecit esse metuendos? aut in seipso infirmus fuit, cuius fides etiam per alios super uniuersa regnauit? Postremo hi qui potestatem a Deo  acceperunt, numquam potestate ipsa ut sua usi sunt, sed potestatem ipsam ad eum a quo acceperant retulerunt: quia nec potestas ipsa uim ullam umquam habere potuit, nisi per nomen ipsius qui dedit. Ideoque et apostoli et omnes ministri Dei nichil in suo umquam, sed in Christi nomine atque inuocatione fecerunt; quia potestas ipsa inde accipiebat uirtutem, unde habebat exordium; et dari per ministros nequaquam poterat, nisi ab auctore uenisset. Tu ergo, qui idem Dominum fuisse dicis quod unum ex seruis suis; quia sicut apostoli nichil utique habuerant, nisi a Domino suo accepissent, ita tu nichil uis Dominum ipsum habuisse, nisi quod a Spiritu acceperit, ac per hoc et ipsum quod habuit, non ut Dominum uis habuisse, sed ut seruum accepisse: dic mihi ergo quomodo ille  potestate ipsa, ut sua, non ut accepta, utebatur? Quid enim de eo legimus? Surge, inquit paralytico, tolle grabatum tuum, et uade in domum tuam . Et iterum supplicanti pro filio patri: uade, inquit, filius tuus uiuit . Et illud ubi unicus matris ad sepulcrum deferebatur: [a 1Kb] Adolescens, inquit, tibi dico, surge . Numquid ergo, ut mos eorum qui potestatem a Deo accipiebant, potestatem quoque ille dari sibi ad efficiendum inuocatione diuini nominis postulabat? Cur non sicut apostoli in nomine ipsius, ita ipse quoque in nomine Spiritus operabatur? Denique quid de ipso Euangelium protestatur? Erat, inquit, docens eos sicut potestatem habens, non sicut Scribe et Pharisei . Aut superbum et arrogantem forsitan uis fuisse,  qui potestatem quam a Deo, ut ais, accepisset, sue potentie deputaret? Sed quid facimus quod potestas numquam est obsecuta famulis, nisi per nomen auctoris; nec habere efficientiam potuit, si aliquid sibi ex ea faciens deputauit.



CAPUT XX. Grauioribus urgentioribusque argumentis sententiam illam inualidare conatur.

Sed quid tamdiu euidentibus quidem, sed tamen minoribus argumentis contra furentem blasphemiam agimus? Audiamus ipsum ad discipulos loquentem Deum: Infirmos curate, mortuos suscitate, leprosos  mundate, demones eiicite . Et iterum: [b 2Kb] In nomine, inquit, meo demonia eiicietis . Numquid ad potestatem exercendam alterius nomine eguit, qui ipsum nomen suum potestatem esse fecit? Sed quid adhuc additur: Ecce, inquit, dedi uobis potestatem calcandi super serpentes et scorpiones et super omnem uirtutem inimici . Ipse certe mitem, ut uere erat, et humilem corde se esse dicit . Et quomodo, pro summa utique potestate, in nomine suo operari alios precipit, si ipse in nomine operabatur alieno? aut aliis dabat quasi suum, quod ipse, ut tu ais, non habuerat, nisi accepisset alienum? Dic mihi autem, qui sanctorum potestatem a Deo accipientes sic operati sunt? aut numquid non insanus Petrus creditus fuerat, aut furiosus Ioannes,  aut amens Paulus, si quibuscumque aut egris dixissent: In nomine nostro surgite; aut claudis: In nomine nostro ambulate; aut mortuis: In nomine nostro uiuite; aut illud ad aliquos: Damus uobis potestatem calcandi super serpentes, et scorpiones, et super omnem potestatem inimici? Intelligis ergo ex hoc ipso insaniam tuam: quia sicut hec uerba insana sunt, si sint humane presumptionis, ita tu insanissimus, qui diuine hec non intelligis potestatis. Ex duobus enim alterum confitearis necesse est, aut posse hominem diuinam potestatem et habere et dare; aut certe si nullus omnino hominum id potest, Deum fuisse qui potuit. Nemo enim diuinam uirtutem potest tribuere in munificentia, nisi qui habuerit in natura.



CAPUT XXI. Christo perinde atque Spiritui sancto ascribendum esse, quod caro et humanitas eius templum Dei facta sit.


Sequitur autem in blasphemia tua, quod caro eius templum a Spiritu facta sit, ideo quia Ioannes dixerit: uidi enim Spiritum descendentem de celo, et manentem super eum . Quia furiosam assertionem tuam etiam diuinis testimoniis confirmare conaris: quam ob causam uideamus an hoc, quod tu ais, testimonium sacrum dixerit. [c 2Kb] uidi enim, inquit,  Spiritum descendentem sicut columbam, et manentem super eum. Discerne hic, si potes, quis potior, quis maior sit, quis honoratior? is qui descendebat, an is ad quem descendebatur? is qui deferebat honorem, an is cui deferebatur honor? Ubi hic in testimonio sonat, quod carnem eius templum Spiritus fecerit? aut in quo honorem Dei minuit, si ad demonstrandum humano generi Deum Deus ipse descendit? Cum utique non minor intelligi debeat is, cuius indicata sit dignitas, quam is qui index fuerit dignitatis. Sed absit ullam credere aut fieri in diuinitate distantiam: quia eadem una deitas, et equalis potestas opinionem penitus impie inequalitatis excludit. Et ideo in hoc negotio, cum et Patris persona et Filii et Spiritus sancti sit, et cum Filius Dei sit  ad quem descenditur, Spiritus qui descendit, Pater qui testimonium dicit: nullus plus habuit honoris, nullus quidquam accepit iniurie: sed equaliter ad plenitudinem deitatis totum redundat: quia queuis in Trinitate persona honorem in se totius continet Trinitatis. Et ideo dici hinc amplius non necesse est, nisi ad manifestandam tantum impietatis tue causam atque originem. [a 1Kb] Quia spine utique ac tribuli ex radicibus emergentes qualitate sui stirpem suam produnt; ex eo ipso quod sunt, indicant unde nascantur. Ita ergo et tu [b 2Kb] Pelagiane hereseos spinosa soboles idem ostendis in germine, quod Pater tuus  habuisse traditur in radice. [c 1Kb] Leporius ille enim  Dominum nostrum asserebat Christum factum esse per baptismum: tu in baptismo templum Dei dicis factum esse per Spiritum. [d 1Kb] Non quidem ad plenum eadem uerba sunt, sed ad plenum una peruersitas.



CAPUT XXII. Eleuationem Christi in celum non soli Spiritui ascribendam esse.

Addis autem etiam hoc predictis impietatibus tuis, quod eleuationem Domino in celum Spiritus condonarit: ostendens scilicet sacrilego sensu tuo, quod tam imbecillum ac tam egenum Dominum Iesum Christum fuisse credis, quod nisi eum Spiritus eleuasset  in celum, adhuc hodie forsitan futurum estimares in terra. Ad probationem autem dicti etiam testimonium sacrum adhibes: inquis enim: Dans mandata apostolis quos elegit, per Spiritum sanctum eleuatus est . Quid te appellem? quid te existimem? qui corrumpendo diuinas litteras, id agis ne testimonia sacra habeant uim testimoniorum? Nouum audacie genus, quod id efficere argumentis nequitie sue nititur, ut falsitatem ueritas confirmare uideatur. Non enim ita in Apostolicis Actibus dictum est, ut tu ais: quid enim Scriptura dicit? Que cepit iehsu facere et docere, [e 90Kb] usque in diem qua precipiens  apostolis, per Spiritum sanctum quos elegit, assumptus est. [a 2Kb] Quod utique hyperbaton est, et ita intelligendum: Que cepit iehsu facere et docere usque in diem qua assumptus est, precipiens apostolis quos elegit per Spiritum sanctum: ut responderi tibi forsitan amplius quam testimonio ipso in hac parte non debeat: quia sufficere utique ad plenum ueritati debeat integritas testimonii, si falsitati poterat satis esse correptio. Sed tamen, tu qui putas Dominum nostrum Iesum Christum non potuisse celum ascendere, nisi eleuatus esset a Spiritu: dic  mihi, quomodo ipse ait, [b 2Kb] Nemo ascendit in celum, nisi qui de celo descendit, Filius hominis, qui est in celo ? Agnosce ergo quam ridicule et stulte putas non potuisse eum in celum ascendere, qui cum descendisset in terris, numquam abfuisse dicatur e celo: et an possibile ei fuerit linquenti inferos celum ascendere, cui promptum fuerit etiam in terris sito, semper in celestibus permanere. Quid autem illud quod ipse ait: Ascendo ad Patrem meum ? [c 2Kb] numquid in ascensione hac intercessuram  opem [a 1Kb] indicauit alterius, qui in hoc ipso quo ascensurum se esse dixit, uirtutem proprie potestatis ostendit? Dauid quoque de ipsa Domini ascensione: Ascendit, inquit, Deus in iubilo, Dominus in uoce tube . Euidenter maiestatem ascendentis per potestatem ascensionis explicuit.



CAPUT XXIII. Persistit in eodem argumento, ut ostendat, Christum non indiguisse aliena gloria, sed habuisse propriam.

Sed uideamus tamen qua tandem precedentes  blasphemias tuas adiectione concludas. Qui tamen, inquis, gloriam Christo donauit. Gloriam nominas, ut contumeliam facias. Nam in eo quod donatum Dominum gloria asseris, dum accepisse dicis, indiguisse blasphemas. Hoc enim ait impius sensus suus, ut largitas munerantis indigentiam accipientis ostendat. O infelicem impietatem tuam! et ubi illud est, quod de ascendente in celum Domino Iesu Christo ipsa olim diuinitas prenuntiauit? [b 10Kb] Attollite, inquiens, portas uestras, et introibit Rex glorie .  Cumque ipse sibi, ut solet sermo diuinus, quasi sub inquirentis nomine respondisset, Quis est iste Rex glorie? statim subdidit, Dominus fortis et potens, Dominus potens in prelio; sub prelii utique gesti nomine, uictoriam Domini triumphantis ostendens. Deinde cum ad complendam rei expositionem, textum supradicti sermonis iterasset, hac maiestatem Domini celum intreuntis conclusione monstrauit, dicens: Dominus uirtutum, ipse est Rex glorie. Scilicet ne susceptio corporis honorem summe imminueret diuinitatis, eumdem hic Dominum uirtutum, et regem celestis glorie esse docuit, quem superius uictorem inferni prelii predicauit. Nunc et donatam Domino gloriam esse dicito, cum et prophetia eum Regem glorie esse dixerit, et ipse de se ita testificatus  sit: Cum uenerit Filius hominis in gloria sua . Repugna, si potes, et contradicito; ut cum ille se habere testetur gloriam suam, tu accepisse cum dicas alienam. Quamuis nos ita dicamus  eum gloriam habere propriam, ut non negemus tamen hanc ipsam glorie proprietatem ei cum Spiritu ac Patre esse communem. Quia quidquid Deus possidet, Deitatis est; et regnum glorie ita est Filio Dei proprium, quod non est tamen a totius Deitatis proprietate diuisum.



CAPUT XXIu. B. Hilarii anctoritate doctrinam hanc corroborat

Sed tempus tandem est finem libro, immo uniuerso operi imponere, si paucorum tamen sanctorum uirorum atque illustrium sacerdotum dicta subdidero, ut id quod auctoritate testimoniorum sacrorum iam approbauimus, etiam fide presentis temporis roboremus. [a 2Kb] Hilarius uir uirtutum omnium atque ornamentorum, et sicut uita, ita eloquentia insignis, qui  et magister Ecclesiarum et sacerdos, non per sua tantum merita, sed etiam per profectus creuit aliorum, et inter procellas persecutionum ita immobilis perstitit, ut per inuicte fidei fortitudinem [b 3Kb] etiam  confessoris ceperit dignitatem; [a 2Kb] in libro fidei primo , Deum uerum ex Deo uero Dominum Iesum Christum, et ante secula natum, et postea hominem genitum esse testatur. Item in secundo libro: [b 1Kb] Unus unigenitus Deus in corpusculi humani formam sancte uirginis utero insertus accrescit, qui omnia continet, et intra quem cuncta sunt, humani partus lege profertur. Item in eodem libro: Angelus testis est, Deus nobiscum est, ille qui nascitur. Item in libro decimo: Nati quoque in hominem ex partu uirginis Dei sacramentum docuimus. Item in eodem: Namque cum in homine natus Deus sit, non idcirco natus est, ne Deus non maneret. Item eiusdem in proemio Expositionis [c 1Kb] Euangelii secundum Mattheum: Erat namque primum necessarium nobis, ut unigenitus  Deus nostri causa homo, id quod tum non erat, gigneretur. Idem in eodem: Tertium deinceps illud congruum fuit, ut quia Deus homo genitus in mundo, et cetera. Hec quidem pauca sunt de satis multis. Sed tamen uides etiam ex his que diximus quod palam et euidenter natum ex Maria Deum predicat. Et ubi illud tuum: Non potuit creatura parere Creatorem; quod natum est ex carne, caro est? Longum est de [d 1Kb] singulis personis conuenientia dicere. Enumeratio magis quam exsecutio dictorum agenda est, quia sibi ad exsecutionem sui ipsa sufficiunt.



CAPUT XXu. D. Hilario Ambrosium astipulari ostendit.

[e 3Kb] Ambrosius eximius Dei sacerdos, qui a manu Domini non recedens, in Dei semper digito [f 1Kb] quasi gemma  rutilauit; [a 2Kb] in libro, qui est ad uirgines, ita memorat : [b 3Kb] Frater meus candidus et rubicundus. Candidus, quia Patris splendor est; rubens, quia partus est uirginis. Memento tamen antiquiora in eo diuinitatis insignia quam corporis sacramenta. Non enim cepit ex uirgine; sed qui erat, uenit in uirginem. Item ipsius in [c 1Kb] Natali Domini: uidete miraculum [d 1Kb] matris Dominice: uirgo concepit, uirgo peperit, uirgo cum parturit, uirgo grauida, uirgo post partum. Sicut in Ezechiele dicitur: Et porta erat clausa, et non est aperta, quia Dominus transiuit per eam . Gloriosa uirginitas, et preclara fecunditas. Dominus  mundi nascitur, et nullus est gemitus parientis: uacuatur uterus et uerus infans excipitur, nec tamen uirginitas uiolatur. Fas erat, ut Deo nascente meritum cresceret castitatis; nec per eius egressum uiolarentur integra, qui uenerat sanare corrupta. Item in [e 10Kb] Expositione Euangelii secundum Lucam: Quod ea potissimum lecta est ut Deum pareret, que erat desponsata uiro . Natum certe ex uirgine Deum predicat, Mariam matrem Dei nominat. Et ubi illa est prodigiosa atque exsecrabilis uox tua, qua ais, [f 1Kb] Quomodo mater potest esse alieni a natura sua? si autem mater ab ipsis uocatur, humanitas est quod natum  est, non Deus. Ecce eximius magister fidei, et hominem dicit eam esse que genuit, et Deum esse qui natus est; et tamen hoc non infidelitatis causam, sed fidei esse miraculum.



CAPUT XXuI. Accedit ad predicta D. Hieronymi testimonium.


[a 10Kb] Hieronymus catholicorum magister, cuius scripta per uniuersum mundum quasi diuine lampades rutilant, [b 6Kb] in libro ad Eustochium: Dei, inquit, Filius  pro nostra salute hominis factus est Filius: decem mensibus in utero, ut nascatur, exspectat; et ille cuius pugillo mundus includitur, presepii continetur angustiis. Item ipsius in commentario Isaie : Dominus enim uirtutum, qui est Rex glorie, ipse descendit in uterum uirginalem, et ingressus est et egressus orientalem portam, que semper clausa est . De quo Gabriel dicit ad uirginem: Spiritus sanctus superueniet in te et uirtus Altissimi obumbrabit tibi. Propterea quod nascetur in te sanctum uocabitur Filius Dei . [a 1Kb] Et in Prouerbiis: Sapientia edificauit sibi domum . Compara hoc, si placet, doctrine tue, immo blasphemie, qua ais: Deus enim [b 2Kb] mensium  creator est, et non mensium partus. Ecce enim Hieronymus uir sicut maxime scientie, ita probatissime pureque doctrine, iisdem prope uerbis quibus tu Dei Filium mensium partum negas, ille partum mensium esse testatur. Decem enim, inquit, mensibus in utero, ut nascatur, exspectat. Sed parua tibi forsitan uiri huius uidetur auctoritas: idem omnes atque iisdem uerbis putato dicere; quia quicumque Dei Filium partum esse uirginis non negat, partum esse mensium confitetur.



CAPUT XXuII. Superioribus adiungit Rufinum et beatum Augustinum.

[c 5Kb] Rufinus quoque, Christiane philosophie uir,  haud contemnenda ecclesiasticorum doctorum portio, ita in expositione symboli de Domini natiuitate testatur: Filius enim, inquit, Dei nascitur ex uirgine, [a 5Kb] non principaliter soli carni sociatus sed,  anima inter carnem Deumque mediante, generatus. Numquid obscure Deum ex homine natum testificatus est? [b 9Kb] Augustinus Hippone Regiensis oppidi magnus sacerdos , ut autem  [a 1Kb] homines, inquit, nascerentur ex Deo, per quem efficimur; et natus ex femina, per quem reficeremur. Item illic: Et uerbum caro factum est, et habitauit in nobis. Quid ergo mireris, quia homines ex Deo nascuntur? Attende ipsum Deum natum ex hominibus. Item eiusdem in epistola ad uolusianum : Sed et ipse Moyses et ceteri prophete ueracissime Dominum Christum prophetauerunt, et ei gloriam magnam dederunt; hunc non tamquam parem  sibi, nec in eadem miraculorum potentia superiorem, sed plane Dominum Deum omnium, et hominem propter homines factum, uenturum pronuntiauerunt. Qui propterea et ipse talia facere uoluit, ne esset absurdum, que per illos fecerat, si ipse non faceret. Sed tamen et aliquid proprium facere debuit, nasci de uirgine, a mortuis resurgere, in celum ascendere. Hoc Deo qui parum putat, quid plus exspectet ignoro.



CAPUT XXuIII. Grecorum siue Orientalium episcoporum testimonia producturus primo loco D. Gregorium Nazianzenum affert in medium.


Sed forte quia hi quos numerauimus uiri in diuersis mundi partibus fuerunt, minus probabiles tibi auctoritate uideantur. Ridiculum id quidem, quia loco fides non imminuitur, et quid sit quis, non ubi sit, considerandum, presertim cum religio omnes uniat, et hi qui in fide una sunt, in corpore quoque uno esse noscantur; sed tamen aliquos tibi, quos non despicias, etiam de Orientalibus proferemus. [a 4Kb] Gregorius splendidissimum scientie ac doctrine iubar, qui cum olim iam uita functus sit, etiam nunc tamen auctoritate ac fide uiuit, et cum olim iam corpore  absit ab ecclesiis, tamen uoce ac magisterio non recedit. [b 1Kb] Cum ergo, inquit , processisset ex uirgine Deus, in ea quam  assumpserat humana natura, unum e duobus sibi inuicem contrariis existens, carne ac spiritu, aliud in Deum assumitur, aliud deitatis gratia prestat. O noua et inaudita permixtio! O mira et inexquisita compago! Qui erat, fit, et creator creatur; et qui immensus est, capitur mediante anima, Deo et carne; et ille qui omnes diuites facit, pauper efficitur. [c 10Kb] Item rursus de Epiphania: Sed quid fit? quid de nobis agitur, uel pro nobis? noua quedam et inaudita efficitur permutatio naturarum; et Deus homo fit. Item illic, et Dei Filius cepit esse et filius hominis non conuersus ex eo quod erat, inconuertibilis namque est, sed assumens quod non erat; misericors enim est, ut capi possit qui capi non poterat. uides quam preclare atque magnifice ita maiestatem deitatis predicat, ut dignationem incarnationis  carnationis insinuet? Sciens utique admirabilis fidei doctor, ex his omnibus que nobis in mundum ueniens Deus tribuit, beneficiorum esse cumulum, non  honoris imminutionem, quia quidquid homini Deus prestitit, augere eius in nobis debet affectum, non minuere dignitatem.



CAPUT XXIX. Proximo loco ponit B. Athanasii auctoritatem.

[a 3Kb] Athanasius quoque Alexandrie urbis sacerdos, eximium constantie et uirtutis exemplum; quem heretice persecutionis procella non contriuit, sed probauit; qui similem semper splendenti speculo uitam habens, [b 2Kb] prius pene indeptus est martyris meritum quam confessoris caperet dignitatem. uideamus quid de Domino Iesu Christo uel de Domini matre senserit. Hec ergo, inquit, intentio et character sancte Scripture, quod sepe diximus, duplicem esse in eodem saluatore significationem: quod et  semper Deus fuit, et est Filius, uerbum, et lumen, et sapientia Patris; et quod postea propter nos carnem sumpsit ex Maria uirgine theotoco, et homo factus est. Item post alia: Multi ergo sancti fuerunt et mundi a peccato: Ieremias et ab utero sanctificatus est; et Ioannes cum esset in utero, exsultauit in gaudio uoce Marie [c 9Kb] theotoci, Deum utique Dei Filium, qui, ut uerbis ipsius fidem uniuersorum loquar, uerbum est, et lumen, et sapientia Patris, propter nos carnem sumpsisse dicit; et ideo theotocon uirginem Mariam, quia sit mater Dei, appellat 



CAPUT XXX. Addit etiam D. Ioannem Chrysostomum.

[d 4Kb] Ioannes Constantinopolitanorum antistitum decus,  cuius sanctitas [a 1Kb] absque ulla gentilitie persecutionis procella, ad martyrii merita peruenit, quid de Filii Dei incarnatione senserit ac predicarit, ausculta: Et illum, inquit, quem si nuda deitate uenisset, non celum, non terra, non maria, non ulla creatura sustinere potuisset, illesa uirginis uiscera portauerunt. Huius ergo fidem atque doctrinam, etiam si aliorum ignorabas, sequi ac tenere debueras; [b 2Kb] cuius utique amore ac desiderio te antistitem sibi plebs religiosa delegit: quia cum de Antiochena Ecclesia te sibi sumeret sacerdotem, ex qua illum ante prelegerat, recepturam se in te credidit quidquid in illo habere desiisset. Nonne, queso, hi omnes quasi prophetico olim spiritu ad confundendas [Lips. in marg. confutandas] blasphemias tuas cuncta dixerunt? Tu enim Dominum Saluatoremque nostrum Christum esse clamitas,  non Deum; illi autem Christum Dominum, uerum Deum. Tu Mariam Christotocon, non theotocon esse blasphemas: [c 30Kb] illi ita Christotocon non negant, ut theotocon esse cognoscant. Non res tantum blasphemiis tuis sunt opposite, sed et uerba rerum, ut aperte intelligamus olim aduersus blasphemias tuas munimen a Deo inexpugnabile preparatum; quod uenturam quandoque uim heretice impugnationis, parato iam muro frangeret ueritatis. Et tu, o impiissime atque impudentissime preclare urbis contaminator, catholice ac sancte plebis grauis et exitiosa contagio, stare in Ecclesia Dei ac loqui audes, et blasphemis ac furiosis uocibus tuis, sacerdotes semper illese fidei et catholice confessionis infamas, magistrorum priorum uitio plebem Constantinop. urbis errare? [d 2Kb] Tu ergo emendator priorum  antistitum, tu condemnator ueterum sacerdotum, tu Gregorio excellentior, tu Nectario probatior, tu Ioanne prestantior omnibusque Orientalium urbium sacerdotibus, qui etsi non eiusdem nominis cuius hi quos nominaui, eius tamen fidei fuerunt? Quod quidem, quantum ad hanc causam pertinet, sufficit, quia cum de fide agitur, omnes in eo idem sunt quod optimi, in quo consortes sunt optimorum.



CAPUT XXXI. Deplorat Constantinopolitane urbis casum infelicem propter acceptam ab isto heretico cladem; simulque hortatur ciues ut in antiqua catholica et auita religione perseuerent.

Unde ego quoque ipse humilis atque obscurus  nomine, sicut merito, licet mihi inter eximios Constantinopolitane urbis antistites locum magistri usurpare non possim, studium tamen discipuli affectumque presumo. [a 2Kb] Adoptatus enim a beatissime memorie Ioanne episcopo in ministerium sacrum, atque oblatus Deo, et si corpore absum, affectu illic sum; et illi dilectissimo mihi ac uenerandissimo Dei populo, etsi nunc presentia non admisceor, tamen mente coniungor. Et hinc est quod condolens ei atque compatiens, in uocem nunc tristitie communis ac doloris erupi, et quod unum potui, per opusculorum nostrorum flebilem querimoniam, quasi pro membrorum atque artuum meorum infirmitate clamaui. Etenim [b 1Kb] si iuxta Apostolum , dolente quidem minore corporis parte, condolet maior  atque compatitur, quanto magis dolente maiore minorem compati oportet? Inhumanissimum quippe est ut in uno atque eodem corpore maiorum infirmitatem minora non sentiant, cum minorum maiora patiantur. Unde obsecro ac deprecor omnes uos, qui intra Constantinopolitane urbis ambitum siti, et per affectum patrie ciues mei, et per unitatem fidei fratres mei estis, ut separetis uos ab illo, ut scriptum est, lupo rapaci, qui deuorat Dei populum, sicut cibum panis . Ne tetigeritis neque gustaueritis quidquam illius, quia sunt omnia in interitum . Exite de medio eius, ac separamini, et immundum ne tetigeritis  . Mementote magistrorum ueterum sacerdotumque uestrorum: Gregorii nobilis per orbem, Nectarii sanctimonia insignis, Ioannis fide ac puritate mirabilis. Ioannis, inquam, Ioannis illius qui uere ad similitudinem Ioannis euangeliste, et discipulus Iesu et apostolus, quasi super pectus Domini semper, affectumque discubuit. Illius, inquam, mementote, illum sequimini; illius puritatem, illius fidem, illius doctrinam ac sanctimoniam cogitate. Illius mementote semper doctoris uestri ac nutritoris, in cuius quasi gremio quodammodo amplexuque creuistis. Qui communis mihi ac uobis magister fuit; cuius discipuli atque institutio sumus. Illius scripta legite; illius informationem tenete; illius fidem ac meritum amplexamini. Quod etsi assequi grande est  ac difficile, sequi tamen pulchrum atque sublime. Quoniam in summa rerum, non adeptio tantum, sed etiam imitatio ipsa laudanda est; quia numquam fere aliquis eius rei portione ad plenum caret, ad quam scandere ac peruenire contenderit. Ille ergo uobis in sensu semper et quasi in conspectu sit; ille in animo atque in cogitatione uersetur. Ille denique ipse uobis etiam hec, que a me sunt scripta commendet; quia hec, que ego scripsi, ille me docuit, ac per hoc non tam mea hec quam illius esse credite, quia riuus ex fonte constat, et quidquid putatur esse discipuli, totum ad honorem referri conuenit magistri. Te autem preter omnia, ac super omnia, Deus pater Domini nostri Iesu Christi, eque uoce ac mente supplici obsecro ut hec que ex largitate tui muneris scripsimus,  tu dono tui amoris insinues. Et quia, ut ipse nos Dominus Deus noster unigenitus tuus docuit, ita dilexisti hunc mundum, ut pro salute mundi unigenitum tuum mitteres, dones hoc plebi tue, quam redemisti, ut, in Incarnatione unigeniti Filii tui, et tuum donum et affectum illius sapiat: et hoc quod pro nobis unigenitus tuus Dominus Deus noster et natus, et passus est, et resurrexit, ita omnes et intelligant et ament, ut dignatio sue [Lips. in marg. sacre] maiestatis, profectus sit nostri amoris: nec in animis uniuersorum humilitas illius imminutionem habeat honoris, sed augmentum semper pariat caritatis:  ac beneficia sacre misericordie ita omnes pie ac sapienter intelligamus, ut tanto plus debere nouerimus  nos Deo nostro, quanto humilior propter nos factus est a se Deus.



[APPENDICES.]





APPENDIX PRIMA. [a 7Kb] REGULA S. PACHOMII A. S. HIERONYMO IN LATINUM SERMONEM CONuERSA.



PRAEFATIO HIERONYMI.

 Quamuis acutus gladius et leuigatus, si diu in  uagina conditus fuerit, sordescit rubigine et splendorem  pristini decoris amittit. Unde ego [a 1Kb] merens super dormitione [b 2Kb] sancte et uenerabilis Paule (non quo contra [c 1Kb] [preceptum Apostoli facerem]  accepi libros ab homine Dei Siluano presbytero mihi directos, quos ille [e 1Kb] Alexandria missos  susceperat, ut mihi iniungeret transferendos. Aiebat enim quod in Thebaide, et in monasterio [f 1Kb] Metanee quod de Tanobo in penitentiam felici nominis conuersione mutatum est, habitarent plurimi Latinorum, qui ignorarent Aegyptiacum Grecumque sermonem, quo [g 2Kb] Pachomii et [h 1Kb] Theodori, et [i 2Kb] Orsiesii  precepta conscripta sunt, qui primi per Thebaidem et Aegyptum cenobiorum fundamenta iecerunt iuxta preceptum Dei et angeli qui a Deo sub hanc ipsam institutionem missus fuerit. Itaque quia diu tacueram, et dolorem meum silentio deuoraram; urgebant autem missi ad me ob hanc ipsam causam Leontius presbyter et ceteri cum eo fratres, accito [a 1Kb] notario, ut erant de Aegyptiaca in Grecam linguam uersa, nostro sermone dictaui: ut et tantis uiris imperantibus, ne dicam rogantibus obedirem; et bono, ut aiunt, auspicio longum silentium rumperem, reddens me pristinis studiis, et [b 1Kb] sancte femine refrigerans animam, que monasteriorum semper amore flagrauit, et quod uisura erit in celo, hoc in terris meditata est. uenerabilis quoque [c 1Kb] uirgo Christi Eustochium  haberet, quod sororibus legendum tribueret, nostrique fratres Aegyptiorum, hoc est, [d 1Kb] Tabennensium monachorum exempla sequerentur, [e 2Kb] qui habent per singula monasteria Patres, et dispensatores, et hebdomadarios, ac ministros, et singularum domorum prepositos; ita ut in una domo quadraginta  plus minusue fratres habitent, qui obediant preposito, sintque pro numero fratrum triginta, uel quadraginta domus in uno monasterio, et terne, uel quaterne domus in unam tribum federentur, ut uel ad opera simul uadant; uel in hebdomadarum ministerio sibi succedant per ordinem. [f 1Kb] Quicumque autem monasterium primus ingreditur, primus sedet, primus ambulat, primus psalmum dicit, primus in mensa manum extendit, prior in Ecclesia communicat; nec etas inter eos queritur, sed professio. Nihil habent in [g 1Kb] cellulis preter [h 1Kb] psiathium et duo lebitonaria , et unum iam attritum ad dormiendum, uel operandum; et [i 1Kb] amictum lineum, [i 1Kb] cucullasque duas, et caprinam pelliculam, quam  melotem uocant, balteolum lineum et caligas, ac baculum itineris socium. Aegrotantes miris sustentantur obsequiis, et ad omnem copiam preparatis cibis: sani maiori pollent abstinentia. Bis in hebdomada, die quarta, et sexta sabbati, ab omnibus ieiunatur, excepta Pentecoste. Aliis diebus comedunt,  qui uolunt, post meridiem; et in cena similiter mensa ponitur propter laborantes, senes, et pueros, estusque grauissimos. Sunt qui secundo parum comedunt, alii qui prandii siue cene uno tantum cibo contenti sunt: nonnulli gustato paululum pane egrediuntur. Omnes pariter comedunt: qui ad mensam ire noluerit, cellula sua panem tantum, et aquam,  ac sal accipit, siue uno die uoluerit, siue biduo. Cumque maior, uel stans prior in gradu, manu percusserit, de Scripturis quidpiam reuoluens memoriter, ut oratio finitur, nullus consurgit tardius, sed omnes pariter eleuantur; nemo aspicit alterum operantem, sed defixis luminibus unusquisque in suo opere intentus est, etc.



INCIPIT REGULA S. PACHOMII.


 Hec sunt [a 1Kb] precepta uitalia, [b 1Kb] tribus a maioribus tradita:

I. [c 1Kb] Si acciderit ut psallendi tempore, uel orandi, aut in medio lectionis aliquis loquatur, aut rideat, soluet cingulum, et, [d 1Kb] inclinata ceruice, manibus ad inferiora depressis, stabit ante altare, et a [e 1Kb] principe monasterii increpabitur. Hoc idem faciet et in conuentu fratrum, cum ad uescendum pariter conuenerint.

 II. Quando [f 1Kb] ad collectam [g 3Kb] tuba insonuerit per diem, qui una oratione tardius uenerit, superioris increpationis ordine increpabitur, et stabit in loco conuiuii. Noctu uero quia corporis infirmitati plus aliquid conceditur, [h 1Kb] qui post tres orationes uenerit, eodem in collecta et [i 1Kb] in uescendi loco ordine corripietur.

 III. Quando in collecta orant fratres, nemo egrediatur [i 1Kb] absque iussione maiorum; nisi interroga uerit, concessumque ei fuerit exire pro nature necessitate.

Iu. [k 1Kb] Omnes memoriter retexent que sibi fuerint imperata, de quibus si quis oblitus aliquid fuerit, aut hesitauerit in dicendo, negligentie et obliuionis increpabitur.

u. [l 1Kb] In die dominica, in collecta, in qua offerenda  est oblatio, absque preposito domus et maioribus monasterii qui alicuius nominis sunt, nemo psallendi habeat potestatem. Psallente autem quolibet de maioribus, id est, dicente responsorium, si quis defuerit, statim ante altare penitentie, increpationis ordinem sustinebit.

uI. De collecta, in qua offerenda est oblatio, qui  sine precepto maioris exierit, statim increpabitur.

uII. Mane per singulas domos, finitis orationibus, non statim ad suas cellas reuertentur; sed conferent inter se, que prepositos audierint disputantes, et intrabunt cubicula sua. [a 2Kb] Disputatio autem a prepositis domorum per singulas hebdomadas tertio fiet, et in ipsa disputatione sedentes siue stantes fratres suum ordinem non mutabunt, iuxta domorum ordinem et hominum singulorum.

uIII. Si quis dormitauerit sedens, preposito domus uel monasterii principe disputante, surgere statim compellitur, et tamdiu stabit donec ei uidebitur ut sedeat.

IX. Quando signum insonuerit ut conueniant et audiant precepta maiorum, nullus remanebit; [b 1Kb] nec  succendetur focus antequam disputatio compleatur. Qui unum mandatum de his preterierit, predicte correptioni subiacebit.

X. Dimissa collecta singuli egredientes usque ad cellulas suas et usque ad uescendi locum de Scripturis  aliquid meditabuntur, nullusque habebit opertum caput [c 10Kb] meditationis tempore.

XI. Cum autem ad uescendum uenerint, sedebunt per ordinem statutis locis et operient capita. Statim ut tibi a maiore fuerit imperatum ut de alia mensa ad aliam transeas, ire debebis, in nullo penitus contradicens. Nec ante prepositum domus tue manum in mensa extendas; nec circumspicias uescentes alios. Unusquisque prepositorum docebit in domo sua quomodo debeant cum disciplina, et mansuetudine comedere. [d 1Kb] Quod si quis uel locutus fuerit, uel riserit in uescendi tempore, aget penitentiam, et in eodem loco mox increpabitur, et stabit, donec surgant alii de uescendo.

XII. Si quis ad comedendum tardius aduenerit,  [e 1Kb] excepto maioris imperio, similiter aget penitentiam, aut ad domum ieiunus reuertetur.

XIII. Si aliquid necessarium fuerit ad mensam, nemo audebit loqui, sed [f 1Kb] ministrantibus signi sonitum dabit.

 XIu. Si egressus fueris a cibo, ne loquaris in redeundo, donec ad locum tuum perueneris.

Xu. Ministri absque his que in commune fratribus preparata sunt, nichil aliud comedant, nec [a 1Kb] mutatos cibos sibi audeant preparare.

XuI. [b 1Kb] Qui percutit ad uescendum, dum congregantur fratres, meditetur aliquid in percutiendo.

XuII. Qui ante fores conuiuii egredientibus erogat fratribus [c 1Kb] dulciamina, in tribuendo meditetur aliquid de Scripturis.

XuIII. [d 1Kb] Qui suscipit ea que dantur, non in cuculla, sed pelle accipiat, neque gustabit de his que acceperit, donec ad domum peruenerit. Ipse autem qui ceteris diuidit, suam partem a preposito accipiat. Quod et ceteri ministri faciant accipientes ab  alio, nichil sibi suo arbitrio uindicantes. Nemini plus alteri dabit quam alter acceperit: quod si obtenditur infirmitas, [e 1Kb] prepositus domus perget ad ministros egrotantium, et ab his que necessaria sunt accipiet.

XIX. Si de ipsis [f 1Kb] ministris aliquis egrotauerit, non habebit licentiam intreundi in coquinam uel cellarium, et sibi aliquid auferendi; sed ei ceteri ministri id quod necessarium uiderint dabunt; nec permittitur coquere sibi quod desiderabit, sed prepositi domorum, que necessaria uiderint ei, et ab aliis ministris accipient.

 XX. Nullus intreat [g 1Kb] locum egrotantium qui non egrotat. Qui egrotauerit, a preposito domus ducetur in triclinium egrotantium; quod si opus habuerit palliolo, aut tunica, aut ceteris que ad operiendum uel ad uescendum necessaria sunt, ipse prepositus accipiet a ministris, et dabit egrotanti. Nec poterit languidus ingredi cellam uescentium, et comedere que desiderat, nisi a ministro, qui huic rei prepositus est, ducatur ad uescendum. Non ei licebit de his que acceperit in loco egrotantium, ferre ad cellulam suam, nec pomum quidem.

XXI. [h 1Kb] Qui pulmentaria coquunt, ipsi nichil gustantes edentibus ministrabunt.

XXII. [i 2Kb] uinum et [i 1Kb] liquamen absque loco egrotantium nullus attingat.

 XXIII. Si aliquis eorum qui peregre mittuntur in itinere uel in uia egrotauerit, et habuerit necessitatem siue desiderium comedendi liquamen de piscibus, uel aliquid eorum que comedere non consueuerunt, non manducabit cum fratribus ceteris, sed separabitur, et dabitur ei a ministris ad omnem abundantiam, ut in nullo frater languidus contristetur.

XXIu. Aegrotantem absque concessu maioris nullus audeat uisitare, nec propinquus quidem atque germanus, sine imperio prepositi domus, ministrandi habebunt potestatem.

 XXu. Si unum ex his ab aliquo fuerit pretermissum atque neglectum, increpatione solita emendabitur.

XXuI. [a 1Kb] Si quis accesserit ad ostium monasterii uolens seculo renuntiare, et fratrum congregari numero, non habebit intrandi potestatem, sed prius nuntiabitur patri monasterii, et manebit paucis diebus foris ante ianuam, et docebitur orationem Dominicam, et psalmos quantos potuerit discere, et diligenter sui experimentum dabit, ne forte aliquid fecerit, et turbatus ad horam discesserit, [b 1Kb] aut sub aliqua potestate sit, et utrum possit renuntiare parentibus suis, et propriam facultatem contemnere. Si eum uiderint aptum ad omnia, tunc docebitur et reliquas monasterii disciplinas quas facere debeat,  quibusque seruire, siue in collecta omnium fratrum, siue in domo cui tradendus est, siue in uescendi ordine; et instructus atque perfectus in omni opere bono fratribus copuletur. [c 1Kb] Tunc nudabunt eum uestimentis secularibus, et induent habitum monachorum; tradetur ostiario, ut orationis tempore adducat eum in conspectum omnium fratrum, sedebit in eo loco in quo ei preceptum fuerit. uestimenta que secum detulerat accipient, qui huic rei prepositi sunt, et inferentur in repositorio, et erunt in potestate principis monasterii.

XXuII. Nemo manens in monasterio suscipiendi quempiam ad uescendum habeat potestatem, sed [d 1Kb] mittet eum ad ostium xenodochii, et suscipiatur ab iis qui huic rei prepositi sunt.

 XXuIII. Quando ad ostium monasterii aliqui uenerint, si clerici fuerint aut monachi, maiori honore suscipiantur; lauabunt pedes eorum, seruabunt Euangelii precepta, et deducent ad locum xenodochii; prebebunt omnia que apta sunt usui monachorum. Quod si uoluerint orationis tempore atque collecte uenire ad conuentum fratrum, si eiusdem fidei fuerint, minister xenodochii nuntiabit Patri monasterii, et sic deducentur ad orandum.

XXIX. Si seculares homines aut debiles, aut [e 1Kb] uasa infirmiora, id est, muliercule uenerint ad ostium, suscipient singulos in diuersis locis iuxta ordinem prepositi et sexus sui, precipue feminas maiori honore et diligentia curabunt, cum omni timore  Dei, et locum separatum ab omni uirorum uicinia eis tribuent: [f 1Kb] ut nulla sit occasio blasphemandi. Quod [g 1Kb] si ad uesperas uenerint, abiicere eas nefas est; sed accipient, ut diximus, separatum locum, et clausum cum omni disciplina atque cautela, ut grex fratrum libere suo officio seruiat, et nulli detur offendiculum detrahendi.

XXX. Si quis ante ostium steterit monasterii, dicens se uelle uidere fratrem suum uel propinquum, ianitor nuntiabit Patri monasterii, et ille accitum interrogabit prepositum domus, si apud eum sit, et permittente eo, accipiet comitem egressionis sue, cuius fides probata est; et sic mittetur ad fratrem uidendum uel ad proximum. Si forte aliquid attulerit ciborum quibus in monasterio uesci licitum est,  suscipere ipse non poterit, sed uocabit ianitorem, et ille allata suscipiet; que si talia fuerint que cum pane uescenda sint, nichil horum ii quibus allata sunt accipient, sed cuncta ad loca egrotantium deferentur

XXXI. Si fuerit nuntiatum quod de propinquis quis egrotet, ianitor primus nuntiabit Patri monasterii, et ille accitum interrogabit prepositum domus. uidebunt uirum cuius fides et disciplina probata sit, et mittent cum eo ut uisitet egrotantem; tantum accipiet uiatici quantum prepositus domus eius decreuerit.

XXXII. Quod si necessitas impulerit ut foris maneat, et uescatur in paterna aut propinquorum domo, hoc non faciet, sed [h 1Kb] manebit in dominico uel in  monasterio [i 1Kb] eiusdem fidei. Quod si ei affines uel cognati preparauerint cibos et apposuerint, nec accipient omnino, nec uescentur, nisi his que in monasterio edere consueuerunt, non gustabunt liquamen, nec uinum bibent, nec aliud quidpiam, quorum edendi non habent consuetudinem. Si a parentibus quidpiam acceperint, tantum comedent quantum in uia sufficit; cetera que remanserint dabunt preposito domus sue, et ille portabit in cellam languentium.

XXXIII. Si propinquus alicuius aut consanguineus mortuus fuerit, prosequendi funus non habebit potestatem nisi Pater monasterii preceperit.

 XXXIu. [a 2Kb] Nullus solus mittatur foras ad aliquod negotium, nisi iuncto ei altero. Quando autem reuersi fuerint in monasterium, si uiderint ante ostium querentem aliquem suorum affinium de his qui in monasterio commorantur, non audebunt ire ad eum, et nuntiare, uel uocare, et omnino quidquid foris gesserint, aut audierint, [b 1Kb] in monasterio narrare non poterunt.

XXXu. [c 1Kb] Si signum datum fuerit ut egrediantur ad opus, prepositus antecedat eos, et nullus in monasterio remanebit, nisi is cui Pater preceperit, et hi qui uadunt quo pergunt non interrogabunt, sed unusquisque de Scripturis aliquid meditabitur. Si forte aliquis eis occurrerit, uel uoluerit cum aliquo eorum loqui, prepositus cui hoc iniunctum fuerit  occurrentibus respondebit. Operantes nichil loquantur seculare, sed aut meditentur que sancta sunt, aut certe silebunt. Nemo palliolum tollat secum uadens ad operandum, nisi concessione maioris. Operans non sedebit sine maioris imperio. Omnia autem ferramenta post operationem ad domum reportabuntur.

XXXuI. Absque prepositi iussione nemo fratrum, si necessarium habuerit, aliquem mittere poterit; quod si ipse qui maior est cogitur necessitate ire ad aliquem locum, officium suum ei qui post se est in ordine delegabit.

XXXuII. Si quis lauare uoluerit uestimentum, commonebit prepositum suum, et ille mittet cum  eo alium, et, lota ueste, reuertentur domum; et siccatam reponet ille cui hoc iniunctum est.

XXXuIII. Nullus de horto tollat olera, nisi ab hortulano acceperit.

XXXIX. [d 1Kb] Palmarum folia, unde texuntur sporte, nemo suo iure tollat, absque eo cui palme sunt credite.

XL. [e 2Kb] Nullus uuas aut spicas adhuc immaturas comedere audeat preter ordinem discipline; et omnino de omnibus que in agro sunt uel in pomario, nemo comedet separatim, antequam cunctis fratribus Pater exhibeat.

XLI. Qui coquent, antequam fratres comedant, [f 1Kb] non audebunt edere.

XLII. Qui super arbores pomarias, et super uineas  sunt, non comedent de fructibus earum, nisi fratres prius comederint. Si iussi fuerint pomorum uel uinearum fructus colligere, prepositus colligentium dabit in eodem loco singulis ad uescendum modica; et cum ad monasterium uenerint, inter ceteros fratres partes suas accipient. Si autem inuenerint sub arboribus poma cecidisse, comedere non audebunt, sed inuenta in transitu iuxta radices arborum collocabunt. Ipse quoque qui ceteris colligentibus distribuit, gustare non poterit; sed portabit ad dispensatorem, qui cum ceteris dederit, et ipsi tribuat partem suam.

XLIII. [g 1Kb] Nullus in cella sua reponat aliquid ad  uescendum absque his que a dispensatore acceperit.

XLIu. [a 1Kb] Qui nolunt in commune uesci cum ceteris, quasi maiori abstinentie se dicantes, quando edere debuerint, quod eis una die sufficiat, panem et sal accipiant tantum. Preter monasterii autem coquinam, nulli coquendi cibos habeant potestatem.

XLu. [b 1Kb] Nemo in cella sua habeat preter ea que monasterii lege precepta sunt, nec paucos nummos nec proprium aliquid: extra habitum suum si quid inueneris, absque contradictione auferes.

XLuI. Si quis transfertur de domo in alteram domum, [c 1Kb] excepto ea que usui quotidiano ad habitum necessaria sunt, secum transferre nichil poterit.

 XLuII. Nullus neque ambulandi in monasterio [d 1Kb] neque extra murum monasterii procedendi habeat facultatem, nisi interrogauerit prepositum, et ille concesserit.

XLuIII. Cauendum est autem ne quis de domo in alteram domum uerba transferat, nec de monasterio in monasterium, nec de monasterio in agrum, nec de agro in monasterium.

XLIX. Si quis ambulauerit in uia, uel nauigauerit, aut operatus fuerit foris, non loquatur in monasterio que ibi geri uiderit.

L. [e 1Kb] Non dormiat quis preter reclinam sellulam: cumque ad dormiendum se collocauerit, alteri non loquatur: postquam obdormierit, si post somnum  nocte euigilauerit, oret.

 LI. Si ieiunii instat dies, et sitire ceperit, bibero non audebit.

LII. Nemo lauare alterum poterit aut ungere, nisi ei fuerit imperatum.

LIII. [f 1Kb] Nemo in tenebris alteri loquetur. Nullus cum altero dormiat, manum alterius nemo teneat, siue ambulauerit, siue sederit, aut steterit, uno cubito distet ab altero.

LIu. Nullus attondeat caput, absque maioris arbitrio.

Lu. [g 1Kb] Mutare de his que a preposito acceperit cum altero nemo audebit; nec accipiet melius, et dabit deterius; aut econtrario dans melius, deterius accipiet, et in uestimento, et in habitu suo nichil noui, preter ceteros, causa decoris, inueniet.

 LuI. Nemo uadens in congregationem ad uescendum, dimittat codicem non ligatum. [h 1Kb] Codices post nonam attendat, ad quem pertinet.

LuII. [i 1Kb] Si quis fratrum lesus fuerit aut percussus, tamen lectulo non decumbit, sed ambulat inualidus, et aliqua re indigebit, uestimento uel palliolo, et ceteris utensilibus, prepositus accipiet et dabit. Cumque sanus fuerit, reportabit sine mora ulla.

LuIII. Nemo ab altero accipiet quidpiam, nisi prepositus iusserit.

LIX. In uillam nullus uadat nisi missus; super nudum dorsum asini duo pariter non sedebunt, nec super temonem plaustri.

LX. [i 1Kb] Ad officinas diuersarum artium soli pergent  prepositi, ut accipiant quod necessarium est.

 LXI. [a 1Kb] Ad alterius cellulam intrare nullus audebit.

LXII. Commendatum aliquid, etiam a germano fratre, nullus accipiat.

LXIII. [b 1Kb] Nihil in cella sua absque prepositi iussione quidpiam condet, nec poma quidem.

LXIu. Si prepositus profectus fuerit, aut alter prepositus, aut qui secundus est, curam proficiscentis exerceat, uel quem ipse prepositus elegerit de fratribus, et curam ei suam iniunxerit.

LXu. [c 1Kb] Quando farinam conspergunt aqua et massam subigunt, nemo alteri loquatur. Et quando tabulis ad furnum deportant panes, simile silentium habebunt; tantum de psalmis aut de [d 1Kb] Scripturis aliquid meditabuntur, donec opus impleant. Si quid  necessarium fuerit, non loquantur, sed dent signum his qui possunt afferre que necessaria sunt. Quando ad miscendam farinam uocati fuerint, nullus resident in loco panes coquentium, exceptis iis qui coctioni sufficient, et quibus iussum fuerit.

LXuI. In nauibus similis disciplina est. Nemo a terra soluit nauigii funiculum, nec mouet nauigium absque iussione Patris. In interiore parte nauis ceteris fratribus super transtra et tabulata quiescentibus, nullus dormiat; et seculares homines dormire secum nullus patiatur. [e 1Kb] uasa infirmiora cum eis non nauigabunt, nisi forte Pater monasterii preceperit.

LXuII. Nullus in domo sua audebit focum facere, nisi in commune omnibus succendatur.

 LXuIII. [f 1Kb] Qui una oratione tardius uenerit, uel qui mussitauerit aut locutus fuerit ad alterum, uel  qui riserit in reliquis orationibus, constituto ordine aget penitentiam.

LXIX. Quando domi resident, [g 2Kb] non eis liceat loqui aliquid seculare, sed si quis prepositus de Scripturis docuerit, uicissim inter se ruminent, et referent que audierint, uel quas memoriter tenent.

LXX. [h 1Kb] Qui uas fictile fregerit, uel aliquam utilem rem ad usus monasterii, aget penitentiam.

LXXI. [i 1Kb] Si frater dormierit, omnis eum fraternitas prosequatur.

LXXII. Nemo exeat foras, nemo loquatur, nemo remanent, excepto maioris imperio.

LXXIII. Audito signo excitantis, aut uoce psallentis, omnes surgant, currentes ad orationes.  Nullus ante psallat nisi ei iussum fuerit, nec completo psalmo, alterum sine prepositi iussione audeat iungere.

LXXIu. Nemo ante prepositum suum et ducem suum ambulet. [i 1Kb] Nullus remaneat de ordine suo.

LXXu. Si quis aliquid perdiderit, ante altare publice corripietur. Si uero de propriis uesticulis fuerit quod perditum est, tribus hebdomadibus non accipiet, et in quarta, acta penitentia, dabitur ei quod amisit.

LXXuI. Qui inuenerit aliquid, per tres dies [k 1Kb] ante collectam fratrum suspendat, ut tollat qui cognouerit.

LXXuII. [l 1Kb] Lotum in domo nemo faciat absque preposito; et omne quod nouum est illius sententia  disponetur.

LXXuIII. [m 1Kb] Omnis correptio ita fiet ut discincti  sint qui corripiuntur, et demissis manibus et humiliato capite, emendaturos se promittentes uitia in quibus arguuntur, ueniam deprecentur.

LXXIX. [a 1Kb] Qui absque ordine fratrum recesserit, et postea acta penitentia redierit, [b 1Kb] non erit in ordine suo, absque maioris imperio.

LXXX. Qui rudis in monasterio fuerit ingressus, docebitur prius que debeat obseruare, et cum doctus ad uniuersa consenserit, dabunt ei uiginti psalmos aut duas Epistolas Apostoli, aut alterius Scripture partem. Et si litteras ignorauerit, hora prima, tertia, et sexta uadat ad eum qui docere potest et qui ei fuerit delegatus, et stabit ante eum, et discet studiosissime cum omni gratiarum actione. Postea scribentur ei elementa, syllabe, uerba ac nomina; et  etiam nolens legere compellatur; et omnino nullus erit in monasterio qui non discat litteras et [c 5Kb] de Scripturis aliquid teneat quod minimum est, usque ad Nouum Testamentum et Psalterium. Omne quod in conuentu fratrum audierint disputatum, cogentur inter se ut recolant.

LXXXI. Ad psallendum et ad orandum nullus sibi occasiones inueniat quibus se dicat occupatum, quasi ire non possit, et si in naui fuerit, et [d 1Kb] in agro, et in itinere uel in monasterio, quolibet ministerio detentus, orandi et psallendi tempora non pretermittat.


[e 2Kb] De puellarum disciplina.

LXXXII. [f 1Kb] Nemo ad eas uadat uisitandas, nisi qui habet ibi matrem, uel sororem, aut propinquas, et  consobrinas, seu matrem filiorum suorum; si autem et ante conuersionem paterna eis debetur hereditas, aut aliqua causa manifesta est, mittent cum his probate etatis uirum, ac uite, et uidebunt eas, et pariter reuertentur. Nemo uadat ad illas, nisi hi quos supra diximus; ita ut primum faciant renuntiari patri monasterii, et ille mittet ad [a 1Kb] seniores, qui monasterio uirginum delegati sunt, qui occurrent eis, et cum ipsis uidebunt eas quas necesse habebunt, cum omni disciplina et timore Dei. Non eis loquentur de rebus secularibus.

LXXXIII. Quicumque de his mandatis aliquid preterierit absque ulla dubitatione, negligentie atque contemptus aget penitentiam, ut possidere ualeamus regna celorum.

 [b 1Kb] Precepta et instituta Patris nostri Pachomii hominis Dei, qui fundauit ab exordio sancte uite communionem iuxta imperium Dei. Plenitudo legis caritas; scientes tempus, quod instet hora ut de somno consurgamus, quod uicinior sit salus nostra quam eo tempore cum credidimus. Nox precessit, dies autem appropinquauit. Deponamus opera tenebrarum, que sunt contentiones, detractiones, odia, et tumentis animi superbia.

LXXXIu. Qui facilis est ad detrahendum, et dicit quod non est qui in hoc peccato fuerit deprehensus, monebunt eum secundo; et si audire contempserit, separabunt eum extra conuentum fratrum septem diebus, et [c 1Kb] panem tantum cum aqua accipiet, donec polliceatur atque confirmet se ab hoc uitio recessurum,  et sic dimittetur ei.

LXXXu. Si quis iracundus et furiosus frequenter irascitur sine causa, et propter rem inanem et uacuam,  per sex uices commonebitur, et in septima facient eum surgere de ordine sessionis sue, et inter ultimos collocabitur, docebuntque eum ut ab hac mentis perturbatione mundetur. Cumque tres testes dignos testimonio adduxerit qui pro eo polliceantur nequaquam simile quid esse facturum, recipiet sessionem suam; alioqui si permanserit in uitio, moretur [d 1Kb] inter ultimos, perdito priore loco.

LXXXuI. Qui falsum cupit probare contra alterum, ut opprimat innocentem, tertio commonebitur, et postea [e 1Kb] reus erit iniquitatis, siue de priori loco fuerit, siue de inferioribus.

LXXXuII. [f 1Kb] Qui habet pessimam consuetudinem ut fratres suo sermone sollicitet, et peruertat animos simpliciorum, tertio commonebitur: si contempserit,  et obstinato animo in duritia perseuerauerit, separabunt eum extra monasterium, et [g 1Kb] uerberabunt eum ante fores triginta nouem, dabuntque ei ad uescendum panem solum et aquam, donec mundetur a sordibus.

LXXXuIII. [h 1Kb] Qui habet pessimam consuetudinem murmurandi, et quasi graui opere se opprimi queritur, docebunt eum quinquies quod sine causa murmuret, et ostendent perspicue ueritatem; si post hec inobediens fuerit, et est perfecte etatis, ita eum habebunt, ut unum de egrotantibus, et ponetur in loco infirmorum, ibique aletur otiosus, donec redeat ad ueritatem. Si autem iusta est illius querela et a maiore inique opprimitur, qui eum scandalizauit eidem sententie subiacebit.

 LXXXIX. [i 1Kb] Si inobediens quis fuerit, aut contentiosus aut contradictor, aut mendax, et est perfecte etatis, decies commonebitur ut desistat a uitiis. Si  autem audire noluerit, monasterii legibus increpabitur, Quod si alterius culpa ad hec uitia deuoluitur, et hoc fuerit comprobatum, ille qui causa exstitit reus erit ultionis.

XC. Si deprehensus fuerit aliquis de fratribus [a 1Kb] libenter cum pueris ridere, et ludere, et habere amicitias etatis infirme, tertio commonebitur ut recedat ab eorum necessitudine, et memor sit honestatis ac timoris Dei. Si non cessauerit, corripietur, ut dignus est, correptione seuerissima.

XCI. Qui contemnunt precepta maiorum et regulas monasterii, que Dei precepto constitute sunt, et paruipendunt seniorum consilia, corripientur iuxta ordinem constitutum, donec corrigantur.

XCII. [b 1Kb] Qui iudex est omnium peccatorum, et peruersitate  mentis ac negligentia reliquerit ueritatem, uiginti uiri sancti et timentes Deum, siue decem, et usque ad quinque, de quibus omnes dent testimonium, sedebunt et iudicabunt eum, et degradabunt in ultimum gradum, donec corrigatur.

XCIII. Qui conturbat fratrum animos, et facilis est ad detrahendum, lites serens et iurgia, decies commonebitur; et si non fuerit emendatus, corripietur ordine monasterii donec corrigatur.

XCIu. [c 1Kb] Qui uiderit de maioribus et prepositis fratrum suorum tribulationem, et noluerit causam tribulationis inquirere, eamque contempserit, queretur causa a supradictis iudicibus inter fratrem atque prepositum; et si deprehenderint negligentia prepositi uel superbia coangustatum fratrem, et iudicasse  eum non secundum ueritatem, sed secundum personam, degradabitur de solio suo, donec corrigatur, et ab iniustitie sordibus emendetur, quia non considerauit ueritatem sed personas, et seruiuit prauitati anime sue, et non Dei iudicio.

XCu. Si quis promiserit obseruare regulas monasterii, et facere ceperit, easque dimiserit, postea autem reuersus egerit penitentiam, obtendens infirmitatem corpusculi, per quam non possit implere quod dixerat, faciant eum inter languentes commorari, et pascetur [d 1Kb] inter otiosos; donec, acta penitentia, impleat quod promisit.

XCuI. [e 1Kb] Pueri in domo, si fuerint dediti lusibus  et otio, et correpti non potuerint emendari, debet prepositus usque ad dies triginta ipse eos monere et corripere. Si uiderit in prauitate persistere, et non nuntiauerit Patri monasterii, et aliquod peccatum in eis fuerit deprehensum, ipse pro eis culpe subiacebit, iuxta quod peccatum fuerit inuentum.

XCuII. Omnes autem pueri qui non timent conlundi pro peccato, et per impudentiam iudicium Dei non cogitant, et correpti uerbo non emendauerint. uerberentur quamdiu disciplinam accipiant et timorem.

XCuIII. Qui iniuste iudicauerit, iuste ab aliis condemnabitur.

XCIX. [f 1Kb] Qui consentit peccantibus, et defendit alium delinquentem, maledictus erit apud Deum et  homines, et corripietur increpatione seuerissima. Quod si per ignorantiam deceptus est, et non ita putauit ut uerum est, ignoscetur ei: et omnis qui per ignorantiam peccat, facile accipiet ueniam. Qui autem sciens peccauerit, sustinebit increpationem iuxta mensuram opusque peccati.

C. [g 1Kb] Precepta et leges Pachomii. [h 1Kb] Ne plus fratres facere compellantur; sed moderatus labor omnes ad laborandum prouocet. Sit inter eos pax et concordia, et libenter maioribus subiiciantur. Sedentes, et ambulantes, et stantes, inuicem de humilitate decertent.

CI. [i 1Kb] Si quis peccatum fecerit, Patres monasteriorum emendare poterunt, et constituere quid sequi debeat.

 CII. [i 1Kb] Prepositus autem domus, et qui secundus ab eo est, hoc tantum iuris habebunt, ut compellant fratres in punctis singulis, uel collecta domus, siue in collecta maiore, hoc est, omnium fratrum, subiacere penitentie.

CIII. Quod si prepositus peregre fuerit, qui secundus est locum eius implebit, tam in penitentia fratrum recipienda quam in quocumque alio eorum que in domo necessaria sunt.

CIu. Si quis [k 1Kb] absque conscientia duorum ierit ad alteram domum, uel alterius domus fratrem codicem ad legendum mutuum postulauerit, uel quodlibet aliud, monasterii ordine increpabitur.

 Cu. Qui uult sine macula et contemptu in domo cui deputatus est uiuere, omnia que precepta sunt coram Deo obseruare debebit.

CuI. Quidquid necessarium est, siue in agro, siue in monasterio, prepositus etiam non postulatus impleat.

CuII. [a 1Kb] Sex orationes facient uespertinas, iuxta exemplum maioris collecte, in qua omnes fratres pariter congregantur.

CuIII. Summe dilectionis est, [b 1Kb] etiamsi difficile fuerit, ut nullum onus habeant, nec ex onere nascatur tedium.

CIX. Si quis deforis uenerit, et estu laborauerit, aliique fratres orationem celebrauerint, si ire non potest, non cogatur.

 CX. [c 1Kb] Quando prepositi domorum fratres de conuersione sancte uite docebunt, absque grauissima egritudine nullus aberit.

CXI. [d 1Kb] Maiores quicumque e fratribus mittuntur foras, quamdiu ibi fuerint, habebunt ius prepositorum, cuncta gerentur arbitrio eorum, docebunt fratres per constitutos dies; et si forte aliquid inter eos ortum fuerit simultatis, audient ipsi maiores, et iudicabunt causam, et dignum culpa increpabunt, et ad imperium eorum statim ad pacem pleno corde consentient.

CXII. [e 1Kb] Si quis de fratribus contra prepositum domus sue tristitiam habuerit, aut ipse prepositus contra fratrem aliquam querimoniam, [f 1Kb] fratres probate conuersationis et fidei audire eos debebunt,  et iudicabunt inter eos. Si tamen absens est Pater monasterii, uel aliquo profectus, primum quidem exspectabunt eum; si autem diutius commorari uiderint, tunc audient inter prepositum et fratrem, ne de suspenso iudicio maior tristitia oriatur: et ille qui prepositus est, et ille qui subiectus est, et hi qui audiunt, iuxta timorem Dei cuncta faciant, et in nullo dent occasionem [g 1Kb] .


 De uestibus monachorum.

CXIII. [h 1Kb] Si quis de his que precepta sunt amplius habuerit absque concessione maioris, deferentur ad custodem uestium; et intrandi illuc, uel postulandi non habebit potestatem, sed erunt sub prepositi arbitrio, aut qui secundus est ab eo.

[i 1Kb] Precepta Pachomii de collecta fratrum, quomodo collecta fieri debeat, et fratres sint congregandi ad audiendum uerbum Dei, iuxta precepta maiorum, et doctrinam sanctarum Scripturarum, ut liberentur de errore anime conuersorum, et glorificent Deum in luce uiuentium: ut sciant quomodo oporteat in domo Dei conuersari sine ruina et scandalo, et non inebrientur aliqua passione; sed stent in mensura ueritatis et traditionibus Apostolorum et Prophetarum,  et solemnitatum ordinem teneant, imitantes conuersationem eorum in domo Dei, et ieiunia atque orationes ex more complentes. Qui enim bene ministrant sequuntur regulam Scripturarum.

CXIu. Hoc est ergo ministerium, quod ministri Ecclesie implere debebunt. Congregent fratres orationis tempore, et omnia faciant que rite complenda sunt, ut nullam occasionem detractioni tribuant, nec sinant quempiam ambulare contra ritum discipline. Si codicem postulauerint, deferant eis.

CXu. Si quis deforis uenerit uesperi, et non occurrerit accipere opus quod postera die facturus est, mane tribuant; si defecerit opus quod habebat in manibus, [i 1Kb] referat ad maioris sententiam, et quod ille preceperit faciat.

 CXuI. [k 1Kb] Qui minister est, habeat studium ne quid operis pereat in monasterio, in nulla omnino arte que exercetur a fratribus. Quod si quid perierit, et negligentia fuerit dissipatum, increpabitur a patre minister operum singulorum, et ipse increpabit alterum, qui opus perdiderit, dumtaxat [l 1Kb] iuxta uoluntatem et sententiam principis, absque qua nullus increpandi fratrem habebit potestatem.

 CXuII. Si uestimentum ad solem expansum tertius inuenerit dies, [a 1Kb] dominus uestimenti pro eo increpabitur, et aget penitentiam publice in collecta, [b 1Kb] stabitque in uescendi loco.

CXuIII. Si inuentus fuerit unus e fratribus aliquid per contentionem agens, uel contradicens maioris imperio, increpabitur, iuxta mensuram peccati sui.

CXIX. Qui mentitur, aut odio aliquem habere fuerit deprehensus, aut inobediens, aut plus ioco quam honestum est, deditus, aut otiosus, aut dure respondens, aut consuetudinem habens fratribus detrahendi, uel his qui foris sunt, et omnino quidquid contra regulam Scripturarum est et monasterii disciplinam, audiet Pater monasterii et uindicabit iuxta mensuram opusque peccati.

 CXX. [c 1Kb] Pellicula, calige, et cingulum, et si quid aliud perierit, qui perdiderit increpabitur.

CXXI. Si quis tulerit rem non suam, ponetur super humeros eius, et aget penitentiam publice in collecta, stabitque in uescendi loco. Si autem in furto fuerit deprehensus, [d 1Kb] triginta nouem uerberabunt eum, et foris dabunt ei edere panem, et aquam tantum, et [e 1Kb] opertum cilicio et cinere per singula orationum tempora cogent eum agere penitentiam. [f 1Kb] Eademque lex in fugitiuis obseruabitur.

CXXII. Prepositus domus increpationi subiacebit, si ante tres dies non nuntiauerit Patri, siue in uia, siue in agro, siue in monasterio quid perierit, et aget penitentiam iuxta ordinem constitutum.

CXXIII. Quod si homo fuerit, et ante tres horas  non nuntiauerit Patri, reus erit perditionis eius, nisi eum iterum inuenerit.

CXXIu. Hec est ultio in eum qui fratrem de domo perdiderit: tribus diebus aget publicam penitentiam.  Quod si eadem hora, qua fugerit, non nuntiauerit Patri, reus erit peccati.

CXXu. Si in domo sua prepositus uiderit delinquentem, et non nuntiauerit Patri monasterii, ipse increpationis ordini subiacebit.

CXXuI. [g 1Kb] Per domos singulas uesperi sex orationes psalmosque complebunt, [h 1Kb] iuxta ordinem maioris collecte que a cunctis fratribus in commune celebratur. Per singulas hebdomadas [i 1Kb] dispositiones a prepositis complebuntur. Nullus in domo quidpiam faciet, nisi quod prepositus iusserit.

CXXuII. Si omnes fratres qui in domo sunt uiderint prepositum nimium negligentem, mensuram monasterii excedentem, referent ad Patrem, et ab eo increpabitur. Ipse autem prepositus nichil faciat  preter id quod Pater iusserit, maxime in re noua, [i 1Kb] nam que ex more descendit, obseruabit regulas monasterii.

CXXuIII. [k 1Kb] Prepositus non inebrietur, [l 1Kb] nec sedeat in humilioribus locis, iuxta uasa monasterii, [m 1Kb] ne rumpat uincula que Deus in celo condidit, ut obseruentur in terris, [n 1Kb] ne lugeat in die festo Domini saluatoris. Dominetur carni sue, iuxta mensuram sanctorum. [o 1Kb] Non inueniatur in excelsis cubilibus imitatus morem gentilium. Non sit duplicis fidei. Non sequatur cogitationes cordis sui, et sublimioribus non resistat tumenti animo potestatibus, non fremat, nec irruat super humiliores, non transferat terminos, non sit fraudulentus; nec in cogitationibus uerset dolos, non negligat peccatum anime  sue exstirpare, nec uincatur carnis luxuria, non ambulet negligenter, non cito loquatur uerbum otiosum, non ponat scandalum ante pedes ceci, non doceat uoluptates animam suam, non soluatur  stultorum risu ac ioco, non rapiatur cor eius ab his qui inepta loquuntur, aut dulcia; non uincatur muneribus, non paruulorum sermone ducatur; non affligatur in tribulatione, non timeat mortem, sed Deum, ne preuaricator sit propter eminentem timorem; [a 1Kb] ne relinquat uerum lumen propter modicos cibos, non uacillet nec fluctuet in operibus suis, non mutet sententiam ueram, sed firmus sit solidique decreti iusta cuncta considerans, iudicans in ueritate absque appetitu glorie, manifestus Deo et hominibus, et elongans se a fraude, non ignoret conuersationem sanctorum, nec ad eorum scientiam cecus existat, nulli noceat per superbiam; ne sequatur concupiscentias oculorum suorum, non eum superent incentiua uitiorum, ueritatem numquam  pretereat, oderit iniustitiam, et personam numquam iudicet pro muneribus, nec condemnet innocentem per superbiam, non rideat inter pueros, non deserat ueritatem timore superatus, non comedat panem de fraudulentia, non desideret alienam terram, non opprimat animam propter aliorum spolia, non despiciat eos qui indigent misericordia, nec falsum testimonium dicat seductus lucro; nec mentiatur propter superbiam, nec contendat contra ueritatem  ob tumorem animi, nec deserat iustitiam propter lassitudinem, nec perdat animam suam propter uerecundiam, nec respiciat dapes lautioris mense, nec pulchra uestimenta desideret, ne senes negligat, semper diiudicet cogitationes suas, ne inebrietur uino, sed humilitatem iunctam habeat ueritati, quando iudicat. Sequatur precepta maiorum, et legem Dei, que toto orbe predicata est. Si quidquam de his preterierit, reddetur ei mensura iuxta quam mensus est, et recipiet secundum opera sua, quia mechatus est in ligno et lapide, et propter fulgorem auri et splendorem, animi dimisit iudicium, et desideriis temporalibus lucri, laqueis se induit iniquorum, et [b 1Kb] eueniet ei contritio Heli, et filiorum eius , maledictio Dei quam  imprecatus est Cain ; perditio qua peccatores terre hiatus absorbuit ; et interitus Chananeorum, et [c 1Kb] contritio hydrie ad fontem , et arenarum comminutio in littoribus, que salsis fluctibus uerberantur; et [d 1Kb] confractio uirge gloriose , [e 1Kb] ut sit quasi cecus palpans manu parietem . Hec omnia euenient ei, quia non seruauit ueritatem in iudicio et inique egit in omnibus que ei credita sunt.



EIUSDEM S. PACHOMII REGULA PROUT A PALLADIO RELATA EST.


 Tabennensis est locus, qui sic uocatur in Thebaide, in quo fuit Pachomius monachus, uir ex iis qui uixerunt in summo et perfecto uite instituto, adeo ut is fuerit dignatus et futurorum predictionibus et angelicis uisionibus. Is fuit ualde amans pauperum,  et magna caritate in homines. Eo ergo sedente in hac spelunca uisus est ei angelus Domini, qui ei dicit: Pachomi, ea quidem que ad te pertinent recte et ex uirtute gessisti: superuacanee ergo sedes in hoc loco. Age ergo, egredere et congrega omnes iuniores monachos, et habita cum eis, et sequens formam quam dabo tibi, eis leges constitue. Eique dedit tabulam eneam, in qua hec scripta fuerant.

I. Concede unicuique, ut comedat et bibat pro  uiribus comedentium: eis quoque manda opera, que proportione conueniant, ac respondeant; et neque remanere prohibe, nec comedere. Sic quidem fortibus fortia manda opera: imbecilla autem et leuia iis, qui se magis exercent, et sunt imbecilliores.

 II. Fac autem diuersas cellas in eadem aula: et tres in cella maneant.

III. Ab omnibus autem cibus in una domo capiatur.

Iu. Dormiant autem non recumbentes, sed exstructis sibi [a 1Kb] sedibus paulo supinioribus et illic impositis stragulis, dormiant sedentes.

u. Noctu autem gestent [b 1Kb] lebitones lineas, succincti.

 uI. Habeat unusquisque [a 1Kb] pellem ouillam albam laboratam. Absque ea neque comedant, neque dormiant.

uII. Ingredientes autem ad Christi communionem, sabbato et dominica zonas soluant, et pellem ouillam deponant, et cum sola cuculla ingrediantur.

uIII. Fecit autem eis cucullas molles tamquam pueris: in quibus etiam iussit imponi figuram crucis purpuree.

IX. [b 3Kb] Iussit autem esse uiginti quatuor ordines fratrum, ex numero uiginti quatuor litterarum: precepitque unicuique ordini imponere nomen elementum Grecum ab , et que deinceps sequuntur usque ad , ut dum interrogaret archimandrita de aliquo in tanta multitudine, sciscitetur quomodo  se habet ordo A? aut quomodo se habet ordo B? Rursus saluta R, sequendo quoddam proprium nomen litterarum. Et simplicioribus et sincerioribus imponens nomen I, difficilioribus autem et sic conuenienter institutis eorum, et uite, et moribus, unicuique ordini elementum littere accommodans, solis spiritualibus intelligentibus ea que significantur.

 X. Si uenerit hospes alterius monasterii, quod habet aliam formam  cum eis nec comedat, nec bibat, nec ingrediatur monasterium, nisi fuerit inuentus in uia.

XI. Porro eum qui semel ingreditur, nec potest cum eis ad triennium sustinere [c 1Kb] certamen, non admittent. Sed cum opera fecerit difficiliora, sic prodeat in stadium post [d 1Kb] triennium.

XII. Comedentes autem uelent capita cucullis, ne frater fratrem uideat mandentem.

XIII. Comedenti [e 1Kb] non licet loqui, nec extra quadram et mensam usquam alio oculos conuertere.

XIu. Constituit autem ut per totum diem facerent duodecim orationes: et in nocturnis uigiliis duodecim, et in matutino duodecim: et hora nona tres.  [f 1Kb] Quando autem uideretur comedendum esse multitudini, constituit ut unusquisque ordo in unaquaque oratione psalmum prius caneret. Hactenus Regula uel pars Regule S. Pachomii ex Palladio deprompta, quam aliis atque aliis uerbis Sozomenus et Nicephorus expresserunt.





APPENDIX SECUNDA. FLORES IOANNIS CASSIANI SIuE ILLUSTRIORES QUAEDAM AC BREuIORES SENTENTIAE EX EIUS OPERIBUS DECERPTAE.

  Quidquid inter famulos Dei presumitur ab uno, uel paucis, nec catholice per omne corpus fraternitatis tenetur, aut superfluum, aut elatum est: et propter hoc noxium iudicandum, magisque speciem uanitatis, quam uirtutis ostentans.

 Generali omnium constitutioni paucorum non debet preponi nec preiudicare sententia.

 Bene regere, uel regi, sapientis esse pronuntiant, summumque donum et gratiam sancti Spiritus esse definiunt. Nam neque salutaria precepta quempiam posse obtemperantibus prestituere, nisi qui prius uniuersis uirtutum disciplinis fuerit instructus: nec obedire quempiam seniori posse, nisi eum qui consummatus timore Dei, et humilitatis fuerit uirtute perfectus.

 Nullatenus potest fragilis caro ita totius noctis quiete fraudari, ut per consequentem diem sine dormitatione, mentis animique torpore inconcussam possit seruare uigiliam.

  Semper equanimius quelibet fatigatio sustinetur, et sine fastidio labor impenditur; si interiecta ei uicissitudo quedam, uel operis immutatio qualiscumque succedat.

  Multis experimentis edocti tradunt monachum, et maxime iuniores, ne uoluptatem quidem concupiscentie sue posse refrenare, nisi prius mortificare per obedientiam suas didicerit uoluntates.

 Aliter subtilissimus diabolus illudere, uel deiicere iuniorem non poterit, nisi cum eum siue per arrogantiam, siue per uerecundiam, ad cogitationum suarum uelamen illexerit. Generale namque et euidens indicium diabolice cogitationis esse pronuntiant, si eam seniori confunditur aperire.

 Obedientie uirtutem non solum operi manuum, seu lectioni, uel silentio, et quieti celle, uerum etiam cunctis uirtutibus ita preferunt, ut huic iudicent omnia postponenda; et uniuersa dispendia subire contenti sint, dummodo hoc bonum in nullo uiolare uideantur.

 Non solum seipsos non esse suos, sed etiam omnia, que sua sunt, credunt Domino consecrata.  Propter quod si quid fuerit monasterio semel illatum, ut sacrosanctum, cum omni decernant reuerentia debere tractari.

 Sicut immensa gloria fideliter seruientibus,  ac secundum Regule institutionem ei adherentibus promittitur in futurum: ita pene grauissime preparantur his qui tepide eam negligenterque fuerint exsecuti; et secundum hoc, quod professi sunt, uel quod ab hominibus esse creduntur fructus etiam congruos sanctitatis eidem exhibere neglexerint.

 Abrenuntiatio nichil est aliud quam crucis ac mortificationis indicium, i. e. representatio.

 Bene cepisse nichil proderit, nec pleno feruore renuntiationis arripuisse principia; si hec congruus etiam finis similiter non commendauerit atque concluserit.

 Tria hec in congregatione necessario custodienda sunt tibi, ut scilicet secundum Psalmiste sententiam uelut surdus, et mutus, et cecus incedas: ut uniuersa quecumque uideris minus edificationis habentia, uelut cecus non uideas, etc. uerum et quartum hoc pre omnibus excole. ut stultum te secundum Apostoli sententiam, facias in hoc  mundo, ut sis sapiens, nichil scilicet discernens, nichil diiudicans ex his que tibi fuerint imperata, etc.

 Monachus spiritalia mella condere cupiens, uelut apis prudentissima, debet unamquamque uirtutem ab his qui eam familiarius possident deflorare, et in sui pectoris uase recondere: nec quid minus aliquis habeat discutere; sed hoc tantum, quod uirtutis habeat, contemplari, studioseque decerpere.

 Quibuslibet escis refertus uenter seminaria luxurie parit, nec preualet mens discretionis gubernacula moderari, ciborum pondere prelocata.

uerissima est Patrum, probatissimaque sententia, ieiuniorum et continentie modum in mensura parcitatis tantum, et castigatione consistere: et hunc esse perfecte uirtutis in commune omnibus finem, ut ab escis, quas sumere sustentandi corporis necessitate compelluntur, adhuc in appetitu earum positi temperemus.

  Numquam poterit ardentis concupiscentie stimulos inhibere, quisquis desideria gule refrenare nequiuerit.

 Quidquid extra consuetudinem presumitur, usumque communem, ut uane glorie atque ostentationis morbo pollutum antiquissima Patrum traditio notat.

 Ita debet monachus ieiuniis operam dare, quasi centum annis in corpore commoraturus: ita motus animi refrenare, et iniuriarum obliuisci, tristitiasque respuere, doloresque et detrimenta contemnere, tamquam quotidie moriturus.

 Nulla uirtute tam proprie carnales homines spiritualibus angelis imitatione conuersationis equantur, quam merito et gratia castitatis, per quam adhuc in terra degentes, habent, secundum Apostolum, municipatum in celis: quod deposita corruptela carnali habituros promittitur in futurum, hic iam in carne fragili possidentes.

  Sicut puritas et custodia diei nocturnam preparant castitatem: ita nocturne uigilie cordi pariter et obseruationi diurne statum solidissimum roburque promittunt.

 Fertur sententia sancti Basilii prolata ad quemdam syncleticum, id est, senatorem, qui retenta sibi parte bonorum suorum monachatum professus fuerat: Et senatorem, inquit, amisisti, et monachum non fecisti.

 Non solum pecuniarum est cauenda possessio, uerum etiam uoluntas ipsa ab animo penitus extrudenda. Non enim tam affectus philargyrie  uitandus est, quam affectus ipsius radicitus amputandus: nichil enim proderit pecunias non habere, si uoluntas in nobis fuerit possidendi.

 Nemo est qui non habeat quod dimittat. Uniuersis renuntiauit facultatibus mundi, quisquis affectum possidendi eas radicitus amputauit.

  Summa emendationis ac tranquillitatis nostre non est in alterius arbitrio collocanda, quod nequaquam nostre subiacet potestati; sed in nostra potius ditione consistit.

 Solitudo sicut nouit emendatis moribus contemplationem purissimam reserare, et intuitu sincerissimo spiritualium sacramentorum scientiam reuelare: ita eorum qui minus emendati sunt, uitia non solum seruare, uerum etiam exaggerare consueuit.

 Magis enim exercitio usuque humano cessante efferantur in nobis uitia, si non fuerint ante purgata.

 Procurandum itaque nobis est, ut nostra potius emendare uitia et mores corrigere festinemus. Que procul dubio si fuerint emendata, non dicam cum hominibus, sed etiam cum feris et belluis facillime nobis conueniet.

 Mens otiosi nichil aliud cogitare nouit, quam de escis ac uentre.

  Hec est apud Aegyptum ab antiquis Patribus sancita sententia, operantem monachum demone uno pulsari: otiosum uero innumeris spiritibus deuastari.

 Experimento probatum est Acedie impugnationem non declinando fugiendam, sed resistendo superandam.

 Hec est subtilis inimici uersutia, ut militem Christi propriis faciat telis occumbere, quem hostilibus armis superare non potuit.

 Ita uidetis quam perniciosi rerum secundarum soleant esse successus: ita ut qui non potuerunt aduersis frangi; prosperis, si incauti fuerint, acrius elidantur: et qui in conflictu atque acie mortis euaserunt discrimina, tropeis propriis triumphisque succumbant.

 Nullum est uitium aliud, quod ita omnes uirtutes exhauriat, cunctaque iustitia et sanctitate hominem spoliet ac denudet, ut superbie  malum.

 Quisquis superbie morbo fuerit occupatus, non solum nullam subiectionis aut obedientie regulam custodire dignatur, uerum ne ipsam quidem auribus suis doctrinam perfectionis admittit.

 Nullo modo poterit in anima nostra uirtutum structura consurgere, nisi prius iacta fuerint uere humilitatis in nostro corde fundamenta; que firmissime collocata perfectionis et caritatis culmen ualeant sustinere.

 Finis quidem nostre professionis regnum Dei, seu regnum celorum est: destinatio uero, id est scopus, puritas cordis, sine qua ad illum finem impossibile est quempiam peruenire.

 Ieiunia, uigilie, meditatio Scripturarum, nuditas ac priuatio omnium facultatum, non perfectio, sed perfectionis instrumenta sunt: quia non in ipsis consistit discipline istius finis, sed per illa peruenitur ad finem. Incassum igitur hec exercitia molietur, quisquis his uelut summo bono contentus intentionem  sui cordis hucusque defixerit, et non ad capiendum finem, propter quem hec appetenda sunt, omni conatu semet extenderit.

 Hic nobis principalis debet esse conatus, hec immobilis destinatio cordis iugiter affectanda, ut diuinis rebus ac Deo mens semper inhereat: quidquid ab hac diuersum est, quamuis magnum; secundum tamen, aut etiam infimum, seu certe noxium iudicandum est.

 Mentem quidem non interpellari cogitationibus impossibile est; suscipere uero eas, siue respuere, omni studenti possibile est.

 Omnium uirtutum generatrix, custos, moderatrixque discretio est.

 uera discretio non nisi uera humilitate conquiritur. Cuius humilitatis hec erit prima probatio, si uniuersa non solum que agenda sunt, sed etiam que cogitantur, seniorum reseruentur examini:  ut nichil quis iudicio suo credens, illorum per omnia definitionibus acquiescat, et quid bonum, uel malum debeat iudicare, eorum traditione cognoscat.

Nullatenus decipi poterit quisque, si non suo iudicio, sed maiorum uiuat exemplo: nec ualebit ignorationi eius callidus hostis illudere, qui uniuersas cogitationes in corde nascentes perniciosa uerecundia nescit obtegere; sed eas maturo examine seniorum uel reprobat, uel admittit. Illico namque ut patefacta fuerit maligna cogitatio, marcescit; et antequam discretionis iudicium proferatur, serpens teterrimus uelut e tenebroso ac subterraneo specu confessionis uirtute protractus ad lucem, et traductus quodammodo, ac dehonestatus abscedit. Tamdiu enim suggestiones eius noxie dominantur in nobis, quamdiu celantur in corde.

 Nullo alio uitio tam precipitem diabolus monachum pertrahit, ac perducit ad mortem; quam cum eum, neglectis consiliis seniorum, suo iudicio persuaserit, definitionique confidere.

  Et ideo semper seniorum summa cautione sunt sectanda uestigia, atque ad eos cuncta, que in nostris cordibus oriuntur, sublato confusionis uelamine, deferenda.

 Nullus inimici sufferre posset insidias, seu carnales estus naturali quodammodo igne flagrantes, uel exstinguere, uel reprimere; nisi gratia Dei uel iuuaret fragilitatem nostram, uel protegeret ac muniret.

 Generalis hic continentie  modus est, ut secundum capacitatem uirium, uel etatis, tantum sibimet cibi unusquisque concedat, quantum sustentatio carnis, non quantum desiderium saturitatis exposcit.

 Nihil proderit nos sublimiter inchoasse si similem principiis non exhibuerimus et finem.

 Quemadmodum inspiratione Domini prouocati ad uiam salutis accurrimus, ita etiam magisterio  ipsius et illuminatione deducti, ad perfectionem summe beatitudinis perueniamus.

 Nullus iustorum sibi sufficit ad obtinendam iustitiam, nisi per momenta singula titubanti eidem, et corruenti fulcimenta manus sue supposuerit diuina clementia, ne prostratus intereat penitus, cum fuerit liberi arbitrii infirmitate collapsus.

 Unum atque idem inobedientie genus est, uel propter operationis instantiam, uel propter otii desiderium senioris uiolare mandatum: tamque dispendiosum est pro somno, quam pro uigilia monasterii statuta conuellere.

 Unusquisque uitium, quo maxime infestatur, explorans, aduersus illud arripiat principale certamen, omnem curam mentis ac sollicitudinem erga illius impugnationem obseruationemque defigens, aduersus illud quotidiana ieiuniorum dirigens spicula, contra illud cunctis momentis  cordis suspiria, crebraque gemituum tela contorquens, aduersus illud uigiliarum labores ac meditationes sui cordis impendens, indesinenter quoque orationum fletus ad Dominum fundens, et impugnationis sue exstinctionem ab illo specialiter ac iugiter poscens.

 Turpior erit et immundior anima, ac supplicio grauiore plectetur, que se renuntiasse huic seculo gloriatur, dominantibus sibi uitiis, quam fuerat quondam in seculo constituta, cum nec disciplinam monachi fuisset professa, nec nomen.

 Perfectionis puritatem numquam poterit obtinere, quisquis eam de sola continentia, id est, ieiunio corporali sperauerit acquirendam; nisi nouerit ob id se hanc exercere debere, ut humiliata carne ieiuniis, facilius aduersus alia uitia possit inire certamen, non insolescente carne saturitatis ingluuie.

 Facilius quis elidi potest  prosperis, quam aduersis: hec enim interdum etiam inuitos retinent, atque humiliant compunctione saluberrima, uel minus peccare faciunt, uel emendant; illa uero mollibus mentem ac perniciosis extollentia blandimentis, securos felicitatis sue prouentu ruina maiore prosternunt.

 Nulla uirtus potest immobiliter ab homine possideri; sed ut parta iugiter teneatur, necesse est eam semper illa qua acquisita est sedulitate atque industria, et  iuuantis gratie beneficio custodiri.

 Omnis monachi finis, cordisque perfectio, ad iugem atque indiruptam orationis perseuerantiam tendit, et quantum humane fragilitati conceditur, ad immobilem tranquillitatem mentis ac perpetuam nititur puritatem.

 Quidquid ante orationis horam anima nostra conceperit, necesse est ut orantibus nobis per ingestionem recordationis occurrat. Quamobrem quales orantes uolumus inueniri, tales nos ante orationis  tempus preparare debemus.

 Tria sunt que uagam mentem, stabilem faciunt, uigilie, meditatio, oratio; quarum assiduitas et iugis intentio, conferunt anime stabilem firmitatem.

 Tria sunt que faciunt homines a uitiis temperare, aut metus gehenne siue presentium legum, aut spes atque desiderium regni celorum, aut affectus boni ipsius, amorque uirtutum.

 Euidens indicium est anime necdum uitiorum fecibus eliquate, in criminibus alienis non affectu misericordie condolere, sed rigidam iudicantis tenere censuram.

 Si carnales concupiscentias de cordibus nostris desideramus extrudere, spirituales earum locis plantemus protinus uoluptates, ut his noster animus semper innexus, et habeat quibus iugiter immoretur, et illecebras presentium  ac temporalium respuat gaudiorum.

 Quantum quis in leuitate ac patientia cordis, tantum in corporis puritate proficiet, quantoque longius iracundie propulerit passionem, tanto castitatem tenacius obtinebit. Non enim estus corporis declinabit, nisi qui animi motus ante compresserit.

 Unicuique nostrum aduersus spiritum fornicationis totis uiribus desudanti, uictoria singularis est de merito conatus sui remedium non sperare. Que fides, licet facilis et plana omnibus uideatur, tamen tam difficile ab incipientibus, quam ipsius castitatis perfectio possidetur. Nam cum eis uel particula puritatis arriserit, continuo in conscientie sue secretis elatione quadam subtiliter illabente sibimet blandiuntur, credentesque eam se diligentie sue studio consecutos, necesse est superno illo presidio denudari, ut tamdiu illis, quas diuina uirtus exstinxerat, passionibus opprimantur, quamdiu  experientia docente cognoscant se uiribus atque industria sua puritatis bonum obtinere non posse.

 Non solum actuum, uerum etiam cogitationum bonarum ex Deo est principium, qui nobis et initia sancte uoluntatis inspirat; et uirtutem atque opportunitatem eorum, que recte cupimus, tribuit peragendi.

 Impossibile est unum eumdemque hominem simul uniuersis fulgere uirtutibus. Quas si quis uoluerit pariter affectare, in id eum incidere necesse est, ut dum omnes sequitur, nullam integre consequatur, magisque ex hac mutatione et uarietate dispendium capiat, quam profectum.

 Multis uiis ad Deum tenditur: et ideo unusquisque illam, quam semel arripuit, irreuocabili cursus sui intentione conficiat, ut sit in qualibet professione perfectus.

 Impossibile est eum, qui proposito acquirende  laudis humane, studio lectionis insistit, donum uere scientie promereri.

 Festinandum tibi est, si ad ueram Scripturarum scientiam peruenire desideras, ut humilitatem cordis primitus consequaris, que te non ad illam que inflat, sed eam que illuminat, scientiam caritatis consummatione perducat.

Impossibile namque est immundam mentem donum scientie spiritalis adipisci .

 Et idcirco omni cautione deuita, ne tibi per studium lectionis, non scientie lumen, nec illa perpetua, que per illuminationem doctrine promittitur gloria, sed instrumenta perditionis de arrogantie uanitate nascantur.

 uacare cunctis cogitationibus mens humana non potest: et ideo quamdiu spiritualibus studiis non fuerit occupata, necesse est eam illis, que pridem didicit, implicari.

 Euidens est tepide ac superbe mentis indicium, si uerborum salutarium medicinam, quamuis  studio nimie assiduitatis ingestam, fastidiose, negligenterque suscipiat.

 Nullus in quo adhuc carnalium passionum et maxime fornicationis dominatur affectus spiritalem poterit scientiam possidere.

 Duabus ex causis inefficacem spiritalium rerum constat esse doctrinam. Nam aut ille qui docet inexperta commendans uario uerborum sono instruere nititur auditorem, aut certe nequam ac uitiis refertus auditor salutarem spiritualis uiri sanctamque doctrinam obdurato corde non recipit.

 Humilitas est omnium magistra uirtutum, celestis edificii firmissimum fundamentum, Saluatoris nostri donum proprium atque magnificum.

 Maius miraculum est de propria carne fomitem eradicare luxurie quam expellere immundos spiritus de corporibus alienis, et magnificentius signum est uirtute patientie truculentos motus iracundie  cohibere quam eris principibus imperare, plusque est exclusisse edacissimos de corde proprio tristitie morbos quam ualetudines alterius febresque corporeas expulisse.

 Multis modis preclarior uirtus sublimiorque profectus est anime proprie curare languores quam corporis alieni. Quanto enim hec sublimior carne est, tanto prestantior eius est salus; quantoque pretiosioris excellentiorisque est substantie, tanto grauioris ac perniciosioris est ruine.

 Maior est uirtus, ac sublimior gratia, internam libidinem carnis exstinguere, quam nequitias demonis extrinsecus irruentes, signo Domini ac uirtutis Altissimi potentia subiugare, uel de obsessis corporibus diuini nominis inuocatione propellere.

 Hec est amicitie fida, insolubilisque coniunctio, que sola uirtutum parilitate fundatur. Dominus enim inhabitare facit unius moris in domo . Et idcirco in his tantum indirupta  potest dilectio permanere, in quibus unum propositum ac uoluntas unum uelle ac nolle consistit.

. Apud Deum morum cohabitatio, non locorum unita fratres habitatio coniungit: nec potest umquam pacis integritas custodiri, ubi uoluntatum diuersitas inuenitur.

 Quemadmodum poterit uel tenuem contra fratrem retinere tristitiam, qui se credit quotidie, immo continuo ab hoc seculo migraturum?

 Sicut nichil preponendum est caritati, ita furori, uel iracundie nichil est econtrario postponendum. Omnia namque, quamuis utilia ac necessaria uideantur, spernenda tamen sunt ut ire perturbatio deuitetur; et omnia etiam que putantur aduersa, suscipienda, atque toleranda sunt, ut dilectionis, pacisque tranquillitas illibata seruetur: quia nec ira atque odio perniciosius quidquam nec caritate utilius est credendum.

 Nullus sibi, quamuis scientia preditus,  inani tumore persuadeat, quod possit collatione alterius non egere: nam etiamsi iudicium eius diabolica non fallat illusio, elationis tamen et superbie grauiores laqueos non euadet.

 Certissima est prudentissimorum uirorum illa sententia, ueram concordiam et indiuiduam societatem, nisi inter emendatos mores eiusdemque uirtutis ac propositi uiros stare non posse.

 uera est cordis humilitas retinenda,  que non de affectata corporis atque uerborum, sed de intima mentis humiliatione descendit: que tunc demum euidentissimis patientie sue fulgebit indiciis, cum quis non ipse de se crimina ab aliis non credenda iactauerit; sed ab aliis sibimet arroganter ingesta contempserit, et irrogatas iniurias mansueta cordis equanimitate tolerarit.

 Non esset laudabilis, nec admiranda patientia, si nullis inimicorum iaculis impetita tranquillitatis propositum retentaret; sed in eo est preclara atque gloriosa, quod irruentibus in se tentationum procellis immobilis perseuerat. Nam in quo uexari, frangique aduersitatibus creditur, in eo potius roboratur; et in eo magis acuitur, in quo putatur obtundi.

 A passionibus enim et sustentatione patientiam dici nullus ignorat: ideoque constat patientem pronuntiari neminem posse, nisi eum qui uniuersa que sibi fuerint irrogata absque indignatione tolerauerit.

  Non in hoc differt a peccatore uir sanctus, quia non similiter et ipse tentatur, sed quia hic etiam magna impugnatione non uincitur, ille autem etiam parua tentatione superatur.

 Nec peruersos atque exsecrabiles quosque sanctorum uirorum numero insertos latitare miremur; quia, dum in huius seculi area conculcamur atque conterimur, necesse est etiam paleas igni perpetuo deputandas inter electissima frumenta misceri.

 Sciendum sane est inuidie morbum difficilius ad medelam quam cetera uitia perduci. Nam eum quem semel ueneni sui peste corruperit, pene dixerim carere remedio.

. Cunctis ergo uitiis perniciosiorem atque ad purgandum difficiliorem esse constat inuidiam, que ipsis remediis quibus reliqua exstinguuntur accenditur.

 Melius est deuotum in minoribus  professionibus, quam indeuotum in maioribus professionibus inueniri.

 Miserum namque est cuiuslibet artis ac studii disciplinam quempiam profiteri, et ad perfectionem eius minime peruenire.

 Finis cenobite est omnes suas mortificare et crucifigere uoluntates, ac secundum euangelice perfectionis salutare mandatum, nichil de crastino cogitare.

. Eremite uero perfectio est exutam mentem a cunctis habere terrenis, eamque quantum humana imbecillitas sinit, unire cum Christo.

 In congregationibus initium salutis acquiritur, et sani in solitudine esse non possunt, nisi quos prius cenobiorum medicina sanarit.

 De morborum suorum curatione sollicitis remedium salutare deesse non poterit, et idcirco eodem modo, quo uniuscuiusque uitii deprehenduntur indicia, etiam remedia sunt querenda

  Ut unumquodque peccatum possit exstingui, causa atque occasio, per quam est admissum, debet primitus amputari.

 Non tam laudabile est, si ab illicitis, quam si etiam a licitis temperemus, et his propter eius reuerentiam non utamur, qui ea nobis propter infirmitatem nostram utenda permisit.

 Quidquid imperatiue decernitur, mortem irrogat non impletum: quecumque uero suadentur potius quam iubentur, facta prosunt, infecta non puniunt.

 Omni nobis cautione curandum est, ut omnes nostri corporis sensus, matutinis precipue horis, tamquam sacrosancta Domini holocausta in omnibus illibata atque intacta seruemus.

Non est tantum lucrum ieiunii, quantum ire dispendium; nec tantus lectione capitur fructus, quantum contemptu fratris incurritur detrimentum.

Duo hec credere nos oportet: primo quidem, quod sine Dei permissu nullus omnino tentetur; secundo,  quod omnia que a Deo nobis inferuntur, siue tristia ad presens, uel leta uidentur, uelut a piissimo patre clementissimoque medico pro nostris utilitatibus irrogentur.

 Duplices congregat questus rerum spiritalium dispensator. Lucrum enim non solum in illius qui audit profectu, uerum etiam in sua disputatione consequitur, non minus semetipsum ac desiderium perfectionis accendens, dum instruit auditorem.

 Una et sola est theoria, id est, contemplatio Dei, cui merito omnia iustificationum  merita, uniuersa uirtutum studia postponuntur.

 Quanto magis profecerit mens humana, et ad sinceriorem contemplationis peruenerit puritatem, tanto se immundiorem quasi per speculum sue puritatis inspiciet: quia necesse est, ut dum animus ad sublimiorem se extendit intuitum, et maiora, quam agit, prospiciens concupiscit, illa in quibus est, ut inferiora ac semper uiliora despiciat.

 Parum est renuntiasse monachum semel, id est, in primordio conuersionis sue contempsisse presentia, nisi eis quotidie renuntiare perstiterit.

 Mensuram uirium suarum unumquemque nostrum conuenit diligentius ante pensare, atque ad eius modulum arripere quam libuerit disciplinam: quia, quamuis omnes utiles sint, tamen apte cunctis cuncte esse non possunt.

 Si comparare uolueris suaueolentem uirginitatis florem et tenerrimam castimonie puritatem  tetris ac fetidis libidinum uolutabris; quietem securitatemque monachorum, periculis et erumnis quibus mundi huius homines implicantur; paupertatis nostre requiem edacibus diuitum tristitiis ac peruigilibus curis, quibus non absque summo uite periculo diebus ac noctibus consumuntur; suauissimum iugum Christi onusque leuissimum facillime comprobabis.

 Monachi soli perpetue coniunctionis retinent unitatem, atque indiscrete possident uniuersa, qui omnia sua esse que fratrum, omnia fratrum credunt esse que sua sunt.




APPENDIX TERTIA.





H. CUYCHII ANNOTATIONES SIuE CENSORIAE NOTAE AD I. CASSIANI LIBROS.

 Gelasius pontifex distinctione 15 cap. Sancta Romana, D. Ioannis Cassiani opera inter apocrypha numerat. Et B. Prosper Cheremonis abbatis de Gratia et libero hominis Arbitrio disceptationem, que collatione tertia decima continetur, ex professo damnat, edito ad eius confutationem breui opusculo, quod inscribit, Contra Collatorem. Quocirca ne incautus lector istius Cheremonis et aliorum abbatum, quorum sententias in Collationibus refert Cassianus, auctoritate persuasus, in errorem ullum impingeret, censuras istas ad calcem operis ipsius consulto duximus adiiciendas.



Libro uI Institut. cap. 18

Diuersa sunt dona, et non omnibus una gratia Spiritus sancti tribuitur, sed ad quam unusquisque se studio uel industria sua dignum aptumque prebuerit. Denique cum in omnibus apostolis sanctis uirtus integritatis perfecta fuisse credatur, abundantius tamen scientie donum exuberauit in Paulo, quia se  ad hanc aptum solerti studio atque industria preparauit.

 Pelagianorum sententia fuit, Deum sua munera non mere gratuito, sed secundum hominum merita distribuere. Sed aliud docet catholica et orthodoxa fides. Non enim efficiuntur sapientes, iusti ac temperati qui se ad hasce uirtutes aptos idoneosque faciunt, sed quos Deus liberali et gratuita sua bonitate uirtutibus istis ornare dignatur. Nam Deus in donis suis liber est, et nemini obstrictus; quamquam non  prorsus sit diffitendum nostrum quoque esse adniti, uelle et laborare, ut diuine beneficentie ac munerum ipsius capaces efficiamur; dummodo tamen hanc ipsam animi preparationem illi quoque ascribamus, a quo omne datum optimum et omne donum perfectum descendit . At fides et prima bone uoluntatis motio, a solo Deo, nullo nostro merito datur, id quod apud Ioannem indicat Christus illis uerbis: Nemo uenit ad me, nisi Pater qui misit me, traxerit eum . Quamuis enim ii qui secundum nature legem honeste et laudabiliter uiuunt, tales sese prestent qui minus sint inepti minusque indigni gratia Dei ac muneribus illius; non tamen aptos, idoneos aut dignos se, diuino adiutorio excluso, facere possunt. uerum quia homini per baptimum semel iustificato, et quantum in se est ex inhabitante Spiritu facienti, Deus in his que sunt et ad permanendum in iustitia et ad salutem necessaria numquam deest (Spiritus enim adiuuat infirmitatem nostram, inquit Apostolus ; et ipse  Deus apud eumdem Apostolum , idcirco recte a Cassiano dictum est, unumquemque nostrum in ea potissimum uirtute excellere, in qua se studio ac labore indefesso exercuerit; et scientie donum in apostolo Paulo exuberauisse, quia se ad hanc solerti studio atque industria preparauit.




Lib. XII Instit. cap. 14.

Ut enim dicimus conatus humanos apprehendere perfectionem  per seipsos sine adiutorio Dei non posse, ita pronuntiamus laborantibus tantum ac desudantibus misericordiam Dei gratiamque conferri, et, ut uerbis Apostoli loquar, uolentibus et currentibus impartiri, etc. Et rursum: Presto est namque, occasione sibi tantummodo a nobis bone uoluntatis oblata, ad hec omnia conferenda.

 uidentur etiam hec uerba Pelagianam heresim redolere, quibus asserit Auctor Deum laborantibus tantum suam gratiam largiri, nostrum uero esse bone uoluntatis occasionem Deo offerre, qua prouocatus, munera sua in nos effundat. uerum secus res habet; loquitur enim non de paganis aut infidelibus aut impiis hominibus, sed de his qui adoptione facti sunt filii, et quos Spiritus inhabitat; atque ita non excludit in ista preparatione diuinum adiutorium, quasi possit homo suapte sponte laborare, et se ad gratiam Dei suscipiendam disponere, sed excitat in his uerbis ignauiam nostram, ut nos qui  Spiritum Dei accipimus, qui semel illuminati sumus, qui donum celeste gustauimus, in his que sempiternam nostram promouent salutem, ingenium et uires omnes impendamus, id quod unice ab omnibus in Christo et per Spiritum sanctum renatis expostulat diuina maiestas. Quod uero in hisce uerbis nichil diuine gratie derogare uoluerit Cassianus, ex quinque subiectis capitibus dilucide uidere licet, in quibus suam de gratie necessitate sententiam latissime prosequitur, eamque tum ratione, tum diuine Scripture auctoritate corroborat, docens omnia studia nostra, labores, et conatus cassos esse atque irritos, nisi diuino adiutorio et preueniamur in bono, et omni momento fulciamur ac sustentemur. Quam sententiam adeo diffuse et clare hic prosequitur, ut persuasum mihi habeam ea que in hisce capitibus ex propria scripsit sententia, instar apologetici cuiusdam suscipienda esse aduersus eos qui illum de diuine gratie adiutorio perperam et contra catholice atque orthodoxe fidei doctrinam sensisse  arbitrati sunt; in his siquidem monasticarum Constitutionum duodecim libris, sicut et in libris de Incarnatione uerbi propriam sententiam exponit. In Collationibus autem illorum refert opiniones quos loquentes introducit; in quibus si qui subinde errores cum uera et catholica doctrina pugnantes inueniantur, ii collatoribus ipsis, non Cassiano sunt ascribendi.




Col. 1 cap. 17.

Mentem quidem non interpellari cogitationibus impossibile est, suscipere uero eas siue respuere omni studenti possibile est. Quemadmodum igitur ortus earum non omnino pendet a nobis, ita probatio uel electio consistit in nobis. Nec tamen ex eo quod diximus impossibile esse mentem cogitationibus non adiri, totum uel incursui uel malis spiritibus tribuendum est, qui eas nituntur ingerere; alioqui nec liberum in homine maneret arbitrium, nec in nobis staret nostre correptionis industria.

  Abbates isti quos in Collationibus loquentes introducit Ioannes Cassianus, frequenter ita loqui uidentur quasi gratie Christi una cum Pelagio fuerint iniquiores; sed facile est plerosque illorum ab hoc errore uindicare, si animaduertamus eos non loqui de his qui omni gratia Dei uacui solo libere uoluntatis arbitrio aguntur, sed de Christianis et his qui in uite monastice perfectione magnos fecerunt progressus; qui per spiritum adoptionis facti filii, in eo quod semel acceperunt, perseuerant, crescunt, et progrediuntur. De quibus etiam locutus est Pinufius abbas lib. Iu Instit. c. 42, cum ait non debere nos patientie uirtutem de aliorum probitate ac modestia exspectare, id est, ut tunc eam tantummodo possideamus cum a nemine fuerimus irritati, quod ne possit non euenire, nostre non subiacet potestati, sed potius de propria humilitate et longanimitate, que in nostro pendet arbitrio. Non  enim hic exclusit adiutorium gratie Dei, sed negat patientiam sola aliorum hominum modestia acquiri posse, nostro autem studio ac labore opus esse ut acquiratur; procul dubio de illis loquens quos diuinus Spiritus inhabitans ad culmen perfectionis assequendum omni momento exstimulat et inuitat. His itaque propter habitualem gratiam, ut uocant theologi, cum assidue agantur spiritu Dei, quemadmodum difficile non est assidua exercitatione et malorum tolerantia patientie summum apicem attingere, ita quoque impuras et ab immundis spiritibus suggestas, siue e nobis ipsis exortas cogitationes repellere et refutare; quamquam interim dubitandum non sit quin sicut he cogitationes partim a malignis spiritibus suggeruntur, partim oriuntur ex nobis, ita quoque earumdem refutatio atque reiectio libero nostro arbitrio et gratie Dei coniunctim ascribenda sit. Omitto quod in quibusdam mss. codicibus legitur: Suscipere uero eas siue respuere, omni studenti per gratiam Dei possibile est, quod ea lectio non uideatur  esse genuina, et in perpaucis iisque recentioribus tantum exemplaribus inueniatur.




Coll. 1 cap. 19.

Ex nobis oriuntur cogitationes, cum naturaliter ea que gerimus, uel gessimus, uel audiuimus, recordamur; de quibus B. Dauid, Cogitaui dies antiquos, inquit, et annos eternos in mente habui, et meditatus sum nocte, cum corde meo, et exercitabar, et scopebam spiritum meum.

 Beatus Dauid in psalmo septuagesimo sexto, unde sumptus est hic uersus, de illa dierum antiquorum et sempiternorum annorum recordatione loquitur, que confert ad ueram et christianam penitentiam; qua peccata commissa consideratione eterni et infernalis supplicii plangimus, et sic nos exercendo expurgamus, et scopamus spiritum nostrum. Ad quem etiam modum S. Ezechias, in Cantico,  recogitat omnes suos dies in amaritudine anime sue. Porro istius modi recordatio non oritur in nobis ex solis liberi arbitrii uiribus, sed a Domino celitus percuti debet petra pectoris nostri, ut ex oculis nostris largiter fluant aque et fontes lacrymarum, quibus uetera peccata nostra defleamus. Quamquam fieri possit ut peccatores subinde male a se transacti temporis exigant rationem, et annorum eternorum recordentur, de uera animi conuersione et uite melioris proposito nondum quidquam definientes: cuiusmodi recordatio ex his que naturaliter gessimus uel audiuimus, excluso etiam diuino adiutorio, in nobis esse potest. Et hec uidetur esse abbatis Moysi sententia.




Coll. 3 cap. 12.

Sicut occasiones salutis diuersis modis Deum cognoscimus operari, ita nostrum est occasionibus a Diuinitate concessis enixius uel remissius famulari. Nam sicut Dei fuit uocantis oblatio, Exi de terra tua, ita  Abrahe fuit exeuntis obedientia, etc.

 In opere iustificationis nostre quedam a solo Deo efficiuntur, quedam uero coniunctim et libero nostro arbitrio et Deo sunt ascribenda. Nam ipse prior spiritum salutis nobis adhuc in ira sua constitutis et immeritis inspirat et, ut bene uelimus, efficit; deinde uero, excitata praua nostra uoluntate, operatur una nobiscum uelle et perficere pro bona uoluntate , ac demum perficit et supremam adiicit manum. Nec aliud uult hoc loco Paphnutius abbas, quemadmodum liquido uidere licet ex his que tum in hoc capite, tum in sequentibus usque ad finem collationis, ac presertim cap. 19 et 22 subiiciuntur. Nos enim per hec que protulimus, inquit, non liberum hominis arbitrium uolumus submouere, sed huic adiutorium et gratiam Dei per singulos dies ac momenta necessarium comprobare.




Col. 4 cap. 7.


Hanc pugnam utiliter nostris quoque membris insertam, etiam in Apostolo ita legimus: Caro enim concupiscit aduersus spiritum, spiritus autem aduersus carnem. Hec autem inuicem aduersantur sibi, ut non quecumque uultis illa faciatis. Habes et hic pugnam inuisceratam quodammodo corpori nostro dispensatione Domini procurante. Quidquid enim generaliter et sine alicuius exceptione omnibus inest, quid aliud credi potest nisi ipsi humane substantie, quid aliud credi potest nisi ipsi humane substantie post ruinam primi hominis uelut naturaliter attributum? et quod uniuersis congenitum concretumque deprehenditur, quomodo non credendum sit arbitrio Domini non nocentis, sed consulentis insertum?

 Concupiscentiam, que membris nostris ab ipsa origine propter culpam primorum hominum insita atque ingenita est, qua spiritui caro perpetuo reluctatur, ipsi Deo tamquam auctori tribuit  abbas Daniel. Quod si de naturali appetitu intelligatur, qua concupiscimus et appetimus ea omnino que nature nostre sunt consentanea, uerissimam habet sententiam, quia Deus ut nature, ita quoque omnium facultatum et uirium naturalium auctor est. Si uero in ipsa concupiscentia spectemus excessum illum et declinationem a rectitudine rationis, qua spiritui caro perpetuo obluctatur, id non perinde Deo ascribendum est: nisi forsitan hac ratione, quia Deus hominibus post ruinam primorum parentum frenum illud originalis iustitie, quo ratio inferiores omnes intra prescriptos a se limites continebat, subtraxit; quo ablato necessario consecutum est ut uires ille sentiendi, ueluti indomiti equi, capistro et repagulis omnibus solutis, quoquouersum ferantur. Sic fere Petrus Lombardus in II Sententiarum distinct. 31, proposita interrogatione utrum concupiscentia sit a Deo an aliunde, respondet quod ea consideratione qua pena est propter peccatum  inflicta, Deum habeat auctorem; qua uero consideratione culpa est, diabolum aut hominem reprobum. In his enim qui baptismatis sacramento initiati atque regenerati sunt, ubi ratio amplius non paret concupiscentie, sed illi renititur atque obsistit, non est peccatum, dicente Apostolo ad Rom. uIII quod nichil sit damnationis in iis qui sunt in Christo Iesu, qui non secundum carnem, sed secundum spiritum ambulant; relinquitur tamen in illis concupiscentia in penam, et ut sit renatis uirtutis exercende materia. Id quod abbas Daniel hoc loco dispensatione atque arbitrio Domini non nocentis, sed consulentis, factum esse affirmat. Eamdem sententiam latissime prosequitur B. Augustinus lib. u in Iulianum, cap. 3 et 7.




Coll. 7 cap. 4.

A nobis earum qualitas pendet, quia cogitatio bona, inquit, scientibus eam appropinquat, uir autem prudens inueniet eam. Quidquid autem ut inueniri possit nostre prudentie industrieque subiectum est, si  non fuerit inuentum, nostre sine dubio desidie uel imprudentie, non nature uitio, imputandum est. Cui sensui Psalmista quoque congruit dicens, Beatus uir cuius est auxilium abs te, ascensiones in corde suo disposuit. uidetis ergo in nostra ditione consistere ut siue ascensus, hoc est, pertingentes ad Deum cogitationes, siue descensus, ad terrena scilicet et carnalia corruentes, in cordibus nostris disponamus, etc.

 De inconstantia humane mentis et euagationibus ad quas a theoria spiritalium et diuinarum rerum animus noster delabi solet, proposita erat disputatio utrum ee nature uitio an uero ipsis hominibus imputari debeant. Cum enim per singula momenta cogitationibus lubricis euagetur animus, si ad Dei timorem siue theoriam sese componat spiritalem, usque adeo ut etiam summo conamine nostro  et tenacissima cordis intentione non posse prohiberi uideatur, quin ad alia et externa dilabatur, idcirco quibusdam persuasum erat, non nostro, sed nature uitio has anime peruagationes humano generi insitas esse. Huic questioni respondet abbas Serenus, mentem humanam quidem esse semper ac multum mobilem, nec posse umquam otiosam consistere, sicut et Sapientis dictat auctoritas, qui dicit terrenum istud habitaculum aggrauare mentem multa cogitantem ; sed nostrum interim esse asserit ut in alterutram partem mens continuo ac diutino exercitio inflectatur, atque ita longo usu assuefacta circa bonum aut malum circumagat indefessos uolatus , et immorandi robur acquirat. Non ergo hanc nostri animi euagationem uel Deo creatori, uel nature humane debemus adscribere. uera est enim Scripture sententia, Quia Dominus fecit hominem rectum, ipsi autem quesierunt cogitationes multas . Quod ergo subiicit abbas Serenus, a nobis pendere cogitationum nostrarum  qualitatem, non sic est accipiendum quasi in solis liberi arbitrii uiribus positum sit, ut spiritalibus tantummodo studiis animus noster incumbat; sed negare uult illam animi nostri mobilitatem et euagationem Deo aut nature imputandam esse, cum in nostra potestate sit accedente diuine gratie auxilio longa assuefactione animum ad honesta tantum, sancta castaque studia et cogitationes inclinare. Atque hec est huius capitis quarti aperta et dilucida sententia. Cuiusmodi locutiones apud D. Chrysostomum, Nazianzenum et alios ueteres, immo et apud ipsum Augustinum strenuum diuine gratie assertorem passim inueniuntur. Nam hic, sermone 36 in sermonibus de Diuersis ita loquitur: Multo maius est quod timere debes  et in potestate habes ne ueniat tibi quod times; et maius est, et longe maius, incomparabiliter maius quod timere debes, et in potestate habes ne ueniat tibi; etenim si bene uixeris, si male uixeris,  moriturus es. Non effugies ut non moriaris seu uiuendo bene seu uiuendo male. At uero si elegeris hic bene uiuere, in eternas penas non mitteris.




Col. 7 cap. 8.

Sicut in demonibus est instigationis copia, ita et in nobis uirtus respuendi, siue acquiescendi libertas est attributa.

 Consentaneum est hoc iis que proxime antegressa notatione diximus: nempe istam animi nostri lubricitatem uolubilitatemque, qua sepenumero a sancta theoria ad externa minimeque ad rem pertinentia euagatur, non esse demonibus ascribendam, sicut uolebat abbas Germanus; sed nostre potius supinitati ac tarditati, qui non assuefacimus nos ipsos sanctis et spiritalibus exercitiis. Quamquam enim aduersarie ille potestates profectui nostro semper insidientur, recte tamen Serenus abbas negat illos esse impulsores malorum. Nam si ita esset, inquit, nullus  omnino hominum posset uitare peccatum quodcumque illi in cordibus nostris ingerere uoluissent, si eis quemadmodum ad suggerendum, ita et ad compellandum facultas uiolenta suppeteret. Quamobrem sicut in illis est instigationis copia, ita et in nobis uirtus respuendi, siue libertas acquiescendi est attributa. Quod tamen cum exclusione diuini adiutorii minime accipiendum esse ex subiectis uerbis manifestum est; subiicit enim: Quorum tamen potentiam et impugnationes si pertimescimus, etiam protectiones atque adiutoria Dei econtrario conferamus: de quo dicitur, Maior est enim qui in nobis est, quam qui in mundo. Cuius auxilia multo uehementiore militant uirtute pro nobis, quam aduersum nos eorum multitudo confligit. Nam bonarum rerum non tantum suggestor, sed etiam fautor atque impulsor est Deus, ita ut nonnumquam nos etiam inuitos et ignorantes attrahat ad salutem. Hactenus abbas Serenus.




Col. 7 cap. 13.


Licet pronuntiemus nonnullas esse spiritales naturas, ut sunt angeli, archangeli, cetereque uirtutes, ipsa quoque anima nostra, uel certe er iste subtilis; tamen incorporee nullatenus estimande sunt; habent enim secundum se corpus quo subsistunt, licet multo tenuius quam nostra. Nam sunt corpora secundum Apostoli sententiam ita dicentis: Et corpora celestia et corpora terrestria; et iterum: Seminatur corpus animale, surgit corpus spiritale. Quibus manifeste colligitur nichil esse incorporeum nisi solum Deum.

 De corporibus angelorum uetus est apud philosophos et theologos agitata questio: aliis corpora eis attribuentibus ac solum Deum spiritum et mere incorporeum esse statuentibus, aliis negantibus. Ea uero receptior magisque probata sententia est, que angelos corporis expertes facit. Sic enim tradit B. Dionysius cap. 2 Celest. Hierarch., et de Diuinis Nominibus cap. 4. Sic Athanas. lib. de Communi  Essentia Patris et Filii et Spiritus sancti; Gregor. Naz. orat. 2 de Theolog.; Chrysost. homil. 22 in Genes.; Cyril. lib. Iu in Ioan. cap. 10; Theodor. contra Grecos lib. III, sub finem; Sophronius in epist. ad episcop. Constantinopolitan. que lecta est in sexta synodo, actione 11; Damascenus lib. II Orthodox. Fid. cap. 3; Gregor. Magnus lib. Iu Moral. cap. 9; Beda lib. 1 de Elementis philosoph.; denique B. Thom. Aquin. lib. de Spiritalib. Creaturis, art. 5, lib. II contra Gentes cap. 91, et I parte Summe Theolog., quest. 50 et 51. Cui etiam suffragantur scholastici doctores in secundi libri Sentent. distinctionem octauam scribentes. Potest hec ipsa sententia rationibus quoque stabiliri: nam angeli in diuinis litteris passim uocantur spiritus, quod est incorporee substantie uocabulum; rursus Marci u et Luce uI refert Scriptura in unum hominem legionem integram demonum ingressam fuisse. Legionis nomine autem  sex millia demonum comprehenduntur: qui si corporei essent, nequaquam in unum hominem ingredi potuissent. Ad extremum in synodo Lateranensi sub Innocentio III celebrata, caput primum manifeste significat angelicam naturam corporee substantie expertem esse. Sic enim habent uerba illius synodi: Deus ab initio temporis utramque de nichilo condidit creaturam, corporalem scilicet et spiritalem, angelicam scilicet et mundanam; deinde humanam, quasi communem, ex spiritu et corpore constitutam.




Col. 7 cap. 30.

Communionem sacrosanctam a senioribus nostris numquam meminimus energumenis interdictam; quinimmo, si possibile esset, etiam quotidie eis impartire eam, debere censebant.

 Exemplo cuiusdam Andronici abbatis aliorumque energumenorum, qui per Eucaristicam communionem a demonibus liberati fuerunt, ostendit  abbas Serenus energumenos a salutaris huius esce perceptione minime arcendos esse; quamquam propter exscreationes, uomitum et eius generis alia incommoda, quibus hi qui a demonibus obsidentur obnoxii esse solent, non nisi maturo cum iudicio et accurato circumstantiarum omnium examine premisso ad tremenda hec et sacrosancta mysteria sint admittendi. Id quod non debet uideri mirum, cum sepenumero etiam his qui sola corporis egritudine laborant, sacra communio iustis de causis negetur, ne qua sanctissimo augustissimoque sacramento irreuerentia irrogetur.




Col. 7 cap. 32.

Tot autem esse in immundis spiritibus quot in hominibus studia, non dubie comprobatur. Nam nonnullos eorum quos etiam Faunos uulgus appellat, ita seductores et ioculatores esse manifestum est, ut certa queque loca seu uias iugiter obsidentes nequaquam  tormentis eorum quos pretereuntes potuerint decipere, delectentur, sed de risu tantummodo et illusione contenti, fatigare eos potius studeant quam nocere, quosdam uero solummodo innocuis incubationibus hominum pernoctare.

 Beatus Antonius apud Athanasium de ingeniorum diuersitate que in demonibus existit, loquens, dicit quosdam summum nocendi uerticem attingere; alios autem ex comparatione illorum pene innoxios uideri, et singulos pro possibilitate uirium suarum diuersa contra singulas causas sumpsisse certamina; omnibus tamen hostile contra Christianos, maxime uero contra monachos et uirgines Christi, odium esse. Quod ergo hic dicit abbas Serenus, quorumdam eius modi esse ingenium, ut iocari quam nocere malint, sic accipiendum est, diuina uirtute eis ademptam esse nocendi facultatem; ideoque ludicra illusione contentos esse, quia non permittuntur nocumentum siue lesionem aliquam inferre: quod utique  facerent nisi diuinitus prohiberentur. Omnibus enim inest nocendi uoluntas, ideoque bene monet S. Antonius, ut omnes illorum machinationes, iocos, applausus, cachinnos, aliaque omnia que circa nos gerunt habeamus suspecta; quia cum furore et truculentia nocere nequeunt, his dolis atque artibus circumuenire student. Spernende sunt, inquit, eorum increpationes et admonitiones ieiunandi, uigiliarum quoque fraudulenta suggestio: ob id enim familiares nobis species assumunt, ut affinitate uirtutum nocentes, facilius uirus interserant, et innocentes quosque per speciem honestatis elidant. Et paucis interiectis; propterea etiam Dominus cum de Scripturis loquentem iubebat tacere, quia peccatori dicit Deus, Quare tu enarras iustitias meas et assumis testamentum meum per os tuum? Omnia demones simulant, colloquuntur sepe cum fratribus et eos sepe conturbant, sepe inconditos excitant sonitus, manus apprehendunt, sibilant, insipienter cachinnant, ut uel in  puncto peccati Christianum pectus intreant; cumque ab uniuersis fuerint repulsi, ad extremum debilitatem suam lamentatione testantur. Et Dominus quidem quasi Deus, et sue conscius maiestatis obmutescere his imperabat, nos autem uestigiis sanctorum inherentes, eamdem gradiamur uiam; qui memoratas subtilius fallacias peruidentes, canebant: Cum consisteret peccator aduersum me, obmutui, et humiliatus sum, et silui a bonis. Et iterum: Ego uero tamquam surdus non audiebam, et sicut mutus non aperiens os suum; et factus sum sicut homo non audiens. Christus silentium ut Dominus imperauit, ut nos diabolo nichil credamus; et uincemus. Si orare compellunt, si ieiunia suadent, non ex eorum nos monitis, sed ex nostra consuetudine id agamus. Denique etiamsi irruentes mortem nobis intentare uideantur, ridendi potius sunt quam timendi; quia cum sint debiles minantur cuncta, nec faciunt. Hactenus ex B. Antonio. E quibus uerbis clarum est omnia illa que demones circa nos faciunt, ut nos ad sui familiaritatem per iocos, cachinnos, et similes  ineptias abducant, eo spectare ut ipsi nos ad peccandum alliciant; ideoque omnis illorum societas caute prudenterque uitanda est, ut nulla in re eis acquiescamus, nullam etiam quacumque in re sermonibus aut consiliis illorum adhibeamus fidem. Sic enim Corinthios monet Apostolus I epist. X cap.: Nolo uos socios fieri demoniorum. Et ad Ephes. uI cap.: Non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum. Rursum D. Petrus I epistole u cap.: Aduersarius uester diabolus, inquit, tamquam leo rugiens circuit querens quem deuoret. Ex quo tempore enim in baptismate diabolo renuntiauimus et hostem nobis esse professi sumus, capitale odium inter nos et illum intercessit; usque adeo ut numquam uelit cuiquam in eo prodesse, quin multo acerbius, perniciosius ac grauius ledat in alio. Cuius rei euidens testimonium et exemplum uidere est apud  D. Gregor. lib. I Moral. cap. 9. Quo loco scribit uirginem quamdam energumenam per magos et ariolos ab unico demonio liberatam fuisse, sed in locum illius sex aut septem millia demoniorum successisse. Et B. Leo serm. 19 de Pass. Domini affirmat demonem, si non in corpore, in anima tamen semper nocere ac ledere. Quod etiam confirmat D. August. lib. LXXXIII Questionum, quest. 78.




Coll. 8 cap. 7.

Ante conditionem huius uisibilis creature, spiritales celestesque uirtutes Deum fecisse, que pro hoc ipso quod scirent se ad tantam beatitudinis gloriam beneficio Creatoris ex nichilo fuisse productas, ei gratias referentes indesinenter eius laudibus inhererent, nemo fidelium dubitat, etc.

 Spiritales substantias multo ante creationem celi et terre exstitisse, Deumque multis ante seculis laudauisse, recepta fuit olim apud priscos Christianos sententia, sicut hoc loco Serenus  abbas affirmat. Cui etiam astipulatur D. Basilius hom. 1 Hexam., enarrans illa uerba Genesis: In principio creauit Deus celum et terram: et homil. 2, ad illa uerba, Terra autem erat inanis et uacua. Origenes quoque in libris , et potissimum lib. III cap. 3, et hom. 4 in Isaiam; Gregor. Naz. orat. in Christi Natiuitatem; Ambros, lib. I Hexam. cap. 5, et in prefatione primi psalmi; Hilar. lib. XII de Trinit., paulo ultra dimidium libri, et in bello contra Auxentium, paulo ante finem; Hieron. in I cap. Epistole ad Titum; Isidorus Hispalens. lib. I de Summo Bono cap. 12; Damasc. lib. II Fidei Orthodoxe cap. 3, et complures alii tam Greci quam Latini. Porro B. Augustinus, quamquam magis probet opinionem asserentium angelos simul cum celo et terra creatos esse, in undecimo tamen de Ciuitate Dei uolumine cap. 32, permittit ut in hac controuersia quod quisque uelit opinetur, dummodo spiritales substantias Deo non faciat ceternas, sed  omnia uisibilia et inuisibilia fateatur in tempore condita esse. Ad eumdem quoque modum Theodoretus quest. 3 in Genesin, posteaquam aduersus D. Basilium copiose multa disseruisset, ita demum concludit: Illud porro scire necesse est, omnia quecumque existunt, excepta sancta Trinitate, naturam habere corruptioni obnoxiam. Hoc autem concesso, si quis angelorum turbas, ante celum et terram conditas esse dixerit, non offendet uerbum pietatis. Quod igitur Lateranensis synodus Rome sub Innocentio III celebrata cap. 1 habet, Creatorem omnium uisibilium et inuisibilium, spiritalium et corporalium sua omnipotenti uirtute simul ab initio utramque de nichilo condidisse naturam, spiritalem et corporalem, angelicam uidelicet et mundanam, non sic accipiendum est, quasi in uerbis istis prior illa sententia uti falsa reprobetur; sed propositum concilii erat Origenis ceterorumque qui spiritales substantias productas a Deo dixerunt, ut spiritali dignitate potirentur; deinde cum peccassent, creata  fuisse corpora omnia, quibus uelut carceribus incluse scelerum darent penas, errorem confutare. Sic enim locum hunc intellexit S. Thomas in expositione prime decretalis. Esse autem posteriorem illam sententiam ueritati magis consentaneam, diuinarum litterarum et multorum etiam ueterum scriptorum demonstrat auctoritas: nam Exodi XX scribit Moyses Deum sex dierum spatio celum, terram, mare, et omnia que in eis sunt, creasse; angelos autem esse in celo, et idcirco celestem militiam appellari nemo est qui ambigat. Quocirca confiteri oportet illos etiam sex dierum illorum spatio creatos esse. Ecclesiasticus quoque XuIII cap. dicit, Qui uiuit in eternum, creauit omnia simul, nempe intra sex primos mundi dies. Et D. Ioannes I Epist. III cap. diabolum ab initio peccasse dicit; certum est autem ipsum fuisse in celo quando peccauit: nam hoc significant illa uerba Christi Luce X; uidebam  Satanam sicut fulgur cadentem de celo. Clarum igitur euadit ipsum una cum celo conditum esse. His accedunt prima illa uerba Genesis, In principio creauit Deus celum et terram: hoc est, ut Philo et alii complures exponunt, celum et terra ante omnia alia creata sunt: ita tamen ut celi nomine angeli quoque et sub terra corporee res et animate intelligantur. Suffragatur quoque superioribus D. Epiphan. in heresi Pauli Samosateni, que est 65 August. lib. XI de Ciuit. cap. 6 et 9, et lib. XII cap. 15; Theodor. quest. 3 in Genes. et Gregor. Magnus lib. XXXII Moral. c. 10. Ut interim omittamus multos ex his quos ante produximus in patrocinium prioris sententie, si diligenter introspiciantur, nostre sententie non derogare: nam plerique illorum non tam asserunt quam dubitant, utramque sententiam proponentes in medium: alii uero sui temporis uulgo receptam opinionem referunt, sicut hoc loco fecit abbas Serenus. Denique Magister Sentent. cum tota turba scholasticorum posteriori sententie subscribit lib. II Sentent.  distinct. 2. Quapropter nobis quoque magis probatur ea sententia, que cum Augustino et his quos commemorauimus, angelos ait significari celorum nomine quando Moyses Deum in principio celum et terram fecisse dicit; ideoque primo die cum ipso celo creatos esse. Hinc etiam B. Gregor. lib. XXuIII Moral. cap. 14, ad illa uerba, Cum me laudarent astra matutina, dicit angelos uocari astra matutina, quia primo mane creati sunt; nec debet quidquam mouere ratio ab abbate Sereno in contrarium adducta ex illis uerbis Iob, Quando facta sunt simul sidera, laudauerunt me simul omnes angeli mei. Nam ad illam obiectionem respondent Theodoretus et Epiphanius locis notatis, stellas quarto demum die creatas fuisse, ac propterea iam tum potuisse angelos Dominum laudare, sicut reuera quoque laudabant. Quod uero obiiciunt, si angeli non fuissent ante mundum creati, consequens fore Deum aliquando laudatoribus caruisse, ita dissoluit Theodoretus, ut dicat Deum non indiguisse  laudatoribus, quemadmodum ne nunc quidem illis opus habet. Deinde etiam hi qui statuunt angelos prius factos esse, diffiteri tamen nequeunt Deum illis multo semper fuisse antiquiorem; ac proinde semper fuisse tempus aliquod quo Deus laudatoribus careret, numquam tamen indigeret.




Coll. 8 cap. 10.

Priorem diaboli lapsum, quo superbiendo corruerat, quo etiam serpens meruerat nuncupari, secundo ruina per inuidiam subsecuta est; que inueniens eum adhuc aliquid in sese rectum habentem, ita ut etiam cuiusdam colloquii atque consilii cum homine posset habere consortium, sententia Domini utiliter in ima deiecit, ut non iam sicut ante sublime aliquid intuens excelsus incederet, sed ut solo coherens reperet, et humiliatus super uentrem terrenis uitiorum escis atque operibus pasceretur.

 Geminam diabolo ruinam in hisce uerbis tribuit abbas Serenus: priorem superbie, qua  in celum ascendere, super astra Dei solium suum exaltare, et Altissimo similis esse uoluit; posteriorem inuidie, qua primos nostri generis auctores ad peccandum induxit. Addit quoque, ante secundam hanc inuidie ruinam, fuisse adhuc in demone aliquid rectitudinis, quam posteriore illa transgressione amiserit; nempe cum Dominus illi diceret, Super pectus tuum gradieris, et terram comedes cunctis diebus uite tue . Utrumque hoc loco nobis erit excutiendum. Ac primum quidem quod ad ruinam demonis attinet, illud in confesso est ipsum, cum sit spiritalis et incorporeus, propria actione non potuisse peccare nisi duplici illo peccati genere, superbie uidelicet et inuidie, quod utriusque obiectum  sit spiritale; illius quidem excellentia propria, huius autem excellentia aliena ubi impedit nostram. Aliorum uero peccatorum obiecta sunt pecunie, cibus, potus, uoluptates tangendi et  gustandi, torpor et similia: ideoque peccata que circa res istas uersantur, non possunt demones propria actione admittere, sed consilio tantum, exhortatione, suggestione, consensu et similibus modis. Utrum autem illorum duorum, superbie et inuidie, altero prius a demone fuerit admissum, controuerse disputatur. Nam B. August. lib. XI de Genes. ad litt., cap. 14, scribit quorumdam hanc fuisse sententiam, demonem tum demum peccauisse, quando hominem ad imaginem Dei creatum fuisse uidit, et hanc ei gloriam inuidisse, quod metueret ne pre se ad immortalem uitam, unde ipse exciderat, eleuaretur; postea uero superbie culpam, qua Altissimo equalis esse uoluit, accessisse. Ita opinati sunt D. Cypr. serm. de Zelo et Liuore, et D. Basil. orat. de Inuidia. Contra B. Augustinus loco commemorato multis rationibus ostendit inuidiam superbia fuisse posteriorem. Initium enim omnis peccati superbia, inquit Ecclesiasticus . Et de diabolo scribit S. Iob, ipsum esse regem super omnes filios superbie . Et Tobias cap. Iu: Superbiam numquam in tuo sensu, aut in tuo uerbo dominari permittas; in ipsa enim initium sumpsit omnis perditio. Huic sententie suffragantur D. Athanas. quest. 6 ad Antiochum; Gregor. Naz. orat. de Natiuit. Christi; Chrysostom. lib. I de Compunct. cordis; Theodoret. in Epitome diuinorum decretorum c. de demonibus, et lib. III contra Grecos; Ambros. in ps. XXXuI, ad illa uerba, uidi impium superexaltatum, et epist. 84, ad Demetriadem, quam Prospero plerique ascribunt; D. Hieronym. in cap. XIu Luce; August. lib. XII de Ciuit. Dei cap. 6, et lib. XIu cap. 13; Leo epist. ad Tubium cap. 6; Gregor. lib. XXXIu Moral. cap. 14-17; Damascen. lib. II de Fid. Orthodox. cap. 4; Anselm. lib. de Casu diaboli cap. 4, et Bernard. serm. 22 in Cantic. Accedit et ratio: nam demon primos homines tentauit ad superbiam, ideoque uerisimile est ipsum quoque per superbiam primum corruisse. Sic enim ratiocinatur D. August. lib. XIu de Ciuit.  Dei cap. 13. Preterea rex ciuitatis Dei maxime enituit ac illustris fuit uirtute humilitatis ac modestie; ex aduerso igitur princeps tenebrarum et rex diabolice ciuitatis potissimum ac primum per superbiam corruit. Rursus Michel archangelus et militie celestis princeps cum diabolo quondam conflixit, eique maxime aduersatur. Is autem ab humilitate nomen accepit, nam Michel idem ualet, ac si dicas: Quis ut Deus? et significat reprehensionem superbie, ut ne quis Deo uelit equari aut similis haberi, id quod Satanice illi superbie qua Lucifer peccauit, aduersatur. Ad extremum inuidia ex sua natura superbia posterior est, atque ex ipsa procedit, quemadmodum erudite D. Bonauentura exponit in II Sentent. distinct. 21, scribens: Superbus, inquit, amat excellentiam, atque ita nullum sibi parem admittit, sed excellentiam appetit singulariter et solus possidere; et ideo statim uel actu uel habitu inuidet, cum nolit bonum quod possidet alteri esse commune. Hec Bonauentura. Credibile itaque est demonem  ante per superbiam, qua in celum conscendere nitebatur, lapsum fuisse quam primi homines a Deo creati essent. Nam hi sexto demum die ex limo terre formati sunt; illum autem uerisimile est exiguo admodum tempore in ueritate stetisse, et paulo post creationem suam, nempe primo die, per superbiam cecidisse. Creato uero homine, animaduertens diabolus ipsum in eo statu constitutum quo poterat fraudibus et dolis suis illum circumuenire, et in suam redigere potestatem, uel quo, si diuine iussioni pareret, ad sempiternam felicitatem, e qua ipse demon exciderat, conscendere potuisset; superbia atque liuore inflammatus hominem tentare cepit, eumque cum omni sua sobole et posteritate tyrannidi sue subiugare, et a spe celestis retributionis deturbare conatus est. Et superbia quidem illum stimulauit in eo quod hominem sibi subdere uoluit, illique preesse et imperare; inuidia autem in eo quod a  sempiterne beatitudinis adeptione ipsum arcere studuit. Neque uero licet existimare id quod hoc loco scribit abbas Serenus, fuisse in demone post priorem superbie ruinam, qua Deo equari uoluerat, aliquid rectitudinis, quo per subsecutum inuidie peccatum, diuina permittente iustitia, spoliatus sit; nam quemadmodum angeli post primum bone uoluntatis actum et meritum ita in bono confirmati sunt, ut ab eo excidere numquam possint, ad eumdem plane modum maligni spiritus ad primum superbie peccatum in malo ita obduruerunt, ut ad bonum se conuertere numquam potuerint, et extra statum merendi constituti omnem suam rectitudinem et integritatem amiserint. Hinc D. Damasc., lib II Fid. Orthod. cap. 4, id quod in hominibus est mors, id in demonibus primam illam ruinam fuisse dicit; propterea quod sicut per mortem omnis merendi ac demerendi uia nobis precluditur, ita in demonibus primus ille casus ante hominis creationem omnem itidem merendi potestatem eis ademit. Hominibus  enim totum hoc mortalis uite tempus pro statu uie constituit Deus, demonibus autem breuissimum quoddam temporis spatium ab exordio statim creationis illorum concessit, in quo uel sempiternam beatitudinem, uel perpetuam, horrendam ac iustissimam Dei desertionem promererentur. Nec mouet nos quod Serenus abbas sententiam suam ex eo stabilire nititur, quod demoni ante inuidie culpam qua hominem ad peccandum allexit nondum negatum fuerit consortium et colloquium cum hominibus; non enim hoc arguit fuisse in eo aliquid rectitudinis, cum etiamnum ea facultas penes illum relicta sit, ut se in humanam speciem, uel etiam in angelum lucis, transformans, nostris obtutibus obiiciat, et uerborum illecebris in nostram sese familiaritatem insinuans, in peccati foueam incautos precipitare studeat. Porro quod attinet ad ea uerba que Dominus ad serpentem locutus est: Quia fecisti hoc, maledictus es inter omnes bestias terre, super pectus tuum gradieris,  etc. , maior difficultas est, propterea quod per hanc sententiam uideatur demoni aliquid rectitudinis, libertatis et facultatis ademptum esse, nec eum omni ornatu suo in quo conditus erat exutum fuisse nisi post secundam illam transgressionem qua hominem per inuidiam seduxit. Quamquam enim iuxta B. Chrysostomi enarrationem uerba illa ad corporalem serpentem primo directa sint, contendit tamen B. Augustin., lib. XI de Genes. ad litt. c. 36, uel de solo demone, uel certe precipue de illo esse intelligenda Is enim posteaquam superbia et liuore inflammatus hominem tentauisset, ut ei non solum ad celestem beatitudinem, quam ei inuidebat, aditum precluderet, uerum etiam sibi sueque tyrannidi per superbiam subiiceret, eumque iam in peccati consensum pertraxisset, diuina id exigente iustitia, cumulauit sibi damnationem; et quia uniuersum genus hominum sibi obstringere et subdere uoluerat, idcirco maledictum illum pronuntiat Dominus pre omnibus bestiis terre, ac  si diceret, Tu imperium supra homines usurpare uoluisti, censeberis ab omnibus maledictus, erisque miserrimus et uilissimus, non tantum inter peccatores, sed etiam super omnes belluas et animantia terre. Gradieris super pectus tuum, et terram comedes cunctis diebus uite tue; hoc est: confisus in calliditate propria, futurum sperabas quod superbo et elato pectore supra omnes homines imperium obtineres; at contra quam sperabas eueniet, nam preter terram nichil comedes, hoc est, terrenos, carnales et abiectos homines, quos Dominus eiicit atque euomit ex ore suo. Nam homo, inquit Augustinus, in penam peccati factus est diaboli cibus; quando enim serpenti dictum est, Terram comedes, dictum est etiam homini, Puluis es. Si ergo homo peccator puluis, et puluis serpentis cibus, ergo homo peccator serpentis est cibus. Hec Augustinus . Hoc igitur  est dignissimum illius superbie diabolice, qua hominibus uniuersis imperare uoluit, supplicium, ut solos terrenos, puluerulentos et peccatorum sordibus inquinatos comedere possit ac debeat, eisque presidere, hi autem qui imaginem terreni hominis exuere nituntur, quos diuina Scriptura subinde celum et celestes appellat, ab illius tyrannide per Christum eximerentur. Hoc enim uerbis illis significatur que statim subiunguntur: Inimicitias ponam inter te et mulierem, semen tuum et semen illius. Ipsa conteret caput tuum, et tu insidiaberis calcaneo illius; in qua sententia per semen serpentis Antichristum, per semen mulieris Christum intelligi docent D. Ireneus lib. III contra Heres. cap. 38, D. Leo serm. 2 de Natal. Domini, et B. Rupertus lib. III in Genes. cap. 19. Deus enim, inquit Leo, predestinata renouandis mortalibus sue pietatis remedia inter ipsa mundi primordia presignauit, denuntians serpenti futurum semen mulieris quod noxii capitis elationem sua uirtute contereret: Christum scilicet in carne uenturum Deum  hominemque signans, qui natus ex uirgine uiolatorem humane propaginis incorrupta natiuitate damnaret. Hec ille. Christus itaque est illud semen mulieris benedictum, quod contriuit caput, hoc est, fastum illum et superbiam callidissimi serpentis, effecitque ne ille sui imperii terminos latius extenderet, sed solis impiis, terrenis et peccatoribus, qui mundi istius spurcitiis ac sordibus inuoluti nichil preter terram et carnem sapiunt, dominaretur. Hinc iam dilucide intelligi potest, sententiam istam, qua Dominus serpenti maledixit, nichil rectitudinis diabolo ademisse; neque uerbis illis, Super pectus tuum gradieris, significari quod ante secundam transgressionem rectus fuerit , sed quia supra omnes homines erigere se ipsisque presidere uoluerat, idcirco in terram prostratum atque deiectum fuisse, dictumque illi esse, Super pectus tuum gradieris, et ad instar illorum animantium que terra pascuntur et uiuunt, tu etiam  preter terram nichil comedes cunctis diebus uite tue.




Coll. 8 cap. 17, et coll. 13 cap. 12.

Quod unicuique nostrum duo cohereant angeli, id est, bonus et malus, Scriptura testatur, etc.

 Sumpta est hec sententia de duobus angelis unicuique nostrum deputatis, quorum alter sit ad custodiam, alter ad exercitium, ex antiquissimo libro quem uocant Pastoris, quem ab Hermete discipulo, cuius aliquando meminit Apostolus Paulus, dictatum esse asserunt. Eamdem sententiam Origenes quoque tutatus est homil. 35 in Lucam. uerum quod ad libri illius qui Pastoris inscribitur auctoritatem attinet, quamquam apud Athanasium, Theodoretum et alios, pro canonico subinde citetur, D. Hieronymus tamen in Prologo Galeato, et Gelasius Pont. in concilio 70 episcoporum inter apocryphos illum reiecerunt. Neque mouere nos debet Origenis auctoritas, nam is in multis passim hallucinatus est. D. Prosper quoque, in opusculo  aduersus tertiam decimam collationem edito, hanc ipsam sententiam de duobus angelis, altero maligno, altero bono uti falsam reiicit. Nec mirum; nam neque necesse fuit duos angelos nobis deputari, neque congruum aut conueniens: ipsi enim demones non egent incitatione aliqua ut nos infestent aut ad peccandum incitent, cum ad id faciendum ex peruerse nature sue inclinatione ipsi propendeant. Si uero etiam Deus malum angelum nobis deputasset in exercitium, uideretur profecto peccati auctor esse, nimirum ipsum peccati auctorem, fomitem, siue causam nobis subministrans. Porro Satan ille qui D. Iobum tentasse dicitur, non fuit illi a Deo peculiariter ad exercitium deputatus, quemadmodum opinatur abbas Serenus; sed credibile est fuisse draconem illum et serpentem antiquum de quo Ioannes in Apoc., qui uocatur diabolus et Satanas, qui seducit uniuersum orbem, qui obambulat et circumit quatuor  angulos terre , qui olim una cum angelis suis in ipso creationis sue exordio cum Michele et angelis in celo decertans, non preualuit, sed prostratus est et proiectus cum angelis suis in terram. Ad eumdem modum quod dicitur in Psal. CuIII: Diabolus stet a dextris eius, non significat Iude traditori singularem aliquem malignum spiritum assignatum fuisse, qui ei assidue fuerit a dextris, sed demonem  Iude preualiturum fuisse. Sic enim constitutus est super illum peccator, siue Satan, quia traditus est auctori omnium scelerum, et is potestatem atque imperium in illum accepit. Eadem igitur est et posterioris hemistichii sententia, Diabolus stet a dextris eius, pro quo in Chaldea Paraphrasi legitur, Diabolus stet super dexteram eius, quam translationem Hebraica ueritas quoque admittit; hoc est: demon preualebit uiribus aduersus illum, et dominabitur ei quia dextre eius preualebit; est  enim familiare diuinis litteris per dextram supremam hominis potestatem ac uires intelligere. Unicum igitur angelum custodem, ac ueluti nutritium et pedagogum nobis dedit Deus; maligni autem sepe plures et uarii nos infestant, quibus ille Satan et serpens antiquus ueluti satellitibus utitur ad nos expugnandos; ubi autem expugnauerint, tum dicitur supra nos constitutus, et stare nobis a dextris, siue supra dextram.




Coll. 8 cap. 12.

Nullo modo credendum est spiritales naturas coire cum feminis carnaliter posse. Quod si aliquando hoc secundum litteram fieri potuisset, quomodo nunc quoque uel frequenter, uel raro idipsum non euenire contingeret, et absque semine uel coitu uiri aliquos nasci similiter de mulieribus conceptu demonum cerneremus, cum presertim eos constet libidinum sordibus admodum delectari, quas procul dubio per semetipsos exercere plus quam per homines mallent,  si illud ullo modo potuisset impleri?

 Diuus Augustinus, lib. Xu de Ciuit. Dei cap. 23, de coitu spirituum immundorum cum hominibus contrariam habet sententiam iis que hic a Sereno abbate dicuntur: Apparuisse, inquit, hominibus angelos in talibus corporibus, que non solum uideri, uerum etiam tangi possent, uerissime sacra Scriptura testatur; et quoniam creberrima fama est, multique se expertos, uel ab eis qui experti essent, de quorum fide dubitandum non est, audiuisse confirmant Siluanos et Faunos, quos uulgo Incubos uocant, improbos sepe mulieribus exstitisse, et earum appetisse ac peregisse concubitum, et quosdam demones, quos Galli Dusios nominant, hanc assidue immunditiam et tentare et efficere, plures talesque asseuerant, ut hoc negare impudentie uideatur. Exstat et Innocentii uIII epistola decretalis aduersus maleficarum mulierum heresin, in qua leguntur hec uerba: Non sine ingenti molestia ad nostrum peruenit auditum complures utriusque  sexus personas proprie salutis immemores, et a fide catholica deuiantes, cum demonibus, incubis et succubis abuti. Quapropter ne labes huius heretice prauitatis in perniciem animarum sua uenena diffundat, opportunis remediis, prout nostro incumbit officio, prouidere uolentes, statuimus ut inquisitores per nos deputati debitum inquisitionis officium in huiusmodi personas exsequantur. Sunt qui Serenum abbatem excusantes dicunt eum non uoluisse negare quin demones cum hominibus possint coire, sed id non posse naturaliter fieri et naturali animantium more, hoc est, semen de sua substantia communicando. Nam possunt quidem demones, Augustino teste, non solum coire cum feminis, sed etiam sobolem procreare et uere homines generare, non tamen proprii seminis uirtute, quod nullum ex seipsis habent, cum sint incorporei, sed ope alieni seminis, quod ipsi maribus succubantes turpiter exceperunt, quodque exceptum  feminis incubantes infuderunt; ita ut, iuxta B. Augustini in tertio de Trinitate  sententiam, is qui ex eiusmodi generatione nascitur, non demonis, sed hominis filius sit. Qui ad hunc modum abbatem Serenum excusant, uidentur pro carnaliter legisse naturaliter, cum tamen mss. codices omnes, quos nobis quidem hactenus uidere licuit, legant carnaliter. Iam uero addit demones libidinum sordibus maxime oblectari, quodque eas per semetipsos mallent quam per homines exercere, si hoc ullo modo fieri potuisset; id nobis quoque non uidetur probandum. Demones enim uoluptatibus et illecebris carnis non propter se delectantur, tamquam ille sint nature illorum consentanee, sed quod experimento et longo rerum usu didicerint eam esse nature nostre prauitatem feditatemque, ut illis cupiditatibus semel implicata eluctari nequeat. Nullum enim est uitium quod perinde effeminatos ac molles efficit homines atque luxuria, nullum eque obtundit, obnubilat et obfuscat ingenii acumen. Absorbetur enim ratio per  uoluptates uenereas, intellectus obscuratur, sensus peruertitur, et uniuerse corporis atque animi uires ligantur, eneruantur, frangunturque; ita ut nichil amplius homo percipiat de his que Dei sunt: nam cecitas illa et obtusio mentis tollit omnem spiritalium rerum non tantum gustum, dulcedinem et suauitatem, uerum etiam cognitionem. Recte autem reprehendit Serenus abbas illos qui asserebant feminas a nobis beatisque angelis adamatas, et fedis congressibus uitiatas, cum dicitur in Genesi , uidentes filii Dei filias hominum quod pulchre essent, etc. Nam impossibile est ut corporee ille mentes contempto diuino amore in quo olim fuerant per Dei gratiam confirmate, sese demiserint ad impuram feminarum libidinem, mutata angelica natura in humanam formam, iuxta peticarum Metamorphoseon fabulas. Id quod diserte ostendit B. Chrysostom. homil. 22 in Genes., Augustin. lib. Xu de Ciuit. Dei cap. 23, et quest. 3 in Genes., et Philastrius Brixiensis  episc. cap. 108 Catalogi sui aduersus hereses.




Col. 9 cap. 19.

Secunda petitio mentis purissime aduenire iam iamque regnum sui Patris exoptat; nempe illud quod prestituto tempore omnibus est perfectis et filiis Dei generaliter repromissum, in quo eis dicitur a Christo: uenite, benedicti Patris mei, possidete paratum uobis regnum a constitutione mundi; intentis quodammodo illud obtutibus ac defixis desiderans et exspectans, dicensque ad eum; ueniat regnum tuum. Nouit enim testimonio conscientie sue, cum apparuerit, mox eius se futurum esse consortem.

 Ipse spiritus, inquit Apostolus ad Rom. uIII cap.: Testimonium reddit spiritui nostro quod sumus filii Dei; si autem filii et heredes: heredes quidem Dei, coheredes autem Christi. Et D. Ioan. I Epist. u cap.: Qui credit, inquit, habet testimonium Dei in se. Quamquam hec testificatio non ita certa sit aut euidens  ut non liceat de ea dubitare: nemo enim nostrum nisi per diuinam reuelationem certo cognoscere potest sitne amore an odio dignus, nemo certo statuere quod futurus sit heres celestis et sempiterne retributionis; sed spiritus diuinus suggerit nobis tale testimonium, ut bene confidere de Dei bonitate debeamus, utque ipsa conscientia nostra propter consortium fidei, propter commune uinculum caritatis et communicationem meritorum Christi que nobis in sacramentis applicantur, certa cum fiducia proprie salutis et eterne uite bona exspectare audeat. Sic enim spes Christianorum a theologis definiri solet, quod sit uirtus infusa diuinitus, per quam certa cum fiducia nostre salutis et eterne uite bona exspectantur. Hec eo a nobis annotata sunt, ne quis existimet abbatem Isaacum his uerbis cum sectariis nostri temporis affirmare uoluisse quod quisque nostrum certo et infallibiliter apud se statuere debeat  se consecuturum esse uitam eternam. Nam huic sententie sacre littere passim reclamant: monet enim Ecclesiasticus ne quemquam beatum dicamus ante mortem . Et apostolus Paulus uult nos metuere, ne ab olea excidamus ; ut qui stat, uideat ne cadat : ideoque hortatur etiam ut cum timore et tremore salutem nostram operemur . Quis enim sciat se in profectu iustitie perseueraturum usque in finem? nisi ab illo aliqua reuelatione fiat certus, qui de hac re iusto latentique iudicio non omnes instruit, inquit August. lib. II de Bon. perseuer. cap. 13, et de Corrept. et Grat. cap. 13, et rursum lib. II de Ciuit. Dei cap. 11.




Col. 9 cap. 24.

uidetis ergo qualis nobis ab ipso qui per illam exorandus est iudice orationis sit modulus et forma proposita; in qua nulla diuitiaram petitio, nulla memoria dignitatum, nulla potentatus ac fortitudinis postulatio,  nulla corporee sanitatis seu temporalis uite mentio continetur. Nihil enim caducum uult a se, nichil uile, nichil temporale, eternitatum conditor implorari.

 Redarguit abbas Isaac illos qui potiora et spiritalia bona posteriore loco habent, et his pretermissis temporalia petunt a Deo. De temporalibus enim et caducis bonis, quamquam a Deo quoque exspectari et expeti debeant, minima nobis cura esse debet. Non enim frustra nos monet Christus at primum queramus regnum Dei et iustitiam eius, ac tum fore promittit ut reliqua nobis adiiciantur. Et hanc fuisse istius abbatis sententiam ex subiectis uerbis liquido animaduertere licet. Subiicit enim: Itaque magnificentie eius ac munificentie maximam irrogabit iniuriam, quisquis his sempiternis petitionibus pretermissis transitorium aliquid et caducum ab eo maluerit postulare; et offensam potius  quam propitiationem iudicis sui, uilitate orationis incurret.




Col. 9 cap. 34.

Si cuncte exauditionum cause nos omnino deficiunt, saltem animet nos importunitatis instantia; que absque ulla meriti uel laboris difficultate, in cuiusque uolentis sita est potestate.

 Non excluditur diuine gratie adiutorium, quia quemadmodum absque illo non possumus orare, ita neque assidui uel importuni esse in oratione. Quod ergo abbas Isaac hanc importunitatis instantiam in cuiuscumque uolentis potestate positam esse dicit, intelligi debet de iis quos inhabitans Spiritus sanctus assidue regit ac ducit, et in quibus longo usu confirmata est bene agendi atque orandi uoluntas. uideat lector annotationem tertiam.




Col. 10 cap. 2.

Intra Aegypti regionem mos iste antiqua traditione seruatur, ut peracto Epiphaniorum die  epistole pontificis Alexandrini, etc.

 Sententia que hac parenthesi intercluditur, dubia, obscura et explicatu difficilis est, quam obscuritatem potissimum inducit illa disiungens coniunctio, uel, que pro copulante uidetur accipienda esse: hoc sensu quod apud Aegyptios sacerdotes recepta fuisse uideatur ea sententia que habet Christum liberatorem nostrum eodem die natum et baptizatum, quo Magis ex Perside uenientibus est manifestatus. Nam hac de re uariant ueterum sententie. Quamquam ea opinio iam satis obtinuerit apud Christianos, qua creditur Dominus eodem die a Magis adoratus, et euoluto trigesimo etatis sue  anno baptizatus. De Natiuitate autem incerta et uaria est opinatio ; quam nos aliis relinquimus discutiendam. Ceterum quod attinet ad celebrationem istarum festiuitatum, constat ex Florentina synodo, occasione Armenorum controuersiam aliquando fuisse in Ecclesia, quo potissimum tempore celebrari deberent; quam controuersiam Eugenius pontifex eius nominis quartus in suo illo decreto quod synodo Florentine adiungitur, definiuit. Nam in c. 8 Constitutionis illius apostolica auctoritate mandat Armenis, ut consuetudinem Romane Ecclesie, que sanctorum Patrum testimoniis et omnium aliarum Ecclesiarum tam Grecarum quam Latinarum consuetudini consentanea est, suscipiant sequanturque; utque Annuntiationis Deipare uirginis festum die uigesima quinta mensis Martii, Natiuitatis D. Ioan. Baptiste uigesima quarta Iunii, Natalem Christi uigesima quinta Decembris, Circumcisionem  prima Ianuarii, Epiphaniam sexta Ianuarii, et Purificationem secunda Februarii festiua ac solemni recordatione celebrent.




Col. 13 cap. 8.

Cum in nobis Deus ortum quemdam bone uoluntatis inspexerit, illuminat eam confestim atque confortat, et incitat ad salutem; incrementum tribuens ei quam uel plantauit uel nostro conatu uiderit emersisse, etc.

 Hec Cheremonis abbatis sententia prorsus heretica est, quam idcirco prudens lector usque ad finem collationis pertranseat. Multa enim hic proferuntur ad extollendas liberi arbitrii uires, et ad deprimendam diuini adiutorii necessitatem; que idcirco etiam Dionysius Carthus. in sua Paraphrasi consulto omisit, et in locum illorum rectam, orthodoxam et catholicam de gratia et libero hominis arbitrio doctrinam substituit. Est autem, ut compendio rem totam exponamus, hec abbatis Cheremonis  sententia, quedam ab hominibus recte geri preueniente et incitante illos diuine gratie beneficio; quedam uero ex solo nature ductu, excluso Dei adiutorio: ita tamen ut Deus ipse quod inchoatum est atque inceptum perficiat. Hanc sententiam posteaquam sub finem octaui capitis illis uerbis que hic annotata sunt proposuisset, prosequitur deinde et confirmat in cap. nono; deinde uero undecimo, duodecimo, tertio decimo, quarto decimo, quinto decimo, et septimo decimo capitibus, argumentis ex sacra Scriptura, ex uariis exemplis, ac demum ex ipsa ratione depromptis corroborat. uerum B. Prosper Regiensis episcopus peculiari uolumine hunc errorem confutauit, quod inscribit, contra Collatorem. Est autem perplexa et difficilis de gratia et libero arbitrio disceptatio, propter pugnantes et contrarias hereses, quarum altera libero arbitrio, altera gratie Christi iniquior est; ideoque mediocritatem et ueritatem ipsam attingere perquam difficile est.  Cui accedit quod ipsa quoque Scriptura diuina liberi arbitrii uires ita subinde extollit quasi gratie multum derogatum uoluerit, subinde ad gratiam omnia referre uidetur libero arbitrio excluso; quamquam secus res habeat: nam Spiritus sanctus utramque heresin, de gratia scilicet Pelagianorum et Manicheorum de natura exorituram preuidens, sermonem suum in diuinis litteris ita temperare uoluit, ut propter utrumque errorem alibi ad gratiam, alibi ad liberum arbitrium omnia retulisse uideretur: nempe ut hinc intelligeremus nos esse , hoc est, cooperatores gratie Dei. Concurrunt enim gratia et liberum arbitrium, atque ita ea loca Scripture sancte que pugnare inter se uidentur, facile rediguntur in concordiam, si nostre uoluntatis actum et conatum cum Dei auxilio copulemus: ita tamen ut ipsi Deo primas et potiores partes tribuamus. Ipse enim in nobis omnem bone uoluntatis motionem anteuertit,  et ex nolentibus, repellibus et refractariis uolentes facit; id quod in nostris uiribus situm non est. Nam uoluntas nostra qua eligimus et refugimus, ita est deprauata per peccatum et inobedientiam primorum hominum, ut suis naturalibus presidiis non possit quidquam uelle, nedum facere, quod ad salutem conferat, nisi gratuito Dei munere prius excitata atque adiuta fuerit. Deinde uero semel per gratiam liberata et sanata, non potest in eo quod bonum rectumque est persistere atque proficere, nisi per momenta singula diuine gratie presidiis adiuuetur. Deus enim est qui operatur in nobis uelle et perficere pro bona uoluntate . Quod regius propheta Dauid in Psal. XXIX quoque agnoscit, cum ait, Ego dixi in abundantia mea: Non mouebor in eternum; Domine, in uoluntate tua prestitisti decori meo uirtutem; auertisti faciem tuam a me, et factus sum conturbatus. Minimum igitur est quod in opere iustificationis nostre a nobis ipsis agitur, ita ut pene totum Deo sit ascribendum: nam ipse prior nos uocat et  mouet; deinde efficit ut uelimus, ac demum consummat ac perficit uoluntatem nostram. In primo itaque et tertio nichil libertati nostre licet tribuere, quia sicut Dei gratia ad bonum nos prior inuitat, ita sola etiam uoluntatem nostram perficit. Sed in medio, nimirum in ipso consensu, et, ut ita loquamur, uolitione gratie cooperatur nostra uoluntas: sic tamen ut hic etiam potissimas ac primas partes obtineat gratia, secundarias uoluntas nostra: ea propter in diuinis litteris maior frequentiorque est diuine gratie, quam nostre uoluntatis commendatio; nempe quia ab illa est precipuum robur et efficiendi facultas; et quia hoc propter nos ita fieri expediebat, ad eximendam scilicet e mentibus nostris omnem arrogantiam. Quis enim te discernit, o homo? Quid enim habes quod non accepisti? Si autem accepisti, quid gloriaris quasi non acceperis ? Et alibi: Nemo potest dicere, Dominus iehsu nisi in Spiritu sancto . Rursus II Cor. III: Non sumus sufficientes  cogitare aliquid ex nobis quasi ex nobis, sed sufficientia nostra omnis ex Deo est. Nemo igitur ad gratiam uel ad quodlibet bonum per cogitationem bonam se quoquo modo disponere potest, absque singulari munere et gratia ipsius Dei. Nam B. August. lib. I cont. duas Epist. Pelag. cap. 19, recte monet non dixisse Christum neminem posse ad ipsum uenire nisi Pater eum duxerit, sed nisi traxerit : ut ostendat quod antequam Deus preueniat, nemo uelit ire; ac proinde neminem esse qui se disponat. Nam qui se disponit, hic certe uult ire. Hinc etiam Dauid in Psal. LXXuI: Et dixi, inquit, nunc cepi, hec mutatio dextere Excelsi. Sic Isaias cap. LXu, ex persona ipsius Dei, Inuentus sum a non querentibus me, palam apparui his qui de me non interrogabant. Sic Ieremias in Threnis cap. u: Conuerte nos ad te, Domine, et conuertemur. Conuerti autem procul dubio est disponi ad salutem et gratiam; quam dispositionem hic a Deo exspectandam esse his uerbis insinuat propheta. Sic denique S.  Ezechiel cap. XXXuI: Non propter uos ego faciam, domus Isrel, sed propter nomen meum. Deus ergo in nullo mortalium quidquam inuenit, cuius intuitu ipsum uocet ad salutem; sicut de Zacheo et Latrone sentit abbas Cheremon; sed quidquid circa hominem facit, ex mera misericordia et gratia sua immeritis et indignis prestat. Id quod non solum ex diuinis litteris luce clarius demonstrari potest, uerum etiam apud ueteres et orthodoxos Patres passim docetur. Nam in synodo Arausicana, que paulo post tempore Cassiani coacta et celebrata est, et quam D. Leo pontifex huius erroris occasione conuocauit, negant Patres posse quemquam inuocare Dei gratiam absque gratia: Si quis, inquiunt , per inuocationem humanam gratiam Dei dicit posse conferri, non autem ipsam gratiam facere ut inuocetur a nobis, contradicit Isaie prophete, et Apostolo idem dicenti: Inuentus sum a non querentibus me,  palam apparui his qui de me non interrogabant. Et rursum canone 4 illius synodi et sequentibus, ex ipsius Augustini uerbis quasi ex professo aduersa sententia utpote heretica et falsa condemnatur. Posteaquam enim Pelagii doctrina, qua ille homines omnia bona opera uelle et facere posse statuebat absque gratia Dei, nisi nomine gratie intelligeretur liberum arbitrium, lex, doctrina, correptio et his similia externa adminicula, ab Ecclesia reiecta fuisset, exorti sunt quidam alii in Galliis ac potissimum apud Massiliam, quos uocant reliquias Pelagianorum, qui mediam quamdam uiam inter orthodoxam Ecclesie doctrinam et Pelagianum errorem congressi, docebant non posse quidem homines ad ueram iustitiam peruenire sine auxilio Dei: attamen ipsum Deum omnibus offerre atque proponere salutem ac fidem, nec aliud requirere aut exspectare quam promptitudinem uoluntatis nostre; posse autem unumquemque ex uiribus liberi arbitrii uelle credere, et uelle sanari, quamquam Dei esset hanc  uoluntatem perficere et consummare. Isti ergo Dei gratiam fonti publico comparabant, de quo possent quicumque uellent haurire; uel soli, qui omnes illuminat, dummodo oculos aperiant, nec aliud impedimentum opponant; uel liberalissimo medico qui omnes uolentes gratis curare paratus sit. Ita docuit Faustus quidam Galliarum episcopus, et permulti alii, inter quos etiam uenit numerandus iste Cheremon abbas. Sed contra hunc errorem scripsit D. Prosper, lib. I de uocat. Gent. cap. 5. In opusculis contra Collatorem, ad obiectiones uincentianas, ad capitula Gallorum, et alibi, Scripsit etiam hac de re in epistola quadam ad Augustinum que est in tomo uII operum Augustini, cui adiuncta est eiusdem argumenti D. Hilarii Arelatensis epistola ad eumdem Augustinum. Et occasione eiusdem erroris uidetur Gelasius Pont. in concil. 70 episcop. Ioannis Cassiani opuscula inter apocrypha recensuisse, sicut et libros Fausti Galliarum episcopi. Laudat uero B.  Augustini et Prosperi scripta in quibus hic error confutatus est. His adiiciendi sunt D. Fulgent. de Incarn. et Gratia Christi cap. 13, 17, 18 et seq.; Gregorius homil. 9 in Ezechielem, Bernardus in libro de Gratia et Libero Arbitrio: Innocentius primus epist. ad concil. Carthaginiense, que 91, inter epistolas Augustini; Celestinus primus in epistola ad episcopos Galliarum, ubi dicit cercendos esse illos qui contra B. Augustini sententiam in hac materia sentirent aut scriberent; D. Hieron. contra Pelagium scribens; denique B. August. prope infinitis locis, et precipue in libro de Gratia et Liber. Arb. cap. 14 et 17, lib. I contra duas epist. Pelagian. cap. ult., et lib. II cap. 8-10, lib. Iu in Iulian. cap. 8, epist. 107 ad uitalem, et in duobus libris ad Prosperum et Hilarium: altero de Predestinat. Sanct., altero de Dono Perseuerantie. Huc spectant et ille comparationes Scripture sacre, quibus anima nostra uel luto uel terre inaquose similis esse describitur. Sic enim regius Propheta posteaquam dixisset neminem in conspectu Dei iustificatum  iri, paulo post adiunxit: Expandi manus meas ad te, anima mea sicut terra sine aqua tibi . Si absque aqua siue arida est anima nostra, nichil itaque germinare potest. Deinde si recte Ieremias in cap. XuIII, et Apost. ad Rom. IX, luto comparauerunt animam humanam; nichil igitur ex sese ipsa potest, sed a Domino omnem non solum agendi facultatem, uerum etiam preparationem exspectare debet, quemadmodum lutum non tantum formatur a figulo in uas figulinum, sed ab eodem etiam preparator, mollitur ac disponitur. Hec a nobis breuiter quantum instituti nostri ratio postulat, dicta sufficiant. Nam dissolutiones argumentorum que ab isto Cheremone in medium allata sunt ad eneruandam diuini adiutorii necessitatem, apud D. Prosperum uidere est, qui singula diffuse admodum in opusculo contra Collatorem prosequitur et perstringit.




Col. 17 cap. 8.


Satius est uos hoc mendacii uel non implete promissionis subire dispendium, quod semel preteritum, nec ipsum ultra iam repeti, nec alia per semet poterit generare peccata; quam in illud incidere, per quod tepidioris uite, ut dicitis, status quotidiano uos atque interminabili afficiat detrimento.

 Non temere ea que ab isto cap. octauo usque ad finem collationis de mentiendi licentia tradit abbas Ioseph, Dionysius Carthusianus in sua paraphrasi omisit. Nam B. Augustinus in libris de Mendacio et contra Mendacium, et alibi passim, nulla de causa mentiri licere grauissimis rationibus demonstrat; in cuius sententiam ceteri quoque orthodoxi scriptores descendunt. uerum Origenes in Commentario Epist. ad Galat. et in lib. uI Stromatum, simulationes et mendacia Christianis hominibus licita esse asseuerat: Homo, inquit, cui mentiendi necessitas incumbit, attendat ut sic interdum utatur mendacio  tamquam condimento et medicamine, ut seruet mensuram eius; nec excedat terminos quibus usa est Iudith contra Holophernem, et uicit eum prudenti simulatione; imitetur Esther, que Artaxerxis sententiam diu tacita gentis ueritate correxit; et in primis patriarcham Iacob, quem legimus benedictiones patris artificioso impetrasse mendacio. Ex quo perspicuum est nisi ita mentiti fuerimus, ut magnum nobis ex hoc aliquod queratur bonum, iudicandi sumus quasi inimici eius qui ait, Ego sum ueritas. In eodem libro approbat Platonis sententiam que est in lib. III de Republ., ubi habet Plato, Deo quidem indecens et inutile esse mendacium, hominibus uero quandoque utile et necessarium, ut eo tamquam medicamento utantur, ad magna bona procuranda, uel magna mala euitanda. Rursus lib. X Stromatum, addit Petrum et Paulum non uera, sed simulata contentione inuicem apud Antiochiam contendisse, ut eo simulationis genere Iudeos et gentiles inter se de legalibus dissidentes ad concordiam  reuocarent. Que fuit etiam B. Hieronymi sententia in epist. ad D. August. et in Commentario Epist. ad Galat. docentis hypocrisin bonis uiris in tempore necessariam ad imitationem multorum illustrium uirorum, de quorum numero Iehu rex Isrel, sub fallaci promissione colendi Baal, sacerdotes eiusdem Baal interemit; Dauid ficta insania, periculum uite euasit; Paulus, simulata obiurgatione, Petrum nullius culpe reum ad terrorem Iudaizantium reprehendit, et ut Iudeos Christo lucrifaceret Timotheum circumcidit, ipseque caput totondit in Cenchris, et facto caluitio oblationem obtulit in Ierusalem. uidetur quoque cum D. Hieronymo sensisse S. Chrysostomus, qui in fine primi libri de Sacerdotio, fraudes, dolos ac deceptiones que non nocendi studio, sed magni alicuius boni gratia suscipiuntur, quandoque adeo necessarias esse affirmat, ut aliqui penas luerint quia fraudes non exercuerunt. Id quod non solum confirmat exemplo militum qui in bello uario stratagematum genere hostes suos fallunt, et medicorum qui  multis artibus egrotos circumueniunt, ut sumant amara pharmaca, sed etiam auctoritate apostoli Pauli quem hoc simulationis genere sepe fuisse usum scribit, et hac ratione multas myriades Iudeorum ad setraxisse. Fraudis, inquit, magna uis est, dummodo non fiat animo fraudulento. Ceterum qui recto semper calle ingreditur, de eo numquam deflectens, sepe fit ut ei etiam cui non astum aliquem struxerit, malorum incommodorumque quam plurimorum auctor sit. Itidem in Epist. ad Galat. scribens existimat cum B. Hieronymo Petrum et Paulum non uera, sed simulata contentione, ad discipulorum et fidelium qui presentes aderant utilitatem, summa animi concordia inter se contendisse; ut dum Petrus a Paulo simulata reprehensione propter legalium obseruationem redargutus, non contradicit, sed quasi delictum suum agnoscens obmutescit, Iudei, et qui legalia seruanda putabant, resipiscerent, et a legalium obseruatione  abstinerent. Eidem sententie astipulantur Theodoretus Heraclee episcopus, Eusebius Emese episcopus, Didymus Alexandrinus, Apollinarius Laodicee episcopus, Theodoretus Cyri episcopus, Theophylactus, et Oecumenius in Epistolam ad Galat. scribentes. Addunt insuper neutrum illorum apostolorum simulando peccasse, eo quod liceat, immo et oporteat simulationem pio iuuandi studio nonnumquam adhibere. Sed has illorum assertiones D. Augustinus in libris duobus ad Consentium, quorum alter est de Mendacio, alter contra Mendacium, ex professo damnat; et in epist. ad D. Hieron. dolet eam aliquando abs Hieronymo defensam fuisse . Sic enim loquitur in ea epistola: Legi quedam scripta que tua dicerentur in Epistolas Pauli, quarum unam ad Galatas cum enodare uelles, uenit in manus locus ille quo apostolus Petrus a perniciosa simulatione reuocatur: ibi mendacii patrocinium susceptum abs te tali uiro, non mediocriter doleo. Mihi enim uidetur exitiosissime credi eos homines per quos nobis diuina  Scriptura ministrata est atque conscripta, aliquid fuisse mentitos. Alia quippe questio est sitne aliquando mentiri uiri boni, et alia questio est utrum scriptorem sanctarum Scripturarum mentiri oportuerit; immo uero non alia, sed nulla questio est. Admisso enim semel in tantum ueritatis fastigium officioso aliquo mendacio, nulla illorum librorum particula remanebit, que non ut cuique uidebitur, uel ad mores difficilis, uel ad fidem incredibilis eadem perniciosissima regula ad mentientis auctoris consilium officiumque referatur. Si enim mentiebatur apostolus Paulus cum apostolum Petrum obiurgans diceret: Si tu Iudeus cum sis gentiliter, et non Iudaice uiuis, quemadmodum gentes cogis iudaizare; et recte illi uidebatur Petrus fecisse, quem non recte fecisse et dixit et scripsit, quid respondebimus cum exsurrexerint peruersi homines? etc. Idem prosequitur Augustinus epistola 9 ad eumdem Hieronymum cap. 3 et 4. Petrus itaque non ficte aut simulate, sed uere ac iuste a Paulo reprehensus est, quod illa simulatio  in Iudeorum salutem suscepta in scandalum et perniciem gentilium uergeret, et illos in errorem illum induceret quo existimare potuerant ritus legales ab omnibus seruandos esse. Quamquam etiam fateri oporteat acerbius subinde de Petro scripsisse diuum Augustinum, cum ait illum superstitiosa et praua simulatione legis onera gentibus imponere uoluisse, et dum hanc ipsam simulationem inter grauia illius crimina admiscet, quemadmodum uidere est in Commentario Epistole ad Galatas, et de Agone Christiano cap. 30. Porro autem non esse neque umquam fuisse licita mendacia, ne ueteris quidem instrumenti tempore , Scriptura manifeste docet Exodi XXIII. Non suscipies uocem mendacii, inquit, Dominus, nec iunges manum tuam ut pro impio dicas falsum testimonium. Et paucis interiectis: Mendacium fugies. Rursus Propheta regius in ps. u: Odisti omnes qui operantur iniquitatem, perdes omnes qui loquuntur mendacium.  Sapiens quoque in Prouerbiis , Suauis est homini panis mendacii, inquit, et postea os eius implebitur calculo. Et Sapientie I: Os quod mentitur occidit animam. Denique Ecclesiastici XuII: Noli uelle mentiri omne mendacium. Quam sententiam latissime prosecutus est B. Augustinus in duobus illis ad Consentium libris, ubi neque pro seruanda pudicitia, neque pro uita temporali tuenda, neque ulla omnino de causa aduersus Priscillianistas  mentiri licere ostendit. Et beatus Ioannes Anachoreta, magnus ille propheta apud Palladium c. 43 Historie Lausiace, docet neque paruum, neque magnum mendacium esse fingendum, etiam humilitatis tuende causa , eo quod mendacium omne a malo sit, uti Ioan. uIII dicitur. Sic etiam D. Iustinus in Apologia secunda dicit Christianos mori malle quam semel mentiri. Ambrosius lib. II in Lucam,  circa initium libri: Os iusti, inquit, nescit mendacium. Et B. Hieron. in Apolog. 1 contra Rufinum arguit Origenistas propter locum paulo ante ex lib. uI Stromat. a nobis adductum. Accedit B. Gregor. XuIII Moral. cap. 2, ubi etiam leuissima mendacia dicit esse peccata. B. Isidorus quoque in lib. Synonymorum omne mendacii genus fugiendum esse definit. Et Innocentius papa eius nominis tertius in Decretalibus, tit. de Usura, cap. Super eo, diuini precepti uerbo constanter uetari affirmat, ne quis etiam pro alterius uita seruanda mentiatur. Atque huic sanctioni pontificie omnes theologorum schole subscribunt in III Sentent. dist. 37 et 38 scribentes, qui non solum mendacium omne profitentur esse peccatum, uerum etiam omne siue noxiam siue officiosam simulationem et fraudem esse uitium ueritati contrarium, et ad mendacii crimen pertinere. Nam siue sermone siue quocumque facto uel ledendi uel iuuandi studio quispiam mentiatur, mendax est et omne mendacium peccatum. Et Aristoteles in Iu Ethicorum ,  Mendacium, inquit, ex sese paruum est et fugiendum, uerum autem omne bonum atque laudabile. Quod si ex se malum est et uituperabile mendacium, nullo igitur fine, nullaue circumstantia bonum effici potest; ne tum quidem quando humilitatis uel pudicitie ac salutis causa suscipitur; sicut furtum, rapina et similia peccata, si ad proximorum subuentionem referantur, non propterea peccati rationem amittunt, quia ad finem honestum atque utilem ordinantur, eo quod in propria ratione malitiam includant, et, sicut philosophi loquuntur, habent conuolutam malitiam. Iam uero quod attinet ad ea que in ista collatione ex sententia Iosephi abbatis scripsit Cassianus, ut rem totam compendio absoluamus, respondemus ex sententia S. Augustini totam mendaciorum multitudinem que in diuinis litteris contineri uidentur, in duas classes diuidi posse, in quarum priore statuendi sunt hi qui reuera mentiti non sunt, tametsi mentiri uideantur. Primum enim errat in eo abbas Ioseph quod  sponsionis ac promissionis mutationem cum mendacio confundit, in hanc sententiam, ut quemadmodum consilium ac propositum licet mutare dum aliquid nobis melius ac sanius occurrit atque suggeritur, ita quoque mentiri licere asseueret. Nam sponsionem quidem etiam iureiurando confirmatam, presertim in incauta et imprudens sit, absque ullius mendacii periculo licet mutare et corrigere. Unde B. Isidorus bene monet, ut in malis promissis rescindatur fides, sicut habetur 22, quest. 4, cap. In malis. Hinc recte abbas Ioseph cap. 8 istius collationis, ueniabiliter, inquit, immo et laudabiliter definitio incauta mutabitur, si ad salubriorem transeat partem; nec constantie preuaricatio esse credenda est quoties sponsio uitiosa corrigitur, sed, temeritatis emendatio. Id quod deinde rationibus et exemplis ex diuina Scriptura et aliunde allatis, nono, quarto decimo et uigesimo septimo capitibus confirmat. uerum sponsionis siue pactionis correctio non est mendacium, uti ipse existimauit; qui enim aliquid  promittit, si habeat uoluntatem exsequendi id quod promittit, non mentitur quando promittit, quia non loquitur aliud quam facere intendit. Si autem non implet quod promisit, uidetur quidem uiolare fidem, quia consilium et institutum mutat, potest tamen ex duplici causa correctio ista atque mutatio excusari. Priore, si promiserat id quod non licet, aut, cuius exsecutio diuine legi contraria est; qui enim promittendo peccat, corrigendo promissionem suam bene facit. Recte itaque Dauid postquam temere iurasset se occisurum Nabal, rogatus et increpatus ab uxore sententiam et iuramentum suum retractauit, intelligens se iurare non debuisse quod postea cernebat se facere non debere. Id quod bene annotauit B. Augustinus contra Mendacium cap. 9. Posteriore, si res ipse, rerumque circumstantie et conditiones mutate sunt; ut enim recte dicit Seneca lib. Iu de Beneficiis, c. 34 et 35, tenetur homo id facere quod promisit si omnia permaneant immutata: alioqui enim non fuit in promittendo  mendax, quia promisit quod habebat in mente; nec fuit infidelis non implendo, quia eedem conditiones non exstant. Et ad hunc modum oportet apostolum Paulum a mendacio uindicare, quod non iuerit Corinthum quo se iturum promiserat, quia propter superuenientia impedimenta ire prohibebatur . Nec aliter intelligende sunt mine ille quibus Deus in Scripturis Ezechie morte, Niniuitis subuersionem et excidium, et peccatoribus diuersa supplicia comminatus est, quas intuitu superuenientis penitentie illum legimus relaxasse ac remisisse: que omnia hic abbas in confirmationem sententie sue adducit cap. 15 huius collationis, ut statuat licita esse mendacia, quasi uero Deus etiam, qui est prima et infallibilis ueritas, absque ingenti blasphemia aliquando mentitus fuisse credi possit. Non distinxit igitur Auctor inter comminationem et affirmationem, item inter mendacium et propositi mutationem, qualis fuit illorum angelorum quos Moyses scribit prius noluisse ingredi domum ipsius Lot, sed postea precibus  illius adductos ut sententiam mutarent . Quod deinde in cap. 8 simulationes et fictiones omnes putat esse mendacia, ipsosque apostolos asserit mendacio subinde usos fuisse, id quoque falsum est; quamquam enim B. Petrus, sicut paulo ante a nobis dictum est, in eo quod cibos discerneret, et similia quadam legis precepta propter Iudeos obseruaret, simulatione sit usus, non tamen mentitus fuisse putandus est: Non enim mentimur nisi falsum aliquid intendamus; nec omne quod fingimus mendacium est, inquit Augustinus , sed quando defingimus quod nichil significat. Cum autem fictio nostra refertur ad aliquam significationem ueram, non est mendacium; sed aliqua figura ueritatis. Et profert argumentum simile in figuratis locutionibus, quales sunt metaphorice, ironice, hyperbolice, antiphrastice, in quibus fingitur quedam res non ut asseratur uera, sed proponitur uti figura alterius quod asserere uolumus. Ad hunc igitur modum  Christus in Euangelio finxit se longius ire, quia composuit motum suum quasi uolentis ire longius; siue ad significandum quod ipse longe adhuc abesset a fide illorum, ut uult Gregorius , siue quia cum longius ad eis discessurus esset in celum, per hospitalitatem quodammodo retinebatur in terra, quemadmodum exponit Augustin. lib. II quest. Euang. cap. ult., et in lib. contra Mendacium cap. 13. Talis fuit et apostoli Petri simulatio, qui se Iudeum in Iudaicis illis obseruationibus simulabat; non quod Iudeus esse aut haberi uellet, sed ne Iudei offenderentur, si una cum gentibus legis onera contempsisset. Similem quoque simulationem habuit et suscepit in se apostolus Paulus, quando Iudeis Iudeus, infirmis infirmus, his qui sine lege erant, quasi sine lege fuerit, et omnibus omnia factus est ut omnes lucraretur. Hec enim, teste B. Augustino , compassione misericordie dicta sunt, non simulatione fallacie. Fit enim tamquam egrotus qui ministrat egroto, non cum se febres habere  mentitur, sed cum animo condolentis cogitat quemadmodum sibi ministrari uellet, si ipse egrotaret. Nam utique Iudeus erat, Christianus autem factus, non Iudeorum sacramenta reliquerat, que conuenienter ille populus et legitimo tempore quo oportebat acceperat. Ideoque susceperat ea celebranda, cum iam Christi esset apostolus, ut doceret non esse perniciosa iis quia ea uellent, sicut a parentibus per legem acceperant custodire, etiam cum Christo credidissent; non tamen in eis iam constituerent spem salutis, quoniam per Dominum Iesum salus illa que illis sacramentis significabatur, aduenerat. Quapropter non ideo Petrum emendauit, quod paternas traditiones obseruaret; quod si facere uellet, nec mendaciter, nec incongrue faceret, sed quoniam gentes cogebat iudaizare: quod nullo modo posset, nisi ea sic ageret tamquam adhuc etiam post Domini aduentum necessaria saluti forent; quod uehementer per apostolum Paulum ueritas dissuasit. Nec  apostolus Petrus hoc ignorabat, sed id faciebat timens eos qui de circumcisione erant. Hucusque D. Augustinus. Quam sententiam etiam prosequitur in lib. contra Mendacium 12 et 13 capitibus, exponens multa similia loca Euangelii, que mendacio patrocinari uidentur: quibus annumerari debet factum apostoli Pauli quod urget abbas Ioseph in cap. 20 huius collationis, quo iussus est ab apostolo Iacobo et senioribus Ecclesie Mosaicos ritus Ierosolymis obseruare, ne uideretur legem contemnere aut improbare. Nam in hoc facto non usus et praua simulatione Apostolus; sed quod uerus esset legis emulator uoluit indicare, quodque de lege non sentiret perperam aut perniciose, sed eius obseruationem his qui ex Iudeis conuersi erant esse liberam, gentibus autem nequaquam imponendam. Hinc B. August. in lib. de Mendacio cap. 5 excusat eumdem Apostolum a suspicione simulationis, que illi imputari posset propter Timothei circumcisionem et alia quedam Iudaica sacramenta ab eo obseruata; et asserit eum  hoc fecisse ex libertate sententie sue, qua predicauit nec gentibus prodesse circumcisionem nec Iudeis obesse: ideoque et Timotheus, inquit, cum in preputio uocatus esset; tamen quia de Iudea matre ortus erat, et ostendere cognatis suis debebat ad eos lucrifaciendos, non hoc se dedisse in disciplina Christiana, ut sacramenta illa que legis ueteris essent, abominaretur, circumcisus est ab Apostolo, ut hoc modo demonstraret Iudeis, non ideo gentes ea suscipere quia mala sint, et perniciose a patribus obseruata, sed quia iam saluti non necessaria propter aduentum tanti sacramenti quod per tam longa tempora tota uetus illa Scriptura propheticis locutionibus parturiuit. Minoris momenti sunt que isthic afferuntur ex XuII Actorum Apostolicorum capite, aut ex Epistolis ad Romanos et Corinthios, in quibus etsi multa dicat et indulgeat Apostolus ex affectu misericordie, nichil tamen habet in quo fallacis simulationis aut mendacii iure argui possit. Huc referri  possunt omnia bellica stratagemata, militares insidie, cetereque medicorum et iudicum simulationes que, remoto omni falsitatis crimine, in sola ueritatis occultatione consistunt. Nam in illo iudicio Salomonis III Reg. I cap., quod abbas Ioseph adducit in cap. 25, ad statuendam mentiendi licentiam; item in uerbis Iosephi patriarche Gen. XLII, que ille ad fratres suos non tam asserendo quam explorando et tentando locutus est, nullum mendacium continetur. Rursus, nec illi mentiti sunt, qui figurate, mystice ac prophetice locuti fuisse describuntur. Cuiusmodi locutionis exemplum habemus in Iacob patriarcha, in illis uerbis, Ego sum primogenitus tuus Esau, Non est enim hoc mendacium, inquit August. libr. contra Mendacium cap. 50, sed mysterium, Que si mendacia dixerimus, omnes etiam parabole, ac figure significandarum quarumcumque rerum, que non ad proprietatem accipiende sunt, sed in eis aliud ex alio est intelligendum, dicentur esse mendacia: Quod absit omnino. Idem prosequitur Augustinus  questione 74 in Genes. et Ambr. lib. II de Iacob cap. 2 et Innocentius in cap. Gaudemus titulo de Diuortiis. uerisimile etiam est ipsum Iacob non ignorauisse quod secundum diuinam Prouidentiam que illum ad primogenituram delegerat, uere primogenitus erat, et iure fratri suo antepositus. Id quod ex matre scire poterat, que reuelationem huius mysterii diuinitus acceperat. Non recte igitur abbas Ioseph, cap. 12 et 17 huius collationis, patriarcham Iacob asserit non solum pro mendacio suo nullam contraxisse damnationem aut reprehensionem, uerum etiam perpetua benedictionis hereditate ditatum esse. De Dauid quoque insaniam simulante , dubium non est quin, sicut alibi passim, ita hoc loco etiam Christi typum et figuram expresserit. Porro ii qui aliquid ueri affirmantes, aliquid etiam quod uerum esset utili silentio conticuerunt, ad hanc priorem quoque non mentientium classem  pertinent. Hoc enim dilucide docet B. Augustinus in commentario psalmi quinti enarrans uerba illa: Perdes omnes qui loquuntur mendacium: Ne quis arbitretur, inquit, perfectum et spiritalem hominem, pro ista temporali uita, in cuius morte non occiditur anima, siue sua, siue alterius, debere mentiri. Sed quoniam aliud est mentiri, aliud est uerum occultare; siquidem aliud est falsum dicere, aliud est uerum tacere, ut si quis forte uel ad istam uisibilem mortem non uult hominem prodere, paratus esse debet uerum occultare, non falsum dicere, ut neque prodat, neque mentiatur, ne occidat animam suam pro corpore alterius. Ad quem modum Abraham patriarcha Genes. XII cap. quando Saram sororem suam esse dixit, non est mentitus; sed dicendo uerum ueritatem tamen aliquam subticuit. Erat enim soror ipsius non ex matre, sed ex patre, ut loquitur Scriptura; id quod recentiores nonnulli, inter quos est Caietanus in Genesim, et Dominicus Soto lib. II de Iustit. et Iur. qu.  3 art. 8, proprie dictum accipiunt, quasi Sara non fuerit quidem uterina soror Abrahe ex eadem matre, sed ex eodem patre genita. Sed huic intellectui repugnant Iosephus lib. I Antiq. cap. 14; D. Hieron. in quest. super Genes., explicans caput undecimum, et Augustin lib. XuI de Ciuit. Dei cap. 19, et lib. XXII contra Faustum cap. 35, qui dicunt Saram non fuisse eius sororem, si proprie loqui uelimus, sed filiam fratris. Nam Genes. cap. XI, posteaquam dixerat Moyses Abrahamum et Nachor accepisse uxores, illum quidem Sarai, hunc Melcham, statim addit Melcham et Iescham filias fuisse Aram fratris Abrahe et Nachor. Iescham autem D. Hieronymus asserit fuisse Saram; non enim credibile est Scripturam prodidisse nomen patris Melche et non Sare. Sic existimat D. Augustin. lib. XuI de Ciuit. Dei cap. 12. Deinde propriam sororem accipere uxorem natura penitus abhorret, usque adeo ut Leuitici XX occidi iusserit Dominus illum qui sororem, siue ex patre, siue ex matre, accepisset uxorem. Est uero diuinis  litteris familiare auos uocare patres, nepotes filios, et consanguineos fratres; sicut Danielis u cap. Nabuchodonosor uocatur pater Balthasaris, cuius auus erat, quemadmodum scribit in illum locum S. Hieronymus. Et Lot in Genesi  uocatur frater Abrahe, cum tamen ex cap. XI constet ipsum fuisse filium fratris Abrahe. Rursus Tobias iunior cap. uIII libri Tobie dicit quod non luxurie causa sororem suam acceperit uxorem, que tamen non erat proprie soror. Quapropter in eamdem plane sententiam accipiendum est, Saram fuisse sororem Abrahe, quia consanguinea erat, et fratris sui filia. Aliquid ergo ueri tacuit, inquit Augustinus, non falsi aliquid dixit Abraham, quando tacuit uxorem, dixit sororem. Hoc et filius eius fecit Isaac: nam et ipsum nouimus propinquam suam coniugem fuisse sortitum. Quod uero idem Abraham cap. XXII Geneseos, immolaturus filium, ad pueros suos dicebat, Exspectate hic cum asino, ego autem et puer illuc usque properantes, postquam adorauerimus, reuertemur ad uos; D. Ambrosius  lib. I de Abraham cap. 8 sic exponit, ut fateatur eum illic fuisse mentitum dissimulando, et simul etiam prophetasse, sicut fecit Caiphas, qui nesciens prophetauit; atque ita eadem uerba putat fuisse mendacium uti ab Abrahamo proferebantur, et prophetiam quantum a Deo dirigebantur. Rectius tamen mea sententia. B. Augustinus sermone 72 de Tempore et lib. II Retract. cap. 22 negat in his uerbis Abrahamum fuisse mentitum: Credebat enim Deum statim a morte excitaturum fuisse Isaac, si eum immolasset, atque ita se una cum illo ad pueros reuersurum; iuxta illud quod Apostolus de illo dicit in Epistola a Hebr.: Fide obtulit Abraham Isaac filium suum, arbitrans quod a mortuis suscitare potens est Deus.

In secunda classe  reponimus eos de quibus dubitare non licet quin mentiti fuerint: quomodo mentitus est Dauid coram Achimelech sacerdote  . Rex Hieu siue Iehu cum sacerdotibus Baal , Raab pro exploratoribus Iudeorum , Chusi ad Absalom pro salute regis Dauid , Iudith ad Holophernem , obstetrices Hebreorum , Thamar , et complures alii. uerum ex horum facto et mendacio neutiquam efficitur licita esse mendacia. Non omnia enim, inquit Augustinus lib. II contra Mendacium cap. 9, que a sanctis uel iustis uiris legimus facta, transferre debemus in mores; sed etiam hinc discere quam late pateat, et ad quod usque perueniat, quod Apostolus ait , Fratres, etsi preoccupatus fuerit homo in aliquo delicto, uos qui spiritales estis, instruite huiusmodi. Preoccupationes enim sunt iste, in quibus delinquitur, dum quid faciendum sit, aut ad horam non uidetur; aut qui uiderit, uincitur; ut scilicet fiat peccatum, cum uel latet ueritas, uel compellit infirmitas. Quamquam enim diuina Scriptura hec mendacia  recenseat, nusquam tamen ea laudat uel approbat. Nam illos ipsos quidem qui mentiti fuerunt nonnumquam laudatos et bonis temporalibus a Deo cumulatos legimus; nullo modo tamen estimare licet, remuneratam siue laudatam in eis fuisse fallaciam siue mendacium; sed pietatem, caritatem, et fidem qua complexi sunt illos, pro quibus mentiri non timuerunt, quemadmodum prolixe et erudite prosequitur B. Augustinus contra Mendacium cap. 14, 15, 16 et 17. Quocirca perperam Collator iste  censet Raab meretricem mendacii sui merito populo Dei annumeratam, aut genealogie Christi a Mattheo insertam fuisse; uel patriarcham Iacob propter mendacium suum Domini benedictione ditatum fuisse, sicut latissime notatis capitibus prosequitur Augustinus.

Preter enumerata diuine Scripture testimonia et exempla que Auctor adducit ad statuendam mentiendi licentiam, cauende sunt in hac ipsa collatione sententie aliquot perniciose, quas hic ex ordine  subiiciemus.

Prima est: Mendacio tamquam elleboro utendum esse, quod sumitur imminente aliquo exitiali morbo . Corporis quidem salus et uita mendacio subinde seruatur: at quia ex sese prauum est, idcirco nulla ei uis inest animum medendi; sed quacumque tandem causa adhibeatur, nocumentum ei infert, dicente Scriptura, Os quod mentitur occidit animam.

Secunda: Quando graue aliquod imminet de ueritatis confessione discrimen, tunc mendaciorum sunt recipienda perfugia; ita tamen ut reatu humilis conscientie salubriter mordeamur . Quod non est aliud dicere, quam facienda esse mala, ut ueniant bona.

Tertia: Deum non respicere nec estimare uocalem siue externam ueritatis confessionem, sed intimam tantummodo cordis pietatem . Repugnat Apostolus, qui dicit, Corde credi ad iustitiam,  ore autem fieri confessionem ad salutem. Et regius propheta psalmo XIu ab homine iusto utrumque requirit: ut et ueritatem loquatur in corde suo, nec agat dolum in lingua sua.

Quarta: Per mendacium potuisse quosdam iustificari . Absit a Christianis mentibus ut credant iustitiam mendacio comparari. Non enim est iustitia ubi dolus regnat uel falsitas.

Quinta: Charitate excusari mendacium si ad seruandam alterius uitam, uel propriam aut alienam pudicitiam, uel propter magnum aliquod bonum suscipiatur. Nam Sapiens dicit eruendos eos qui ducuntur ad mortem. Et Apostolus: Nemo quod suum est querat, sed quod alterius . Rectius B. Augustinus in libris de Mendacio et contra Mendacium, docet ita studendum esse aliene saluti, ut propriam tamen non postponamus. Si quis, inquit, ad te confugerit qui mendacio tuo possit a morte liberari, non es mentiturus; os enim quod mentitur, occidit animam,  etc. Eruendi itaque sunt quidem qui ad mortem ducuntur, sed non per uias obliquas, per furta, per fornicationes, per mendacia, aut quecumque alia peccata. Nam per hec non promouetur caritas, sed uiolatur.

Sexta: ueritas quibusdam nocuit, et profuit mendacium. Nam Deg Idumeus cum apud Saulem prodidisset factum sacerdotis Achimelech, pro hac ueritate eradicari meruit de terra uiuentium, ut dicitur in ps. LI, in qua terra Raab meretrix pro mendacio cum sua cognatione plantata est Samson quoque prodite ueritatis iustas tulit penas . De Raab diximus illa non esse remuneratum mendacium, sed pietatem et fidem in exploratores urbis et terre Ierichontine. Nec refert quod ueritatis confessio, si incaute et imprudenter facta sit, quibusdam male cesserit. Illos enim non tam ueritas eiusue confessio quam imprudentia qua usi sunt, in discrimen adduxit. In martyribus autem confessio ueritatis, quamquam temporale  nocumentum eis attulerit, non propterea infelices fuisse putandi sunt; sed hoc eis ad gloriam cessit, et ad sempiternam uictoriam atque salutem.

Septima: Qui mirabilia uirtutum suarum, uel proprios actus, quos necesse erat ad instructionem iuniorum in collatione proferri, sub aliorum solebant colorare personis, quid aliud possumus quam apertum super his iudicare mendacium? Ad quod etiam nos suo magisterio doctor gentium euidenter instituit; qui reuelationum suarum magnitudinem ex alterius maluit proferre persona dicens: Scio hominem in Christo, siue in corpore, etc. . Friuolum plane argumentum; nam qui in tertia persona de se loquitur non propterea mentitur, nichil enim falsi enuntiat, quamquam aliquid ueri taceat. ueritatem autem silentio premere, non est mentiri, sicut ante dictum est, nisi falsitas aliqua misceatur.

Octaua: Humilitatis causa mentiendum esse, ut ne quis etiam interrogatus prodat aliis proprias uirtutes, et ne prodendo iactantiam noxie uanitatis incurrat  . Hanc sententiam damnat B. Augustinus in hec uerba: Cum humilitatis causa mentiris, si non eras peccator antequam mentireris, mentiendo efficeris quod uitaras: ueritas autem ipsa in te non est, nisi te ita dixeris peccatorem, ut etiam esse cognoscas; ueritas autem ipsa est, ut quod es dicas. Nam quomodo est humilitas ubi regnat falsitas? Plura uidere est apud Gratianum 22, quest. 2, Cum humilitatis, qui est canon nonus, et seq. Nec mouet nos argumentum Iosephi abbatis quod habet in cap. 21 huius collationis; affert enim illic testimonia euangelica, quibus uetat Dominus ne uelimus uideri ieiunantes. Et rursum: Nesciat sinistra tua quid faciat dextera. Quam obiectionem bene dissoluit B. Gregorius homil. 11 super Euangelia: Inuentus thesaurus, inquit, absconditur ut seruetur, quia studium celestis desiderii a malignis spiritibus custodire non sufficit, qui hoc et ab humanis laudibus non abscondit.

In presenti etenim uita quasi in uia sumus, qua ad  patriam pergimus. Maligni autem spiritus, quasi quidam latrunculi iter nostrum obsident. Depredari ergo desiderat qui thesaurum publice portat in uia. Hoc autem dico, non ut proximi opera nostra bona non uideant, cum scriptum sit, uideant opera uestra bona, et glorificent Patrem uestrum qui in celis est, sed ut per hoc quod agimus laudes exterius non queramus. Sic autem sit opus in publico, quatenus intentio maneat in occulto, ut et de bono opere proximis prebeamus exemplum, et tamen per intentionem qua soli Deo placere querimus semper optemus secretum. Hactenus ex Gregorio. Qui ergo de uirtute quam habet, aut de bono aliquo opere a se admisso interrogatus, ueritatem confitetur, nec in eo sibi placet, sed Deo fert acceptum, illique gloriam omnem ascribit, non peccat in illam legem: Nesciat sinistra tua quid faciat dextera, que de sola intentione ac proposito animi nostri disponit ac precipit.

Has sententias Iosephi abbatis uidetur Ioannes  Cassianus ita commemorasse, ut sese quoque de iis non immerito suspectum nobis reddiderit. Nam et sub finem collationis ita loquitur: Hac beatissimi Ioseph institutione atque doctrina uelut diuino oraculo confirmati, in Aegypto residere maluimus, etc. Et quod magis ad rem facit, in lib. uI Institutionum de Archebio abbate scribens , dicit illum religiosa circumuentione et caritatis mendacio apud fratres usum fuisse. Que locutio non aliud sonare uidetur quam quod seruande caritatis gratia, et ad iuuandos alios mendacia recte adhibeantur, id quod hactenus ostendimus non licere. Immo nullum est omnino caritatis mendacium; non enim pugnant caritas et ueritas, sed contra potius caritas mendacio et falsitati inimica est.

Quod denique in ultimo cap. istius collationis septime decime uetat abbas Ioseph ne monachus quidquam definiat, aut quidquam certi statuat de obseruandis corporalibus exercitationibus, utpote de irremisso ieiunii rigore, de uini, siue olei, siue carnium  perpetua abstinentia, de progressu cellule penitus cohibendo, de lectionis seu meditationis incessabili iugitate, non est intelligendum de his que solemni uoto in religionibus subinde promittuntur, nam hoc licet in approbata religione; sed de his que quisque monachus priuata quadam temeritate apud se spondet, que res uti imprudentie, ita periculi plena est.




Coll. 20 cap. 8.

Quis est qui non possit suppliciter dicere, Peccatum meum cognitum tibi feci et iniustitiam meam non operui? ut per hanc confessionem etiam illud confidenter subiungere mereatur, Et tu remisisti impietatem cordis mei. Quod si, uerecundia retrahente, reuelare peccata tua coram hominibus erubescis, illi quem latere non possunt confiteri ea iugi supplicatione non designas, ac dicere: Iniquitatem meam ego cognosco, et peccatum meum contra me est semper; tibi soli peccaui, et malum coram te feci, qui et absque  ullius uerecundie publicatione curare, et sine improperio donare consueuit.

 Similia loca complura uidere est apud D. Chrysostomum Ioannis Cassiani preceptorem, homil. 2 in Psalmum L, homil. 4 de Lazaro in cap. uI Luce, homil. de publicano in cap. XuIII Luce, homil. 1 in cap. XII Epist. ad Hebr., homil. de penitentia et confessione, homil. 8 de penitentia, et homil. 5 de incomprehensibili natura Dei: que loca Lutherani una cum Caluino c. 9 Institutionis adducant aduersus sacramentalis confessionis necessitatem. Sed perperam et imperite; non enim loquuntur Chrysostomus et Cassianus de secreta et auriculari confessione, que sacerdotibus fiat, et sacramenti penitentie pars est. Sed hoc solum dicere uolunt, quod non sit ad salutem necessaria illa theatralis et publica confessio, que in publica penitentia olim fiebat, quando penitens ceu in theatro coram episcopo, sacerdotibus, et populi multitudine crimen  aliquod enorme confitebatur. Ad hanc igitur confessionem eos qui occulte deliquerant, D. Chrysostomus adigere noluit, tum quod non iudicaret omnia occulta peccata publicanda esse, tum quod circa hec ipsa tempora publica confessio metu furentis populi a Nectario Constantinopolitano episcopo ipsius Chrysostomi predecessore abrogata esset; idque propter matronam quamdam a diacono sub confessionis pretextu compressam, sicut refert Zozomenus lib. IX Hist. Tripart. cap. 35.




Col. 21 cap. 4.

Sic et Dauid precepta Legis cognouimus supergressum, qui precipiente Moyse ut inimicis talio redderetur, non solum hoc non fecit, uerum etiam dilectione complexus est persequentes, et pro his Domino pie supplicans, etiam lugubriter fleuit, et ultus est interfectos.

 uidetur alludere ad secundi libri Regum  caput primum, ubi refert diuina Scriptura, quod Saule, Ionatha et multis aliis in prelio Philistinorum interfectis, eaque re ad aures ipsius Dauidis perlata, Dauid sciderit uestimenta sua, omnesque uiri qui erant cum eo, et planxerunt, et fleuerunt, et ieiunauerunt in die illa usque ad uesperam super Saul et super Ionatham filium eius et super populum Domini, et super Domum Isrel, eo quod corruissent gladio. Puerum uero Amaleciten qui hec nuntiabat, interfici iussit, eo quod manum suam misisset in Christum Domini. Erat hec eximia quedam Dauidis in Saulem hostem suum pietas, qua illi semper pepercit, rogauit pro eo Dominum, et pro mortuo lacrymatus est, et ieiunauit. Quod uero Theonas abbas de lege talionis dicit, illam a Moyse preceptam esse, non sic intelligas uelim hanc preceptionem ad omnes pertinuisse, ita ut cuique leso permissum fuerit tantumdem damni inferre ei a quo lesus esset, quantum passus fuisset; sed ad iudices lex illa pertinebat, qui in Republ. iuxta Philosophi  sententiam  sunt ueluti medium et iustum quoddam animatum, ea que inequalia sunt ad equalitatem redigentes. Nam in cap. XXI Exodi ubi lex ista decreta est, prescribitur norma quedam certa, quam iudices in puniendis delictis sequi debeant. Sic enim habet illius capitis initium, Hec sunt iudicia que propones eis, etc. Et Leuit. XXIu, paulo post repetitam talionis legem subdit Dominus Deus, Aequum iudicium sit inter uos, siue peregrinus siue ciuis peccauerit. Denique in Deuteronomio  precipit Dominus ut penes iudices et sacerdotes sit pene istius definitio; qui cum inuenerint falsum aliquem testem dixisse contra fratrem suum mendacium, reddent ei sicut fratri suo facere cogitauit. At Iudei, ac potissimum Scribarum et Phariseorum schola, ad omnes etiam priuatos homines legem hanc extendebat, quasi quilibet illorum posset a proximo suo, si ab illo lesus esset, hanc talionis penam exigere. Huic porro praue illorum  opinioni occurrens Christus apud Mattheum , hortatur ne uindictam ullam a fratribus expetamus, sed ut percutienti dexteram maxillam parati simus etiam alteram, si opus est, percutiendam offerre. Audistis, inquit, quia dictum est, oculum pro oculo, et dentem pro dente; ego autem dico uobis non resistere malo. In quibus duabus sententiis, inquit Augustinus , duorum Testamentorum differentia demonstratur, sed amborum tamen ab uno Deo constitutorum. Nam quoniam primo carnales homines ardebant multo amplius se uindicare quam erat illa iniuria de qua querebantur, constitutus est eis primus lenitatis gradus, ut iniurie accepte mensuram nullo modo dolor uindicantis excederet. Sic enim et donare aliquando posset iniuriam, qui eam primo non superare didicisset. Unde Dominus iam per Euangelii gratiam ad summam pacem populum deducens, huic gradui superedificauit alterum, ut qui iam audierat non ampliore uindictam quam quisque lesus esset reddere, placata mente totum se donare gauderet. Quod etiam  in illis ueteribus libris Propheta predicat, dicens: Domine Deus meus, si feci istud, si est iniquitas in manibus meis, si reddidi retribuentibus mihi mala . Et alius Propheta dicit de huiusmodi uiro patiente iniurias, et lenissime tolerante: Dabit percutienti se maxillam, saturabitur opprobriis . Ex quo intelligitur et mensuram uindicandi recte carnalibus constitutam, et omnimodam iniurie remissionem non antum in nouo Testamento esse preceptam, sed longe ante in ueteri prenuntiatam. Eamdem sententiam prosequitur idem Augustinus lib. XIX contra Faustum cap. 25. Quis, inquit, facile contentus est tantum rependere uindicte quantum accepit iniurie? Nonne uidemus leuiter lesos homines moliri cedem, sitire sanguinem, uixque inuenire in malis inimici unde satientur? Huic igitur immoderate ac iniuste ultioni, lex iustum modum figens penam talionis instituit, hoc est, ut qualem quisque intulit iniuriam, tale supplicium rependat;  quod non fomes, sed limes furoris est, non ut id quod sopitum erat hinc accenderetur, sed ne id quod ardebat, ultra extenderetur; imposita est enim iusta uindicta que iuste debetur ei qui passus fuerit iniuriam. Quod autem debetur, etsi benigne remittitur, non tamen inique repetitur. Itaque cum peccet qui immoderate uult uindicari, non autem qui uult iuste uindicari, remotior est a peccato qui omnino non uult uindicari, et ideo subdit: Ego autem dico uobis non resistere malo. In eamdem sententiam B. Hieronymus enarrans hunc D. Matth. locum, ita scribit: Dominus noster uicissitudinem tollens, truncat initia peccatorum; in lege namque culpa emendatur, hic peccatorum auferuntur exordia. Hec ille. Lex igitur illa que talionem precipiebat, iudicibus data erat, ut iuxta illius prescriptum iusta fieret compensatio; non enim licebat leso ei a quo lesus erat talionem reddere, sed iudex qui penam hanc decernebat, idem et exigebat.




Col. 21 cap. 5.

 Non ergo Christus ad excelsa uirtutum fastigia quemquam precepti necessitate constringit, sed liberi arbitrii prouocat potestate et salubritate consilii et desiderio perfectionis accendit.

 Prouocat quidem Christus liberi arbitrii uires; sed nos non sequimur neque paremus uocati, nisi ex munere ipsius Dei. Nam ipse tangit corda nostra, mouet, excitat, inclinat, et facit ut ambulemus in preceptis ipsius; nec tantum in preceptis siue iussionibus, uerum etiam in consiliis euangelicis suscipiendis, que quo sunt excelsiora sublimioraque, eo ampliore gratia Dei, ut impleantur, indigent. Sed hec late prosecuti sumus in tertia decima notatione; idcirco breuitati hoc loco studebimus, lectorem ad eum locum remittentes. Multa si quidem huiuscemodi loca passim occurrent, e quibus nos quedam tantummodo indicabimus. In quibus illud semper lectorem meminisse uolo, quod in tertia annotatione a nobis dictum est, nimirum abbates  istos non loqui de iis qui diuine gratie prorsus expertes sunt, sed de his quos inhabitans spiritus moderatur, et ad bonum semper inuitat, nec umquam otiosos esse patitur: atque ita non excluditur nec ulla iniuria fit gratie Dei, que semper cooperari intelligenda est. Similis locus est in septimi capitis principio in illis uerbis: In nostra situm est potestate utrum sub Euangelii gratia, an sub Legis uelimus terrore consistere, quod, excluso Dei adiutorio, hereticum et falsum est.




Col. 21 cap. 9.

Si ego, inquit beatus Theonas, te abstrahere a morte non possum , nec tu me separabis a Christo; tutius est autem mihi cum homine quam cum Deo habere diuortium. Aspirante itaque gratia Dei, definitionis sue exsecutionem instanter aggressus est, nec intepescere per aliquam moram desiderii sui passus est ardorem; nam confestim omni mundana facultate nudatus, ad monasterium peruolauit.

  Etsi factum istud abbatis Theone, quo post lapsum quinquennii tempus  ad monasterium reclamante uxore confugit, a Patribus Aegypti adeo non sit reprehensum, ut ipse quoque propter uarias animi sui dotes, et apostolicarum signa uirtutum ac prodigiorum, in diaconie munere multis aliis summis ac sublimissimis uiris prelatus sit, quemadmodum scribit Cassianus cap. 10 huius collationis, nullo modo tamen trahendum est in exemplum; nam canones omnes repugnant: non enim potest Deo accepta esse stulta et fallax promissio, qua quis rem non suam offert, sed que in alterius est potestate. Ideoque si uir sui corporis potestatem non habet, secundum Apostoli sententiam, sed mulier; et uicissim mulier non habet sui corporis liberam potestatem, sed uir- non potest ergo uinculum coniugale, quod per superuenientem  carnis copulam, et per mutuam corporum traditionem consummatum perfectumque est, nisi sola corporis morte dissolui, nec potest alter in alterius preiudicium continentie uotum Deo nuncupare. Hinc rursus Apostolus ad Romanos : Que sub uiro est mulier, uiuente uiro, inquit, alligata est legi , si autem mortuus fuerit uir eius, soluta est a lege, ut non sit adultera, si fuerit cum alio uiro. Porro si matrimonium contractum quidem sit per mutuum consensum aliaque omnia que ad huius sacramenti perfectionem necessaria esse Tridentina synodus definiuit, nondum autem accessit carnalis copula per quam uterque suum corpus in alterius transferat potestatem, manet adhuc libertas illa ad uota sanctiora etiam inuito altero transeundi; quamquam secus opinatus sit Erasmus Roterodamus, qui prioris Epistole ad Corinthios caput septimum enarrans, putat non debere sponsum sua sponsa fraudari propter approbate religionis ingressum. At contra sacri canones definiuerunt, quemadmodum  uidere licet cap. uerum de Conuers. coniugatorum, et cap. Ex publico, et 27, q. 2, ex Eusebio, et ex Nicolao, can. Scripsit, ut omittamus exempla Macarii, Alexii, et aliorum quos legimus celebratis nuptiis ante matrimonii consummationem castitatis uoto sese astrinxisse. Quod etiam de D. Ioanne Euangelista quidam senserunt, quem asserunt e mediis nuptiis a Christo ad apostolatus honorem euocatum atque euectum fuisse. Si uero post consensum commixtio et mutua corporum traditio fuerit consecuta, tollitur ista libertas, ut neuter sine alterius uoluntate religionem ingredi aut profiteri queat. Quemadmodum enim spiritalis illa et prior copula, que per mutuum consensum in ipsius sacramenti susceptione efficitur, per solum religionis ingressum, qui est uelut mors quedam spiritalis dirimitur; ita carnalis copula et corporum commixtio, sola corporis morte dissolui potest, nisi forte ex mutuo consensu uterque coniux religionem uelit profiteri. Hinc recte B. Augustinus  in psal. CXLIX: Si dicat uir, inquit, Continere iam uolo, Nolo autem, uxor; non potest. Quod enim tu uis, illa non uult. Numquid per continentiam tuam illa debet fieri fornicaria? Si alii nupserit te uiuo, adultera erit. Non uult tali lucro Deus tale damnum compensari. Redde debitum, et si non exigis, redde. Pro sanctificatione perfecta Deus tibi computabit, si non quod tibi debetur exigis, sed reddis quod debes uxori . Rursus epistola 199, ad Editiam : Secundum uerba Apostolica etiam si uir continere uoluisset, et tu noluisses, debitum tibi reddere cogeretur. Et epist. 43 : Una sola causa esse potest qua te ad id quod uouisti non modo non hortaremur, sed etiam prohiberemus implere, si forte tua coniux hoc tecum suscipere animi uel carnis infirmitate recusaret. Nam uouenda talia non sunt a coniugatis, nisi ex consensu et uoluntate communi; et si prepropere factum fuerit, magis est corrigenda temeritas, quam persoluenda promissio.  Non enim Deus exigit si quis ex alieno aliquid uouerit, sed potius usurpare uetat alienum. Hucusque ex Augustino: qui alibi etiam  hanc sententiam apostoli Pauli auctoritate corroborat; nam I Cor. uII, non uult coniuges se inuicem fraudare carnali debito, nisi ad tempus, ut uacent orationi, idque ex mutuo consensu. Et iterum reuertimini, inquit, ne tentet uos Satanas propter incontinentiam uestram. Accedit ad iam dicta Remensis concilii auctoritas , in quo decretum est, ut is qui uxorem suam uelari permisserit, aliam non accipiat, sed similiter conuertatur. Et S. Gregorius l. u epist. 49, ad Urbicum abbatem: Quia Agatho presentium lator in monasterio dilectionis tue conuerti desiderat, hortamur ut cum omni eum dulcedine dilectioneque suscipias. Quem tamen ita suscipiendum esse cognosce, si et uxor ipsius similiter conuerti uoluerit. Nam cum unum utrorumque corpus coniugii copulatione sit factum incongruum est partem conuerti, et partem  in seculo remanere. Preterea Alexander III Exonensi episcopo scribens de conuersione coniugatorum cap. 4 : Cum sis, inquit, preditus scientia litterarum, ignorare non debes sanctorum Patrum esse constitutioni contrarium, ut uir uxore sua, aut uxor uiro eius non assumente religionis habitum, debeat religionem intrare. Ad monasterium conuerti desiderans, prohibetur suscipi, nisi uxor eius pariter conuertatur. Nam cum unum utrorumque corpus coniugii copulatione sit factum, incongruum est partem conuerti, et partem in seculo remanere. Inde est quod auctoritate apostolica prohibemus ne in episcopatu tuo uirum uel uxorem, nisi uterque ad religionem migrauerit, transire permittas. uerum si uxor ita senex est et sterilis, quod sine suspicione possit esse in seculo, dissimulare poteris, ut ea in seculo remanente et castitatem promittente ad religionem transeat uir eius. Nec refert, quod canones isti multo post Theone abbatis et Cassiani tempora  editi sunt, cum matrimonium consummatum, ex sua conditione et natura, non autem ex pontificia habeat auctoritate, quod dissolui nequeat. Cuius uinculi tres potissimum cause sunt: primum enim sacramenti ratio impedit ne possit ullo modo dirimi; unde Eugenius pontifex in synodo Florentina: Tertium bonum, inquit, est indiuisibilitas matrimonii, propter hoc quod significat indiuisibilem coniunctionem Christi et Ecclesie. Quamuis autem ex causa fornicationis liceat tori separationem facere, non tamen aliud matrimonium contrahere fas est, cum uinculum legitime contracti matrimonii perpetuum sit. Sic etiam Apostolus Ephes. u: Sacramentum hoc magnum est, ego autem dico in Christo et Ecclesia. Eamdem rationem subinde urget B. August. de Bono Coniugali cap. 7, lib. u contra Iulian. cap. 9 lib. I de Nuptiis et Concupisc. cap. 10 et 21. Altera ratio sumitur ex lege quam Deus in paradiso primis hominibus prescripsit , et quam Christus apud Mattheum repetit et confirmat, cum ait : Propter hoc  relinquet homo patrem et matrem et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet. Ad hanc legem respexit Apostolus I Cor. uII; His, inquit, qui matrimonio iuncti sunt precipio non ego, sed Dominus, uxorem a uiro non discedere; quod si discesserit, manere innuptam, aut uiro suo reconciliari. Hanc quoque legem urget B. August. in libris ad Pollentium de Adulterinis Coniugiis, et cap. 7 libri de Bono Coniugali, ubi hanc legem uocat diuinam regulam. Denique insolubile est coniugium ex ipsa lege nature, id quod illa Christi interrogatio uidetur insinuare, que est apud Mattheum: Non legistis, inquit, quia qui fecit ab initio, masculum et feminam fecit eos; ac si dicat, ideo sic condit Deus naturam in gemino illo sexu, ut ex ipsius nature constitutione intelligeretur non posse matrimonium ulla ratione dirimi aut dissolui. Hinc B. Hieron., enarrans hunc Matthei locum, dicit Christum legem naturalem  in testimonium adduxisse. Nisi enim ab ipsa lege nature, et ex primeua creatione uinculum istud humane nature insitum fuisset, sed tantum ex constitutione aliqua posteriore obligaret, non stringeret igitur ethnicos et infideles; quod falsum est: nam Innocentius cap. Gaudemus, titulo de Diuortiis, ethnicis repudium esse illicitum, ipsosque cum prima uxore permanere debere, affirmat. Hinc apud gentes et presertim apud Romanos uitio uertebatur si quis coniugem repudiasset: nam Spurio Carbilio qui quingentis uiginti tribus annis ab Urbe condita uxorem repudiauit, id uitio datum fuit, uti Aulus Gellius lib. Iu cap. 3 auctor est, et ualerius Max. lib. II cap. 1. Huius enim Spurii exemplo complures alii Romani leuissimis de causis coniuges repudiabant, quemadmodum scribit Plutarchus in Romanis Problematibus. Nec uerisimile etiam est Iudeis umquam licitum fuisse repudium, quemadmodum hic ad sue uoluntatis confirmationem et excusationem asserit Theonas  ; sed propter duritiam cordis ipsorum impune tantummodo permissum erat ut uxores dato libello repudiarent. Fuit autem hic error scribarum et phariseorum, sicut apud Mattheum uidere licet, quod repudium tempore legis licitum fuisse crederent; quod etiam senserunt Durandus, Petrus de Palude, Scotus in Sententias Magistri scribentes, et Alphonsus Tostatus Abulensis episcopus Mattheum enarrans. uerum cum hac sententia pugnat ipse Christus apud Mattheum. Dictum est, inquit , Quicumque dimiserit uxorem suam, det ei libellum repudii ; ego autem dico uobis, quia omnis qui dimiserit uxorem suam, excepta fornicationis causa, facit eam mecari; et qui dimissam duxerit, adulterat. Si adulterat qui dimissam duxerit, non est igitur ipsa dimissio sic licita, quasi per eam coniugium dissoluatur. Rursus apud eumdem Mattheum tentantibus Dominum Phariseis et percunctantibus anne liceret quacumque ex causa dimittere uxorem? respondet: Non legistis quia qui fecit ab initio, masculum  et feminam fecit eos? et dixit, Propter hoc dimittet homo patrem et matrem, et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet. Rursum interrogant: Quid ergo Moyses mandauit dari libellum repudii et dimittere? Ait illis, Quoniam Moyses ad duritiam cordis uestri permisit uobis dimittere uxores uestras: ab initio autem non fuit sic . Ac si diceret: Moyses quidem precepit dari libellum ante dimissionem, in quo dimittende uxoris accusatio scriberetur; ipsam autem dimissionem et repudium non precepit, quamquam non puniuerit propter duritiam uestram. Ab initio autem non fuit sic; quia alia fuit Dei uoluntas, et aliud institutum in paradiso: id quod magis inuiolatum seruari conueniebat. Sed et ipsa lex Moysis que est in Deuteronomio , palam arguit ipsum Moysen adeo non precepisse repudium, ut etiam fateatur eam que repudiata est non esse liberam aut solutam a lege uiri, sed  pollui si misceatur alteri. Si acceperit homo uxorem, inquit, et habuerit eam, et non inuenerit gratiam ante oculos eius propter aliquam feditatem scribet libellum repudii, et dabit in manu illius, et dimittet eam de domo sua. Cumque egressa alterum maritum duxerit, et ille quoque oderit eam dederitque ei libellum repudii, et dimiserit de domo sua, uel certe mortuus fuerit, non poterit prior maritus recipere eam in uxorem, quia polluta est, et abominabilis facta coram Domino. Et S. Ieremias cap. III: uulgo dicitur, inquit, Si dimiserit uir uxorem suam, et recedens ab eo duxerit uirum alterum, numquid reuertetur ad eum ultra? numquid non polluta et contaminata erit mulier illa? Si polluta, contaminata, et abominabilis est eiusmodi mulier, non erat igitur soluta a lege et uinculo prioris mariti, nec legitime erant secunde nuptie quas dato repudii libello contraxerat. Hanc sententiam amplectuntur D. August. contra Faustum lib. XIX cap. 26, Chrysostomus in u et XIX Matth. cap., et D. Hieronym.  in cap. XIX Matth. Minus momenti habent rationes alie quas adducit iste Theonas: nam uerba illa quibus Dominus patrem, matrem, uxorem, aut filios, aut agros relinquentibus centuplum promittit in hoc seculo, et in altero uitum eternam , non ita sunt accipienda, inquit Chrysost. hunc locum enarrans, ut per eas nuptie intelligantur diuellende aut dirimende, nisi forte cum utriusque coniugis consensu. Et B. Augustinus : In iis que Dominus dimittenda mandauit, etiam uxor commemorata est, inquit, quam nullis humanis legibus licet uendere, Christi autem legibus nec dimittere, excepta causa fornicationis. Quid sibi ergo uolunt ista precepta? Non enim possunt inter se esse contraria, nisi quia occurrit aliquando necessitatis articulus, ubi aut uxor dimittatur aut Christus; ut alia omittam, si ipsi uxori maritus displicuerit Christianus eique proposuerit aut a se diuortium, aut a Christo. Hic ille quid eligat, nisi Christum, et dimittat uxorem laudabiliter  propter Christum? Ambobus quippe Christianis Dominus precepit ne quisquam uxorem dimittat, excepta causa fornicationis; ubi autem quelibet ex eis persona infidelis est, consilium Apostoli attendatur ut si infidelis consentit habitare cum uiro infideli, uir non dimittat uxorem. Similiter et uxor fidelis uirum, si cum illo habitare consenserit. Quod si infidelis, inquit, discedit, discedat; non est enim seruituti subiectus frater aut soror in huiusmodi: id est, si infidelis noluerit esse cum coniuge fideli, hic agnoscat fidelis suam libertatem, ne ita se subiectum deputet seruituti, ut ipsam dimittat fidem, ne coniugem amittat infidelem. Hoc et de filiis atque parentibus, hoc de fratribus et sororibus intelligitur, propter Christum omnes esse dimittendos cum proponitur ista conditio, ut Christum dimittat, si illos secum esse desiderat. Hec eo loco Augustinus, in quibus uerbis dilucide exponit quomodo intelligi debeant ille Scripture quibus admonemur ut parentes, fratres, cognatos, uxores, insuper et animam nostram odio prosequamur; ut ex hac expositione manifestum  euadat quam friuolum et infirmum sit argumentum quod hinc sumit abbas Theonas ad diuortii ac repudii sui excusationem. Non enim dixit Dominus apud Mattheum quod quisquis dimiserit uxorem, patrem aut matrem, centuplum accipiet: sed qui hec dimiserit, inquit, propter nomen meum, id est, propter nomen Christi aut Christiani; nempe cum illa conditio proponitur, ut uel Christi nomen, uel illa sint deserenda. Ad eumdem plane modum, ineptum est et illud quod addit, se ad euadendam gehenne penam ad sanctiora uota transire debuisse: et rursum quod subdit, Si non possum te a morte abstrahere, nec tu me separabis a Christo. uidetur enim in hisce uerbis damnare coniugii sacramentum, quod tamen Apostolus dicit magnum esse sacramentum, in Christo et Ecclesia ; et ad Hebreos scribens , Honorabile connubium, inquit, in omnibus, et torus immaculatus. Hinc recte etiam B. Augustinus , Desinant isti, inquit, contra  Scripturas loqui, et in suis exhortationibus ad maiora sic excitent, ut minora non damnent. Num enim et sanctam uirginitatem aliter exhortando persuadere non possunt, nisi coniugalia uincula damnauerint, cum, docente Apostolo, Unusquisque donum proprium habeat a Deo, alius sic, alius autem sic? etc. Non oportet igitur coniugatorum ordinem aut coniugii leges ab ipso Deo in paradiso institutas, et inditas homini, et a Christo rursum in noua lege laudatas ac sacramenti honore ditatas damnare; nec licet coniugale uinculum pretextu sanctioris uoti dirimere, sicut fecit iste Theonas coniuge sua reclamante; quamquam id cum utriusque consensu, et si uterque ad religionem probatam transire uelit, legitime fieri queat. Quod si quis obiiciat hunc Theonam totius collegii sui suffragio, omnibus aliis in diaconie munere prelatum fuisse, atque adeo ab ipso Deo edendorum miraculorum dono fuisse exornatum, respondebimus in ipso zelum illum et studium perfectionis ac pudicitie remuneratum  fuisse, non autem diuortium, quemadmodum 21 annotatione diximus de iis qui mentiti aliquando fuerunt, Deum in illis numquam laudasse mendacium, sed bene pietatem illam ac studium iuuandi eos pro quibus mentiti fuisse leguntur. uidetur autem hic Theonas in seipso sensisse pudicitie donum, attendisseque quod non tam sua uoluntate quam parentum imperio coniugii leges suscepisset; sicut habet caput primum huius collat., eoque confidentius dimissa coniuge ad monasterium peruolasse.




Coll. 21 cap. 29.

Quadragesime lege is qui iustus est atque perfectus non tenetur, nec exigui huius canonis subiectione contentus est; quem profecto illis qui per totum annum deliciis uel negotiis secularibus implicantur, Ecclesiarum principes statuerunt, etc. Et post pauca: Ceterum iusti, quibus lex non est posita, quique spiritalibus officiis non exiguam illam, id est, decimam  partem, sed totum uite sue tempus impendunt, quia liberi sunt a decimarum legalium functione, idcirco si eos superueniens honesta et sancta necessitas coarctarit, audent stationem ieiunii absque ulla disceptatione laxare.

 Apostolus Paulus I Timoth. I cap., cum dicit legem iusto non esse positam, sed iniustis, et non subditis, impiis, et peccatoribus, de lege ueteri intelligendus est, que timorem habet coniunctum, coactionem et penam: nam paulo ante hortatus erat suum Timotheum ut denuntiaret quibusdam ne aliter docerent, neque intenderent fabulis, etc. Deinde addit: A quibus quidam aberrantes conuersi sunt in uaniloquium, uolentes esse legis doctores; non intelligentes neque que loquuntur, neque de quibus affirmant. Scimus autem quia bona est lex, si quis ea legitime utatur, quasi diceret: Lex illa uetus habuit suam utilitatem in populo Dei, quem timore urgebat, et erat illi ueluti pedagogus quidam ad Christum;  sed ut habet timorem coniunctum, et compellit atque cogit, non pertinet ad iustos et ad uoluntarios: quales illi sunt qui per gratiam noui Testamenti et per inhabitantem Spiritum sanctum legem custodiunt; nam hos non opus est timore aut penis adigere ad legis obseruationem, quamquam alioqui etiam preceptum sit iustis ut non occidant, non fornicentur, non furtum faciant. Lex uero pro lege ueteri hoc loco accipitur, et in ea plenitudine, ut in se comprehendat omnia illa territamenta, comminationes, penas et onera que a Moyse ueteri populo data erant. Hec enim cessare debuit, quando per gratiam noui Testamenti renati homines, non amplius timore aguntur, sed sponte ac libenter iustitiam colunt, et precepta caritatis de corde puro, conscientia bona, et fide non ficta custodiunt. Hanc esse huius loci sententiam manifeste indicat B. August. concione 10 super psalmum CXuIII, exponens illum uersiculum: Legem pone mihi, Domine, uiam iustificationum tuarum.  Numquid talis erat ille, inquit, qui dicit, Legem pone mihi, Domine, qualibus beatus Apostolus dicit positam legem? Absit; si enim talis esset, non superius dixisset, uiam mandatorum tuorum cucurri. Quid ergo quod orat ut sibi lex a Domino ponatur, si non ponitur iusto? An eo modo non ponitur iusto quomodo posita est populo contumaci in tabulis lapideis, non in tabulis cordis carnalibus, secundum uetus Testamentum in monte Sina, in seruitutem generans; sed secundum nouum Testamentum, de quo scriptum est per Ieremiam prophetam: Post illos dies, dicit Dominus, dabo leges meas in mentibus eorum, et in cordibus eorum scribam eas. Ecce quomodo uoluit iste legem poni sibi a Domino: non sicut iniustis et non subditis ad uetus Testamentum pertinentibus, sed sicut sanctis, filiis libere, hoc est superne Ierusalem, filiis promissionis, filiis hereditatis eterne sancto Spiritu tamquam digito Dei in mente datur, et in cordibus scribitur non quam memoria teneant et uita negligant. Hactenus Augustinus. Fallitur  ergo Theonas dum putat Apostolum de omni lege locutum fuisse, ideoque uiros iustos ac religiosos ad legem ecclesiastici ieiunii non astringi; sed posse illud propter honestam et sanctam aliquam necessitatem laxare et soluere: Omnis enim anima potestatibus sublimioribus subdita est; non esset autem subdita potestati superiori, nisi etiam legibus illius esset subiecta; nec potest quisquam quantumuis iustus ac probus ab obligatione earum legum que toti reipublice Christiane precipiuntur, eximi, nisi lex ipsa aut legislator iusta de causa dispenset. Quod si quis forte contendat apostolum Paulum de omni preceptione ac lege locutum fuisse, non tamen hinc efficiet, iustos non teneri quadragesimalis ieiunii obseruatione, sicut uult abbas Theonas; sed negat Apostolus iustos esse sub lege, quia nulla est lex que in illos habeat uim coactiuam, ut loquuntur, sicut habet in iniustos; atque ita iusto non est lex posita, quia ipsi sibi sunt lex, inquit Apostolus, dum ostendunt  opus legis scriptum in cordibus suis . Omnes itaque legi subiecti sunt iusti atque iniusti; sed hoc a se inuicem distant quod illi sponte ac libenter parent, hi autem inuiti coguntur; et eis lex omnis dura, acerba et obseruatu difficilis est. Fuit autem hic error Theone abbatis Begardis et Beguinis communis, qui dixerunt homines Christianos ad ecclesiastica ieiunia non teneri cum ad perfectionis statum peruenerunt, qui error in concilio uiennensi sub Clemente quinto condemnatus est.




Col. 21 cap. 30.

Sciendum sane hanc obseruantiam Quadragesime, quamdiu Ecclesie illius primitiue perfectio inuiolata permansit, penitus non fuisse. Non enim precepti huius necessitate, nec quasi legali sanctione constricti, arctissimis ieiuniorum terminis claudebantur, qui per totum anni spatium equali ieiunio concludebantur.

 Quadragesimalis ieiunii obseruationem  esse apostolicam sanctionem et traditionem, B. Hieronymus in epistola ad Marcellam aduersus Montani errores, manifeste significat in hec uerba: Nos unam Quadragesimam, secundum apostolorum traditionem, tempore nobis congruo ieiunamus; illi tres in anno Quadragesimas faciunt, quasi tres passi sint Saluatores. Cui astipulantur canon 69 inter canones apostolorum, Diu. Clemens Rom. lib. u Apostolicarum Constitutionum c. 12, D. Ignatius in Epistol. ad Philipp. cap. 4, ubi Quadragesime ieiunium, Dei et hominis imitationem appellat; Basilius Magnus oratione de Ebriosis, et in utroque de Ieiunio sermone, in quorum altero dicit angelos tempore Quadragesime per omnes Ecclesias ieiunantes describere, et minus esse periculi si miles abiecto clypeo ad inimicorum aciem et castra transeat, quam si Christianus quispiam extra catalogum ieiunantium inueniatur. In eamdem sententiam B. Ambrosius serm. 2 non leue peccatum esse asserit indictam a Domino Quadragesimam  uiolare, quia qui dicit se in Christo manere, debet sicut ille ambulauit et ipse ambulare. His assentiuntur Epiphanius, Leo, Hieronymus, Theophilus, Eusebius, Chrysostomus, et plures alii uetusti Patres, qui concordi sententia tradunt quod ab exordio nascentis Ecclesie fuerit apostolica doctrina et constitutio de hoc ieiunio suscipiendo, eo quod memoriam contineat uite Christi et euangelice legislationis. Nam Dominus predicaturus Euangelium, ieiunauit prius quadraginta diebus et quadraginta noctibus, quod ieiunium quicumque nobis indictum esse negant, sicut faciunt protestantes, si nolunt etiam uite Christi memoriam habere; quemadmodum non uult memoriam passionis Christi habere, qui non uult sequi uestigia eius et compati, ut conglorificetur. Sicut enim passus est Christus ut et nos sequamur uestigia eius, ita quoque quadraginta diebus ieiunauit ut nos illum imitaremur ieiunando, orando, abstinendo, et per omnia uestigiis illius insistendo.  Nam hoc est , id est, efficaciter et ipso affectu meminisse uite Christi, imitari illam, et pro nature nostre modulo, ut quisque ferre potest, moribus et uita exprimere.




Col. 23 cap. 2

Quid sit principaliter bonum quod Apostolus non potuerit perficere cum uellet, diligentius indagemus. Multa enim nouimus bona que beatum Apostolum omnesque illius meriti uiros et habuisse per naturam, et acuisse per gratiam negare non possumus.

 Bonum bifariam dicitur, nempe officio siue secundum substantiam actus, ut loquuntur scholastici, et bonum uere uirtutis, quod sit eterne uite meritorium. Illud potest ab hominibus fieri ex solis nature uiribus, sicut permulti philosophi et apud Romanos atque Grecos celebres uiri multa moraliter et officio tenus bona fecerunt. Mansit enim in hominibus post peccatum inclinatio quedam generalis ad  uirtutes, seu reliquie quedam uirtutum, propter quas in parabola euangelica post ruinam suam homo semiuiuus relictus fuisse describitur, cuiusmodi reliquie sunt: Bonum esse amare Deum, benefactoribus esse rependendam gratiam, parentes esse colendos, neminem iniuria afficiendum esse. Per has reliquias, B. Augustinus libro II de Serm. Domini in monte, Deum quotidie etiam in peruersissimis hominibus loqui asserit; numquam enim ille penitus oblitterantur aut exstinguuntur, sed quamdiu natura ipsa perseuerat, tamdiu manet etiam aliqua ad bonum inclinatio, sicut ostendit Augustinus libro de Spiritu et Littera cap. 25 et 27, et lib. II de Libero Arbitrio cap. 10: Basil. in Regulis fusius disputatis cap. 2 et 3; Cyrill. super illud Ioan., Illuminat omnem hominem uenientem in hunc mundum; D. Thomas 1-2, quest. 63, art. 1, et quest. 85, art. 1, 2 et 3. Quorum sententie astipulantur Neoterici, D. Turnhoutius, Ruardus, Latomus, Dominicus a Soto, et complures alii. At uere uirtutis bonum, quod Deo  nos gratos efficiat, et ad sempiterne salutis adeptionem promerendam conferat, non est in uiribus nostris positum, sed diuinitus donari debet, quia Deus gratuita sua bonitate depressos nos sub onere peccati excitare, illuminare, et per Christum erigere debet. Nam ipse est qui, sicut ait Apostolus, operatur in nobis uelle et perficere pro bona uoluntate . Hinc bene confitetur S. Ieremias, Scio, Domine, inquit, quia non est hominis uia eius, nec uiri est ut ambulet et dirigat gressus suos . Et alibi: Sicut Aethiops non potest mutare pellem suam, sic nec uos potestis benefacere cum sitis mali . Et ipse Dominus in Euangelio: Nemo uenit ad me, nisi Pater qui misit me traxerit eum. Rursus alio loco: Sine me nichil potestis facere. Sic etiam apostolus Paulus superbiam nostram increpans loquitur: Quid habes, o homo, quod non accepisti? Si autem accepisti, quid gloriaris quasi non acceperis? Non enim sumus sufficientes quidquam cogitare ex nobis tamquam ex nobis,  sed sufficientia nostra ex Deo est. Multa preterea huc afferri possent, sed remittimus lectorem ad uigesimam notationem, ubi diffuse hac de re disputauimus. Quod ergo hoc loco dicit Theonas apostolum Paulum aliosque eiusdem meriti uiros habuisse multa bona per naturam, et multa per gratiam acquisiuisse, si de illis bonis intelligatur que uere bona sunt, et que ipse paulo post numerat, utpote de castitate, de misericordia, de temperantia, de iustitia, error est, et ad Pelagianam heresim accedit; si autem de nature donis quibusdam accipiatur, tolerari potest, quia non est dissimile uero quod Apostolus habuerit quasdam propensiones ab ipsa natura, siue ad humanitatem, siue ad misericordiam, prudentiam et similes uirtutes, cuiusmodi propensiones Deus ipse nature hominum alias atque alias indere consueuit.




Col. 23 cap. 4.

Sicut bonitas nostra superne bonitatis intuitu in malitiam uertitur, ita etiam iustitia nostra diuine collata  iustitie panno menstruate similis deputatur, dicente Isaia, Sicut pannus menstruate uniuerse iustitie nostre.

 Ioannes Sotteau sacre theologie licentiatus, in prefatione operum B. Prosperi, occasione eorum que in hoc quarto cap. 23 collationis de iustitia hominum per quamdam siue extenuationem dicit abbas Theonas, pestilentissimum illum Martini Lutheri errorem, quo iustitiam nostram uerius esse iniustitiam docebat, atque adeo neminem in hac uita iustum esse nisi externe et per imputationem iustitie Christi, Cassiano impingit; sed temere et falso. Non enim negat Theonas in nobis esse iustitiam, sed dicit illam comparatione excellentis iustitie que in Deo existit obfuscari, ita ut non uideatur esse iustitia. Ad quem modum Psalmographus in psalmo CXLII dicit quod non iustificabitur in conspectu Dei omnis uiuens; hoc est, uti Euthymius,  Hilarius, Arnobius, et commentarius D. Hieronym. ascriptus exponunt, si hominis iustitia ad eximiam illam Dei iustitiam comparetur, et iuxta illam exquiratur, non iustificabitur in conspectu illius, nec uidebitur esse iustitia. Numquid enim iustificari potest homo compositus Deo , aut apparere mundus natus de muliere? Ecce luna non splendet et stelle non sunt munde in conspectu eius, quanto magis homo putredo et filius uermis? Et cap. Iu: Numquid homo Dei comparatione iustificabitur? Adeo sublimis igitur est Dei iustitia, ut omnis humana et angelorum iustitia cum ea comparata iniustitia esse uideatur. Sicut stelle sunt quidem in se clarissime, at si ad solem conferantur aut coram illo statuantur, nichil lucis habere uidebuntur. Nam D. Bernardus serm. 5 de uerbis Isaie etiam ad angelos extendit illud Prophete, Non iustificabitur in conspectu tuo omnis uiuens. Iusti sunt angeli, inquit, sed ex eo, non autem coram eo; et munere eius, non comparatione. Ipse enim sibi iustitia est, cuius  uoluntas tam equa est quam ipsa equitas. Angeli autem uiuunt tanto uerius quanto propius assistunt ei apud quem est fons uite. Ideoque iustitia illorum ad Dei exactissimam iustitiam et regulam suam comparata, non uidetur esse iustitia. Quod si ita est, multo minus ergo iustificari poterit homo in conspectu illius, utpote cui ira, inquit Hilarius, cui dolor, cui cupiditas, cui ignoratio, cui obliuio, cui casus, cui necessitas, uel per naturam corporis, uel per motum anime semper fluctuantis admixta sunt. Hinc fit ut iustitia que in nobis est, quamquam sit ueri nominis iustitia, tamen propter occultas maculas, propter subrepentes superbie cogitationes et uenialia delicta, que frequenter a nobis etiam cum recte operamur admittuntur, et quibus ipsa opera nostra bona uenialiter saltem inquinantur, immunda quodammodo esse uideatur, et ueluti pannus menstruorum sordibus inquinatus. De hac disputatione plura uidere est apud D. Augustinum toto libro II de Peccat.  Merit. et Remiss., D. Hieron. ad Ctesiphontem, et B. Greg. lib. IX Moral. cap. 1, et super psalm. CXLII. Porro Isaias propheta, cuius auctoritatem ex capite LXIu hic adducit abbas Theonas, in illis uerbis: Sicut pannus menstruate, etc., sustinet personam impiorum, quorum iustitie erant contaminate multis sordibus idololatrie et similium scelerum, quia etsi Deum unum colere uiderentur, hanc iustitiam tamen frequenti idolorum cultu sepenumero contaminabant. Quem locum Isaie aduersus nostri temporis hereticos doctissime tractat B. Augustin. de Spiritu et Littera cap. 36.




Col. 18 cap. 16.

Licet hunc Nicolaum quidam asserant non illum fuisse qui ad opus ministerii ab apostolis est electus, nichilominus tamen eum de illo discipulorum fuisse numero negare non possunt, quos omnes tales tamque perfectos in tempore illo fuisse manifestum est, quales  nunc perpaucos uix in cenobiis inuenimus.

 Hanc notationem trigesimam et postremam extra ordinem adiicimus, propter opinionem quorumdam que hic refertur de Nicolaitis hereticis, quos opinati sunt nonnulli ab alio Nicolao accepisse nomen et appellationem, quam sit diaconus ille unus e septem qui in Actis Apostolorum ab apostolis ad ministerium ecclesiasticum electi fuisse describuntur. Est enim hec improbabilis opinatio, et recepte apud omnes passim sententie contraria. Nam D. Ignatius ad Trallianos scribens, a Nicolao diacono Nicolaitas putat esse nuncupatos: Fugite immundissimos Nicolaitas, inquit, amatores libidinis, malos calumniatores. Nam talis fuit apostolorum minister Nicolaus. Suffragatur huic sententie B. Ireneus lib. I contra Heres. cap. 27, Epiphanius heresi 25, Augustin. heresi 5, Hieronym. ad Sabinum et alii complures.






P. CIACONII OBSERuATIONES IN I. CASSIANUM.

 Quoniam Gelasius pontifex maximus in concilio 70 episcoporum Ioannis Cassiani opera apocrypha iudicauit, idque ea ratione potissimum, quod collat. 13 aliisque locis de gratia et libero hominis arbitrio more Pelagianorum locutus, a Prospero Aquitanico, scripto aduersus eum libro, conuictus esset, dispiciendum quid in eius scriptis respuendum sit, quid autem piam recipere possit interpretationem. Loca igitur omnia que Pelagianismi suspicionem generare possent, undecim propositionibus comprehendam.



PRIMA CASSIANI PROPOSITIO.

Priusquam primam propositionem hic ascribam, illud commonendum uidetur: liberum hominis arbitrium ad gloriam promerendam, uel ad gratiam augendam, Spiritus sancti gratia inherente penitus indigere; neque totam legem Dei implere posse suis uiribus, neque ad gratiam se preparare ex propinquo, nisi Spiritus sancti motione subleuatum; neque demum  aliquid quod ad eternam salutem spectet, ex seipso uelle seu facere, qua de causa Dominus dixit, Sine me nichil potestis facere; contra uero Dei gratia communitum hec omnia posse prestare. Ita fit ut sancte actiones ac recte facta neque sint solius gratie neque solius liberi arbitrii, sed utriusque, quemadmodum rectum iter conficitur et gradientis equi labore et equitis dirigentis industria. Ceterum preter hec opera uere iustitie intima, sunt et alia que non potest, potest tamen nonnulla, alioquin non differret a mortuo. Tuentur hanc sententiam, inter scholasticos S. Thom. 1-2 quest. 109 art. 2, et 2-2 quest. 10 art. 4, et utrobique Cai. Alensis part. III quest. 69 membr. 3 art. 3 ad finem, Bonauen. lib. II Sent. distinct. 28 art. 2, et ceteri fere omnes. Horum doctrine fauent plerique Patres, ac primum S. Hieronym. lib. III contra Pelagianos. Hoc est, inquit, quod tibi in principio dixeram, in nostra esse positum potestate uel peccare uel non peccare, et uel ad  bonum uel ad malum extendere manum, ut liberum seruetur arbitrium; sed hoc pro modo et tempore et conditione fragilitatis humane, perpetuitatem autem impeccantie soli reseruari Deo, et ei qui uerbum caro factus, carnis detrimenta et peccata non pertulit. Nec quia ad breue possum, coges me ut possim iugiter. Possum ieiunare, uigilare, ambulare, legere, psallere, sedere, dormire; numquid in perpetuum? Et aliquanto superius: Hoc et nos dicimus posse hominem non peccare, si uelit, pro tempore, pro loco, pro imbecillitate corporea, quamdiu intentus est animus, quamdiu chorda nullo uitio laxatur in cithara; quod si paululum se remiserit, quomodo qui aduerso flumine lembum trahit, si remiserit manus, statim retrolabitur, et fluentibus aquis quo non uult ducitur, sic humana conditio si paululum se remiserit, discit fragilitatem suam, et multa se non posse cognoscit. Multa in eamdem sententiam Origenes lib. II in Epist. ad Rom. cap. II, atque homil. 6 et 14 in Genesim, Basilius in Question. fusius explicatis ad  quest. 2, Prosper lib. I de uocatione Gentium c. 2, Oecumenius in cap. IX Epistole ad Rom. Solent et Patres laudare nonnullorum philosophorum honestissimas actiones ex uiribus nature profectas, ut Basilius in epist. ad adolescentes, Hieronymus libro II aduersus Iouin., Clemens Alexandr. in lib. Stromatum, August. lib. Hypognostic. et lib. de Spiritu et Littera c. 28, et lib. de Ciuitate Dei c. 25, et lib. XXI c. 16, et lib. Iu contra Iulian. Pelag. cap. 3. Quibus locis Augustinus concedit sine Spiritus sancti gratia potuisse philosophos ea que ex suo, genere honesta sunt exsequi, recte rationis prescriptum sequentes; tametsi nolit ea nomine uirtutis ornare, quia ad uerum  summumque bonum, nempe Deum, non referebant. Iuxta hanc sanctorum Patrum doctrinam exponi posse uidetur de morali solum bono prima illa Cassiani propositio, uidelicet:---Posse nos aliquid boni uelle et facere ex nature uiribus.---Hoc enim affirmat collat. 23 cap. 2, et collat. 13 cap. 4, 5 et 12. Quibus locis illum de morali bono locutum esse inde perspicuum est, quod alibi non semel negat nos aliquid ex nobis aut perficere, aut incipere, aut uelle posse, nisi Deus opituletur. Que quidem apte non coherent, nisi posteriora hec de bono quod Christiane iustitie est intimum, exponantur, priora uero illa de honesto moraliterque laudabili. Tametsi non negarim Cassianum licet de hac ipsa re non male sentientem, ad eam tamen probandam collat. 13 c. 12 abusum utcumque fuisse exemplo Dauid de edificando templo, cogitantis ex semetipso; etenim non ex semetipso, sed ex Dei gratia id cogitasse probabilius est propter ipsius operis religionem.



SECUNDA CASSIANI PROPOSITIO.


Per aliquod recte factum ac bonam uoluntatem posse nos ex nobis utcumque ad gratiam preparare, ita ut Spiritus sancti motionem uoluntas interdum nostra preueniat.---Ita uidetur docere lib. XII de Instit. Renunt. c. 14, collat. 7 c. 7, coll. 13 c. 7, 9, 11, 12 et 13. Hec secunda propositio, ut intelligatur catholice, illud prefandum est, duplicem a theologis distingui dispositionem seu preparationem ad gratiam: remotam unam, que per opera quedam moraliter bona fieri solet, tamquam initium quoddam redeundi ad Deum eique obtemperandi, dum naturalem quis rationem, quod est lumen uultus diuini signatum super nos, recte aliquid agendo incipit audire: qua ex re aliqualiter idoneus efficitur cui Deus opituletur ad suam gratiam consequendam, cum ei docilem tractabilemque aliqua ex parte se prebeat; alteram, quam appellant proximam dispositionem, que in eo posita est, ut animus noster diuina ope subnixus credat,  speret, et diligat Deum ut oportet, et propter eum peccatum omne detestetur. Huiusmodi preparationem Tridentina synodus sess. 6 c. 6 describit, subditque cap. 7: Hanc dispositionem seu preparationem iustificatio ipsa consequitur; que non est sola peccatorum remissio, sed et sanctificatio, renouatio interioris hominis per uoluntariam susceptionem gratie, et donorum, unde homo ex iniusto fit iustus, et ex inimico amicus, ut sit heres secundum spem uite eterne. Hec ibi. Et quidem certa fide credimus proxime preparationis non nisi adiuuante Deo compotes esse nos posse. Constat deinde, etiam si remota dispositio adsit, non esse satis ad gratiam, nec oportere ut semper adsit, cum interdum sine ea ad proximam ueniatur. Illud etiam inter theologos conuenit, nonnumquam impium adeo male esse affectum, et tanta peccatorum sarcina oppressum, ut ne remote quidem ad gratiam ipse se preparet, etiam si forte possit, nisi Spiritu sancto stimulante incitetur. Contra uero accidit sepenumero, ut nonnulli  quorum animi aciem uitia minus hebetarint, sicut sola nature ui, multa que officii honestique ratio exigit prestare possunt, ita per ea remote se preparent ad gratie donum adipiscendum, facientes aliqua ex parte quod in ipsis est. Quam sententiam amplexi sunt theologi scholastici quam plures. Neque obest huic sententie can. 8 concilii Arausicani, quo alienus a fide censetur, qui putat alium misericordia, alium ad baptismi gratiam posse per liberum arbitrium peruenire; non obest, inquam: nam ad baptismi gratiam non uenitur sine proxima dispositione, que non currentis hominis, nec uolentis est, sed miserentis Dei. Huic doctrine fauent aliquando plerique  Patres, dum docent nonnumquam Deum a nobis preueniri, uel eum non prestare auxilium gratie nisi eis qui se dignos effecerint; uel tum nobis adesse, cum nos quod in nobis est prestiterimus; uel bonum aliquem nostre uoluntatis affectum, aut conatum exspectari a Deo priusquam nobis opituletur. Ad que omnia comprobanda, testimonia quedam Patrum adducam, Primum, Chrysostom. homil. de Conuers. Pauli, et lib. I de compunctione cordis: uenit, inquit, ad unumquemque gratia Dei: sed apud eos qui digne explent ea que in ipsis sunt, permanet; ab iis uero qui minus digne agunt, cito discedit; ad eos autem qui nec initium faciunt conuertendi ad Dominum, omnino non uenit: rectas enim mentes diligit, et sine fuco propositum. Quod etiam in Paulo respiciens, licet adhuc alio itinere uideretur incedere, tamen quia proposito recto et zelo Dei hoc agebat, dicit de eo Dominus: Quia uas electionis est mihi iste. Idem homil. 19 in Acta Apost.: Dignum profecto mirari eunuchum illum Candacis regine: non uiderat Iesum  Christum, non uiderat signum; ultra uiderat quis status Hierosolymis, et credidit Philippo. Unde igitur talis factus est? Sollicita erat anima illius, attendit Scripturis, uacauit lectionibus. Idem tradit pluribus aliis locis. Hieronymus initio lib. III contra Pelag.: Scito, inquit, baptismum preterita donare peccata, non futuram seruare iustitiam; que labore et industria ac diligentia, et semper super omnia Dei clementia custoditur, ut nostrum sit rogare, illius tribuere quod rogatur; nostrum incipere, illius perficere; nostrum offerre quod possumus, illius implere quod non possumus. Scribunt nonnulla in hanc partem August. lib. XXXuIII q. 68; Ambr. lib. II de Abraham c. 10, et in Ps. CXuIII, serm. 10; Hilarius in Ps. CXuIII, in uerba: Inclina cor meum Deus in testimonia tua; Clemens Alex. lib. uII Stromat.; Cyrill. Alexand. in Apol. contra Iulianum lib. III; Origenes l. uII, in uIII cap. Epist. ad Rom. in uerba: Qui secundum propositum uocati sunt. Hec illi Patres, que Cassiani  sententie suffragari uidentur. Neque uero si aliquo nostro conatu possumus ad Deum paulisper accedere, attractio diuina tollitur. Hec enim proprie accessum istum consummat, non ille conatus, cum nec satis sit solus, nec necessarius semper, nec nisi improprie tanto dignus accessu; neque inde fit consequens portionem quamdam credentium Christi gratia iustificari, ceteras nature uiribus: id enim alienum est a Cassiano, qui omnium redemptionem ascribit Christo passim in libris uII de Incarnatione: Omnis namque iustificatio gratie est, non tamen omnis preparatio ad eam; nam proxima quidem semper est Spiritus sancti; remota in quibusdam est fructus gratie; in aliis nature. Neque aduersantur Cassiano nonnulla Scripturarum, conciliorum Patrumque loca, que nichil nos boni ex nobis aut facere, aut inchoare, aut cogitare posse, frequenter inculcant: id enim et Cassianus docet identidem. Illa ergo erit horum omnium conciliatio, quod cum boni  quidquam nostre tribuitur facultati, intelligatur de ea operum uoluntatumque bonitate, que et in honesti officiique ratione spectatur, et ad gratiam disponit e longinquo; cum uero omnis ad bonum conatus ac potestas nostre denegatur nature, de eo exponatur bono quod aut gloriam mereatur, aut ad gratiam preparet e propinquo; quodque uere pietati, Christiane iustitie, uiteque secundum Deum instituende intimum sit. Augustinus de nature uiribus prius tenuissime sentiens, demum ita se explicat lib. Iu cont. duas Epist. Pelag. c. 6, l. II de Bono Perseuerantie, cap. 13 lib. Iu cont. Iulian. Pelag. cap. 3 tract. 45 in Ioan. et lib. de Spiritu et Littera cap. 28. Et Trident. synodus sess. 6 can. 3 huc respiciens ita decernit: Si quis dixerit sine preueniente Spiritus sancti inspiratione atque eius adiutorio hominem credere, sperare, diligere, aut penitere posse sicut oportet, ut ei iustificationis gratia conferatur, anathema sit.



TERTIA CASSIANI PROPOSITIO.


Aliquod uel initium penitentie, uel propositum mutande uite, uel consilium reuertendi ad Deum ex nobis esse.---Sic sentire uidetur coll. 13, cap. 11, 13 et 15. Hec penitentia seu conuersio, de qua Cassianus agit, inchoata quedam attritio est, quam plerique theologi in potestate nature collocant, ut S. Thom. lib. Iu Sent. distinct. 17 q. 2 art. 1 q. 3. Bonauentura lib. II Sent. distinct. 28 art. 2 quest. 1 ad fin. et alii; idque ea ratione, quia sicut omni nature insitus est naturalis amor sui, ita et naturalis timor eorum que ut noxia concipiuntur. Iam uero cum peccatum ualde noceat, et hominis dignitati ob suam turpitudinem, et fame atque honori si aliis innotescat, et rei familiari si ea dilapidetur, et corpori si morbos pariat; cumque ex culpa reatus omnis existat penarum, quas uel humana lex uel diuina decernit, non est omnino supra naturam odisse peccatum, quod naturam ipsam tot malis nocumentis facit  obnoxiam. Atque hoc initium quoddam penitentie est et reuersionis ad Deum. Quare ita constituta, tolerari potest illa distinctio  quam Cassianus tradit collat. 13 cap. 17: Quorumdam, inquit, Deus est susceptor, quorumdam saluator. Non enim ibi de gratia iustificante loqui uidetur , sed remoto conatu accessuque ad iustificationem, secundum quem eorum uocat Deum saluatorem, quos ex otio et ignauia saluat in totum, eorum uero susceptorem, quorum bonam aliquam sollicitudinem beneuole suscipit, et misericorditer promouet. Postremo quod ait Cassianus coll. 13 cap. 19, diuine fuisse dignationis quod Dauid per Prophetam fuerit reprehensus, quod uero peccatum suum agnouerit, proprie fuisse libertatis opus, exponi potest iuxta id quod ipse ibidem precedenti capite scripserat, nempe in hominis esse libertate et arbitrio gratiam Dei negligere uel amare,  eique uel obsequi uel resistere, ut decernit Trident. conc. sess. 6 c. 4, ita tamen ut numquam intelligatur exclusa specialis Dei motio, qua fit ut uocanti obsequatur, et peccatum efficaciter detestetur. Quare cum Cassianus premisisset Dei gratiam, que non solum intus, sed etiam foris arguebat Dauidem, subdit proprie fuisse libertatis opus quod peccatum suum agnouerit.



QUARTA CASSIANI PROPOSITIO.

Nonnullum fidei motum ex nobis incipere.---Significatur id collat. 13 cap. 11 et 13, clarius uero c. 15, ubi exercuisse Christum scribit curationes secundum mensuram fidei in qua unumquemque reperit, uel sicut unicuique ipse partitus est; ac si dicat, fidem aliquam nos habere ex nobis, quamdam uero Deum impartiri. Multo rectius senserat coll. 3, cap. 16, donari et augeri fidem a Deo, nisi hec et id genus alia loca intelligantur de fide seu persuasione humana, cum iis que reuelat Deus per Ecclesiam,  incipimus saltem probabiliter assentiri propter aliquas rationes, argumenta, miracula, sanctitatem euangelizantis Christum: cuiusmodi fidem naturaliter acquiri posse auctores sunt Sotus lib. III Sent. distinct. 27 quest. unica, Durand. lib. II Sent. distinct. 28 quest. 1, Alex. Alensis part. III quest. 68 membr. 2, Bonauentura lib. III Sent. distinct. 23 art. 2 qu. 2, Caiet. 1-2 qu. 109 art. 1 notab. 3, Capreol. lib. III Sent. distinct. 24 quest. unic. art. 3 ad arg. Scoti cont. 2 conc., ubi etiam multa loca S. Thome adducit pro hac sententia; a qua certe nec uidetur abhorrere ipsemet S. Thomas 2-2 quest. 6 art. 1, ubi concedit posse esse aliquam persuasionem humanam inducentem ad credendum, sed non sufficientem, nempe ad fidem catholicam; nam ad humanam non negaret, cum omnis persuasio humana naturaliter apta sit ad gignendum aliquam opinionem et assensum leuem saltem. Quare ibidem quest.:  art. 3, heretico non credenti unum articulum denegat fidem catholicam etiam circa reliqua que credit; concedit tamen humanam ex proprio iudicio ac uoluntate nascentem, id quod heretico posset obtingere etiam ante acquisitum fidei humane habitum, ut si qua hora credidit, postmodum non credat. Hoc ipsum etiam rationi ualde consentaneum est, quia ea que extrinsecus nos ad fidem mouent, qualia sunt miracula, uite sanctitas, prophetie, et cetera id genus, etsi non pariunt euidentiam ueritatis, afferunt tamen euidentiam credibilitatis, id est, ostendunt non esse temeritatis uel imprudentie credere, et propterea in assensum aliquem potest sua sponte natura prorumpere; non catholicum tamen, nisi Spiritus sancti lumine collustretur. Sed qualis qualis fuerit Cassiani sententia, certum est multo magis probandam esse Prosperi expositionem contendentis tam Andree, Petri, Pauli, aliorumque apostolorum fidem, quam Zachei, Cornelii, Centurionis et Latronis uocationem, gratie ascribendam; et non modo  non illos, sed ne hos quidem habuisse ullum fidei motum, antequam gratia preuenirentur, quia licet Spiritus sanctus foris eos non traxerit, traxit tamen intus, qui suos uarie trahit ad salutem: Neque enim, inquit Prosper, putandum est quod potentia gratie eos tantum ad filium attrahat, quos aut uoce increparit, aut pena attriuerit, aut terrore tremefecerit; illorum autem mentibus nichil sue uirtutis admoueat per tranquillam cohortationem. Hec Prosper. Certe hic locus preter alios causam uidetur prebuisse Gelasio pape ut Cassiani opera inter apocrypha numeraret.



QUINTA CASSIANI PROPOSITIO.

Nostris orationibus nonnumquam Dei gratiam preueniri, iuxta illud: Et mane oratio mea preueniet te.---Traditur id coll. 3 c. 19 et coll. 13 c. 9 et 12. Nihil hec sententia habere uidetur absurdi. Licet enim ipse orandi Deum affectus sit donum Dei, nichil tamen  prohibet aliquem eius conatum ex nature bono posse depromi, et per eum nos Dei adiutorio quadamtenus dignos effici. Id enim quodammodo significant hec uerba Patrum. Chrysostomus homil. 2 in Epist. II ad Corinth. Tu quoque et illud iam mihi considera, quod etiam si quid Deus prestat ex misericordia, tamen multum hec momenti afferat deprecatio. Initio siquidem misericordiis Dei salutem suam acceptam ferebat: Deus, inquit, misericordiarum ipse nos eripiet; hic uero illorum etiam precibus acceptam refert. Nam et illum qui tam multa talenta debebat, ubi procubuisset ad genua, miseratus est; sic enim scriptum est: Misericordia motus dimisit illum. Quin et Cananee post multam instantiam et importunos clamores, tandem largitus est filie salutem, et tamen illam ex misericordia seruauit. Hinc itaque discimus quod quamquam misericordiam sumus experturi, tamen ut nos ipsos prius misericordia dignos prebeamus oportet. Hieronymus lib. III contra  Pelagianos: Scito, inquit, baptismum preterita donare peccata, non futuram seruare iustitiam, que labore et industria ac diligentia, et semper super omnia Dei clementia custoditur; ut nostrum sit rogare, illius tribuere quod rogatur; nostrum incipere, illius perficere. Et infra: Totus sermo sanctorum ad Deum oratio est, tota oratio et deprecatio extorquet clementiam Saluatoris, ut qui nostris uiribus et studio saluari non possumus, illius misericordia conseruemur. Ubi autem misericordia et gratia est, liberum ex parte cessat arbitrium, quod in eo tantum est, ut uelimus atque cupiamus, et placitis tribuamus assensum. Iam in Domini potestate est, ut id quod cupimus, quod laboramus ac nitimur, illius ope et auxilio implere ualeamus. Hilarius in Ps. CXuIII: Est a nobis, inquit, cum oramus, exordium, ut munus a Deo sit. Nec S. Thomas ab hac doctrina uidetur alienus: nam 2 qu. 83 art. 10, concedit peccatoribus orationem ex bono nature desiderio  procedere, eamque a Deo exaudiri, non ex debito iustitie, sed ex pura misericordia, si necessaria ad salutem perseueranter ac pie pro se homines petant; quod ultimum Caietanus exponit de intentione, qua etiam peccator potest in aliquo opere diligere Deum propter ipsum Deum. Si quis autem contendat hanc pietatem ad impetrandum necessariam, non posse esse sine aliquo speciali auxilio, ut significare uidetur ibidem art. 15 ad 1, certe is negare non poterit ex sententia S. Thome aliquam orationem posse ex nature bono prodire, quamuis impetratura non sit, nisi ex diuino auxilio aliqua illi pietas adiungatur. Neque quem moueat canone 3 concilii Arausicani sic statuentis: Si quis inuocationem humanam gratie Dei dicit conferri, non autem ipsam gratiam facere ut inuocetur a nobis, contradicit Isaie prophete uel Apostolo idem dicenti: Inuentus sum a non querentibus me, palam apparui iis qui me non interrogabant. Ipsum enim concilium canone 6 semet  exponit, cum affirmat sine gratia Dei non posse orari sicut oportet; id enim, ut oportet fieri non potest sine fide et spe. Augustinus in Psalm. LXXXuII: Ego, inquit, ad Dominum clamaui, hoc est, Dominum ut saluus essem, inuocaui. Quomodo autem inuocarem, nisi crederem? quomodo crederem, nisi audirem? Sed ut audita crederem, ipse me attraxit. Ex quo fit ut recte consilium statuat gratia faciente nos orare, quia non oramus nisi ex fide, que gratie donum est: et qui sentiat solam fidem absque nouo auxilio ad aliqualiter Deum deprecandum satis esse a prolatis modo sanctorum sententiis non aberrabit, dummodo non neget etiam ipsis iam credentibus perfectum orandi studium non prouenire nisi ex Spiritu sancto, qui postulat pro nobis gemitibus inenarrabilibus, tametsi cum naturaliter diuinam Prouidentiam agnosci posse recipiamus, nichil sit absurdi ex nature uiribus citra ullam fidem diuinam posse esse orantis affectum, si non efficacem et ardentem, at aliquem tamen, cum ipse gentes iis quos deos putabant, templa  dicarint, aras, uictimas, peana, sacerdotes instituerint. Sensisse autem Cassianum modico quodam solum conatu orandique affectu Deum a nobis preueniri, plenum autem ac perfectum a Domino preueniente proficisci, significari uidetur collat. 13 cap. 12 ad finem. Preuenit, inquit, hominis uoluntatem misericordia Domini, de qua dicitur: Deus meus misericordia eius preueniet me. Et rursus Dominum remorantem atque utiliter quodammodo subsistentem, ut nostrum experiatur arbitrium, uoluntas preuenit nostra, cum dicitur: Et mane oratio mea preueniet te; et iterum: Preueni in maturitate, et clamaui; et: Preuenerunt oculi mei ad te diluculo. Aduocat etiam nos et inuitat cum dicit: Tota die expandi manus meas ad populum non credentem mihi et contradicentem. Et inuitatur a nobis cum dicimus ei: Tota die expandi manus meas ad te. Exspectat nos cum dicitur per prophetam: Propterea exspectat Dominus, ut misereatur uestri. Ex exspectatur a nobis cum dicimus: Exspectans exspectaui Dominum, et intendit me; et:  Exspectabam salutare tuum, Domine. Confortat nos cum dicit: Et ego erudiui et confortaui brachia eorum, ei in me cogitauerunt malitiam. Et ut nosmetipsos confortemus, hortatur cum dicit: Confortate manus dissolutas, et genua debilia roborate. Clamat iehsu: Si quis sitit, ueniat ad me et bibat. Clamat etiam ad eum propheta: Laboraui clamans, rauce facte sunt fauces mee, defecerunt oculi mei dum spero in Deum meum. Querit nos Dominus, dicens: Quesiui, et non erat uir; uocaui, et non erat qui responderet. Queritur et ipse a sponsa flebiliter conquerente: In cubili meo in noctibus quesiui quem dilexit anima mea, quesiui eum, et non inueni; uocaui eum, et non respondit mihi.   uides in iis locis non solum preueniri nos interdum, preuenire nonnumquam, sed nostrum etiam preuenire esse modicum aliquod initium, quod ut perficiamus preuenimur a Deo.



SEXTA CASSIANI PROPOSITIO.

Etiam post preuaricationis lapsum mansisse in Adam scientiam boni, cum sit lex ipsa naturalis, et quedam uirtutum semina omni anime beneficio Creatoris inserta. Id ad uerbum scriptum reliquit collat. 13 c. 12. Ne autem quis existimet scientiam boni cum labe peccati non potuisse consistere, fere omnes sancti Patres naturalem aliquam, licet minus claram quam que fuerat innocentis Ade, scientiam boni in nobis agnoscunt, et quedam uirtutum semina propensionesque ad ea que recta sunt. Ita Basilius in Quest. fusius explicatis ad quest. 2, Ambros. epist. 71, S. Hieron. epistol. 151 ad Algasiam quest. 8, Cyrillus Alexand. lib. III contra Iulianum, Chrysostomus homil. 9 de Penitentia, atque interpretes fere omnes  in cap. II ad Rom. super illud: Gentes que legem non habent, ut Chrysost. Hieronym., Oecum. et alii. Quin quod ad ueri bonique scientiam pertinet, Augustinus retractat aperte quod lib. II Soliloq. aduersus hanc sententiam scripsisse uidebatur: Non approbo, inquit lib. I Retract. cap. 4, quod in oratione dixi: Deus qui nisi mundos uerum scire noluisti; responderi enim potest, multos etiam non mundos multa scire uera. De seminibus uero uirtutum ita scribit lib. de Libero Arbitrio, cap. 10: Satis enim est quod istas tamquam regulas et quedam lumina uirtutum et uera et incommutabilia, et siue singula, siue omnia, communiter adesse ad contemplandum eis qui hec ualent sua quisque ratione ac mente conspicere, pariter mecum uides, certissimumque esse concedis.



SEPTIMA CASSIANI PROPOSITIO.

Cauendum esse nobis, ne ita ad Dominum omnia  sanctorum merita referamus, ut nichil nisi id quod malum est atque peruersum humane ascribamus nature. uerba sunt Cassiani collat. 13 cap. 12. Ex quibus ne colligas quosdam nature meritis, quosdam diuina gratia saluos fieri. Non enim id tradidit Cassianus, sed docere uoluit, non sicut omnia mala sunt ex nobis, ita omnia merita esse ex Deo solo, cum et Dei et nostra sint omnia, cooperatur enim gratie nostra uoluntas in merendo. Ita passim scribit Cassianus, ut lib. XII de Instit. Ren. cap. 12; collat. 3 cap. 11, 12, 15 et 19, collat. 5 cap. 16 et 24; et collat. 13 cap. 9, 10, 11 et ult. Nec Cassianus solus, sed et uniuersi Patres docent liberi arbitrii uim non solum in eo sitam esse, ut aliquis recte faciat ex seipso, utque uocanti mouentique Deo possit obniti, sed etiam ut opus bonum et meritorium non solus Deus perficiat, sed Deus et uoluntas nostra, et totum quidem ille, totum et ista. Ita Patres fere omnes docent. S. Hieron. in epistola ad Demetriadem de uirgin. seruand., et lib. II et III contra Pelag.; August. l. de  Natura et Gratia c. 16 et 29, et lib. de Gratia et Libero Arbitr. cap. 4 et 5, lib. III Hypognosticon; Chrysostomus homil. 2 in Epist. II ad Corinth.; Anselmus in Epist. I Corinth. cap. Xu, super illa uerba: Non ego, sed gratia Dei mecum; S. Gregorius homil. 9 in Ezechielem; Bernardus lib. de Gratia et Libero Arbitr. et concil. Trident. sess. 6 can. 32.



OCTAuA CASSIANI PROPOSITIO.

Nostrarum qualitatem cogitationum aut recordationum in nostra positam esse potestate. Id affirmat collat. 1 cap. 17 et 19, et collat. 7 cap. 4. Hoc loco illud annotandum est quod scribit Anselmus in lib. de Concordia prescientie et predestinationis, gratieque ac liberi arbitrii cap. 3. Si bene, inquit, considerentur que dicta sunt, aperte cognoscitur quia cum aliquid dicit Scriptura pro gratia, non amouet omnino liberum arbitrium; neque cum loquitur pro  libero arbitrio, excludit gratiam, quasi sola gratia aut liberum arbitrium solum sufficiat ad saluandum hominem. Recte quidem, quia cum aliquid ex multis causis dependet, nunc uni earum, nunc alteri potest ascribi, dummodo cetere non excipiantur. Hinc ille Scripturarum uoces: Spe salui facti estis; iustus ex fide uiuit; Charitas operit multitudinem peccatorum; Penitentiam agite, appropinquabit regnum celorum; Fides tua te saluam fecit; Eleemosyna exstinguit peccatum. Nihil horum certe solum iustitiam perfecit Christianam, que tamen nunc isti, nunc illi tribuitur seorsum, quia his omnibus uera pietas nititur. Sic etiam loquuntur et sancti Patres, ex quo magna nobis ad intelligendum Cassianum presidia comparantur. Nam quod ad cogitationum qualitatem spectat, Augustinus lib. III de Libero Arbitrio ita scribit: Quoniam uoluntatem non allicit ad faciendum quodlibet, nisi aliquid uisum, quod autem quisque uel sumat uel respuat est in potestate; sed quo uiso tangatur nulla potestas est, fatendum est et ex superioribus  et ex inferioribus uisis animum tangi, ut rationalis substantia et ex utroque sumat quod uoluerit, et ex merito sumendi uel miseria uel beatitas subsequatur. Idem tradit Basilius in homilia, Attende tibi ipsi. Augustinum et Basilium sequitur Cassianus, docens qualitatem nostrarum cogitationum a nobis pendere; sed neuter id nobis solum deputat, uerum indicare uoluerunt esse etiam penes nos, adiuuante Deo, uisa quibus tangimur respuere, uel probare, et ita piis meditationibus consuescere, ut turpibus uisis aditus precludatur.



NONA CASSIANI PROPOSITIO.

Post recentem hominis lapsum clarius fuisse lumen rationis, ut minus Deo tunc egeret illuminante quam postmodum. Sic habetur coll. 8 cap. 23. Quod quidem nouum iudicari non debet, cum id ante Cassianum docuerit Hieronymus epist. 8 de uirginit. ad Demetr. disertis uerbis, cuius rei hec ratio potest assignari.  Notissimum est philosophis affectus qui sentientem animum perturbant sine corporis commutatione quadam non excitari; sanguis enim nunc efferuescit, nunc tepescit; fluit, refluit, procurrit, recurrit. Cor etiam uarie, aut contrahitur aut dilatatur. His cordis et sanguinis affectionibus afficiuntur uarie parentum corpora, eorumque facultas seminalis, que uitium quod hausit a fonte ad liberos tamquam ad riuos transfundit; et dum filii nature quam acceperunt a parentibus uitiatam, suis ipsi moribus adiiciunt corruptelam, fit ut quo diuturnior temporum decursus est, eo bona nature semina magis obruantur, maiorque nepotibus quam eorum maioribus necessitas gratie illuminantis accedat.



DECIMA CASSIANI PROPOSITIO

Diuidere Spiritum sanctum uarios gratie gradus pro uario hominum captu, labore, industria, conatu. Id significat lib. uI de Instit. Renunt. cap. 18, collation. 3 cap. 11 et 12, collat. 13 cap. 15 et 16. Hoc ut catholice  intelligatur, illud tenendum est, nostrum hunc captum et conatum, cui Deus sue gratie dicitur adaptare mensuram, referri posse ad tria. Primum quidem ad remotam preparationem, que cum nonnulla esse possit ex nobis, cum Deus eam misericorditer respicit et iuxta eam sua dona largitur, dici potest utcumque noster conatus mensura gratie. Utcumque dixi, quia non proprie et perfecte, tum quia isthec preparatio uix fines meriti congruentis ingreditur, tum quia illius modum diuine largitatis magnitudo frequenter excedit, quod diserte Cassianus affirmat coll. 13 cap. 16, additque, cap. 11 et 15, nonnullos esse quos de salutis sue remedio nichil cogitantes, neque ad id se preparantes, Deus spontanea gratie sue dignatione preelegit. Referri potest secundo loco noster ille conatus et captus ad proximam dispositionem: cuius quia Deus est auctor, cum eius modulo Deus iustificantem gratiam metitur, non  potest nostra uoluntas dici mensura gratie, sed diuina, que tantum gratie qua iustificamur infundit, quantum gratie preuenienti admouerat, licet etiam hic nostre uoluntatis conatus exigatur, qui tamen cum diuina licet motione coniunctus, ad iustitiam consequendam, meriti obtinet condignitatem, ut in concil. Trident. sess. 6 c. 8 decernitur. Postremo noster ille captus et conatus spectari potest in eo qui gratia iam inherente iustus est, et negari non potest illam esse mensuram ex condignitate parem augende gratie et caritati. Charitas, inquit Augustinus tract. 5 in epist. Ioan., meretur augeri, ut aucta mereatur et perfici. Idem concil. Trid. sess. 6 cap. 10. Et licet uir iustus solo habitu gratie uirtutumque infusarum non satis munitus sit ad pietatis opera uel omnia uel semper obeunda, ad nonnulla tamen et aliquamdiu inhabitantem gratiam et uirtutes satis esse circa noui auxilii necessitatem sentiunt Caiet. 1-2 q. 109 art. 8, Dominicus Sotus lib. III de Natura et Gratia c. 4, et Decanus Louaniensis art. 7  de Lib. Arb. Et sicut in potestate est obtinentis gratiam ea nichil uti ad operandum , ita etiam iusto unicuique liberum est uel tantum operari quantum potest ex gratia, uel minus; ita ut posse operari tantum, aut tantum, sit ex gratia; operari uero lentius aut enixius, intra mensuram et latitudinem accepte gratie; et per gratiam quam possidet, aliam maiorem, minoremue lucrari, ex nostra pendeat libertate, ut ait Cassianus, nec ad id nouo semper sit opus auxilio. Multa sunt in hanc sententiam sanctorum Patrum testimonia, presertim Hieronymi lib. II aduers. Iouinianum, et lib. I contra Pelagian., Dionysius Areopag. lib. de Celest. Hierarch. cap. 9 et lib. de Diuin. Nom. cap. 5, Orig. lib. uII in cap. uIII ad Rom., Chrysost. hom. 9 quod nemo leditur nisi a se ipso. Immo idem hic sanctissimus doctor homil. 19 in Act. Apost. significat id  quod Cassianus lib. IX cap. 18 docet de peculiari progressu S. Pauli in scientia ob uehemens Scripturarum studium.



UNDECIMA CASSIANI PROPOSITIO.

Eos quorum Deus fidem ac uirtutem per se uel per alium tentatorem explorat a diuina gratia paulisper subrelinqui, ut probentur, et suis non Dei uiribus uincant. Totidem uerbis id asserit collat. 13 cap. 14, atque ita tentatam putat tolerantiam Iob traditi in manus Satane, obedientiam Abrahe in filio immolando, et fidem centurionis cui Dominus suam presentiam obtulit, dicens: Ego ueniam et curabo eum. Mirabitur quisquam tam gloriosam de teterrimo hoste uictoriam fortissimo Iob obtingere potuisse sine gratia, ut ei uideantur nec martyres in suis agonibus gratie uiribus eguisse, si Iob tam grauem oppugnatorem Deo non iuuante prostrauit. Duplex huic loco potest adhiberi interpretatio. Prior quidem, quod hic Cassianus usurpet gratie nomen iuxta latissimam  eius significationem, qua non solum internas Spiritus sancti motiones habitusque infusos, sed omnem etiam gratuitam Dei curam iustorumque protectionem extrinsecus adhibitam comprehendit, quo sane modo eos destituere diuina gratia dicitur quos a molestiis, laboribus, erumnis, nocumentis non seruat aut liberat. Hinc illi iustorum gemitus et querele: Deus, Deus meus, quare me dereliquisti; Dicentes, Deus dereliquit eum, persequimini et comprehendite eum, quia non est qui eripiat; Et dixit Sion, Dereliquit me Dominus, et Dominus oblitus est mei, etc. Et hec derelictio sanctorum uexationem cruciatumque designat, non interne fortitudinis amotionem. De hac enim precipue sunt ille promissiones: Non te deseram, neque derelinquam; Cum ipso sum in tribulatione; Non uidi iustum derelictum; Sapientia uenditum iustum non dereliquit, etc. Cassianum uero non loqui de interna derelictione, sed de externa nec de  gratia auxiliante ad perferendum, sed de gratia nos protegente a malis, patet ex illis uerbis que de Iob in hunc modum scribit; Licet etiam gratia Dei non in totum illi defuisse credenda sit, que tantam tentatori tentandi tribuit potestatem, quantam et illum resistendi nouerat habere uirtutem, non eum ab illius impugnatione sic protegens ut nullum uirtuti humane relinqueret locum, sed hoc tantum procurans, ne uiolentissimus inimicus, animam eius amentem faciens et impotem sensu, impari eum atque iniquo certaminis pondere pregrauaret. Et infra de Abraham: Unde, inquit, non immerito fidei eius constantia comprobatur, atque ad eum subueniente gratia Dei, que eum paulisper subreliquerat ut probaret, ita dicitur: Ne inferas manum tuam in puerum neque facias ei quidquam, nunc enim scio quia times Deum tu, et non pepercisti filio tuo dilecto propter me. Itaque docere tantum uoluit iustos destitui gratia que uindicat ab aduersis, non ea que eos in aduersis fouet ac sustinet ne succumbant; et pugnare eos non Dei  uiribus ait, sed suis; Dei namque uiribus tunc pugnarent cum Deo agente seruarentur illesi, suis uero pugnant cum lesi tolerant ea que ledunt. Suis dixit, non suis tantum, ut nostre uoluntatis conflictum et conatum adhibendum esse moneret, non autem soli gratie fidendum. Ideo dixerat de Iob eum contra inimicum sua uirtute, non Dei solius gratia protegente, congressum esse, nec absque ulla uirtute patientie sue diuina tantum opitulatione suffultum. Et infra: Cum istum, inquit, prophetam aut somniatorem surgere permiserit Deus, itane eos quorum fidem probare disponit protecturus esse credendus est, ut nullum penitus locum quo suis uiribus cum tentatore confligant libero eorum reseruet arbitrio? Alteram subiiciam interpretationem, ut licet gratia proprie pro dono intus opitulante aut etiam inhabitante sumatur, hac tamen bifariam destitui nos posse intelligamus. Primum cum non suppeditatur facultas ad sustinendum necessaria. Iterum  cum licet quantum satis est suppetat, nil ultra tamen additur, quod id, quod pati possumus, ex gratia minus laboriosum molestumque reddatur. Priori quidem modo numquam Deus querentes se derelinquit, posteriore autem frequenter. uult enim suos athletas uirtutes quas ipsis impertiit exercere, nec querere ut nullo dolorum molestiarumque sensu tangantur, tamquam diuine dulcedinis ebrietate consopiti, sed accepte gratie uim totam experiantur, perferendo et quanta illa est in praxim et opus adhibendo, licet id ipsis multum tristitie et angoris sit allaturum, ut in eos quadrent ille uoces: Euntes ibant et flebant mittentes semina sua; Omnis creatura ingemiscit et parturit usque adhuc; Non solum autem illa, sed et nos ipsi primitias spiritus habentes; Mulier cum parit, tristitiam habet, quia uenit hora eius, etc. Derelinquit igitur suos Deus cum nouam gratiam non suggerit, sed collate usum exigit. Preclare totum hunc locum illustrat Origenes lib. III , Sicut hi, inquiens, qui agonibus presunt eos qui ad  certamen ueniunt utcumque neque fortuito inter se sinunt inire certamina; sed diligente examinatione, prout corpora uiderint uel etates, equissima comparatione iungentes illum cum illo, uerbi gratia, pueros cum pueris, uiros cum uiris, qui sibi uel eui uel roboris propinquitate conueniant; ita intelligendum est etiam de diuina Prouidentia, quod omnes qui in hos humane uite descenderint agones iustissima moderatione dispenset secundum rationem uniuscuiusque uirtutis, quam ipse solus qui solus corda hominum intuetur agnoscit, ut alius quidem pugnet aduersus carnem talem, et alius quidem in tantum tempus, alius uero in tantum; et ut alter instiget carnem in hoc uel illud, alius uero in aliud; tum uero ut alius resistat aduersus inimicam potestatem illam uel illam, alius uero aduersus duas ue, tres simul; aut nunc quidem aduersus aliam, nunc iterum aduersus aliam, et certo tempore quo aduersus  illam; uel post que gesta aduersus quas pugnet, post que uero aduersus quas malitias. Intuere enim ne forte tale aliquid indicetur per hoc quod dicit Apostolus: Fidelis autem Deus, qui non patietur uos tentari supra id quod potestis; id est, pro eo quod singuli pro uirtutis sue quantitate uel possibilitate tentantur. Nec tamen quoniam diximus iusto iudicio unumquemque pro uirtutis sue quantitate tentari, idcirco putandum est quia omni genere deceat uincere qui tentatur; sicut ille quidem qui in agone contendit, quamuis equa moderatione comparatus sit aduersario, non tamen omni genere uincere poterit. uerum nisi equalis fuerit certantium uirtus, non erit iusta palma uincentis, nec iuste culpabitur uictus, propterea quod permittit quidem nos tentari, non tamen supra id quod possumus, pro uiribus enim nostris tentamur: ut uero hoc quod posse nobis ipse dedit, uel strenue uel segniter impleamus, in nobis est. Dubium enim non est quin in omni tentatione adsit nobis tolerandi uirtus, si tamen nos competenter  utamur uirtute concessa. Non enim idem est habere uincendi uirtutem, et uincere; sicut ipse Apostolus cautissimo sermone signauit, dicens: Quia dabit Deus exitum, ut sustinere possitis, non ut sustineatis. Multi enim sustinent, sed in tentatione uincuntur. A Deo autem datur non ut sustineamus , sed ut sustinere possimus. Ea autem uirtute, que nobis data est ut uincere possimus secundum liberi arbitrii facultatem, aut industrie utimur et uincimus, aut segniter, et superamur. Si enim totum nobis hoc detur ut omni genere superemus, et nullo modo uincamur, que iam superest causa certandi ei qui uinci non potest? aut quod palme meritum ubi repugnandi adimitur uincendique facultas? Si uero eque quidem omnibus nobis uincendi possibilitas prebeatur, in nostra autem positum sit potestate, quomodo hac possibilitate uti debeamus; id est, uel industrie uel segniter, iusta erit uel uicti culpa, uel  palma uictoris. Hec Origenes. Cui consimilia scribit S. Gregorius, sed breuius lib. II Moral. cap. 11. Idem uero cum Origene sensisse Cassianum, ex collat. 13 cap. 13 potest intelligi; namque sic scribit: Magister gentium licet gratia Dei apostolatus gradum sortitum se fuisse testetur, dicens: Gratia Dei sum id quod sum, tamen se quoque diuine gratie respondisse pronuntiat, dicens: Et gratia eius in me uacua non fuit, sed abundantius illis omnibus laboraui; non autem ego, sed gratia Dei mecum. Nam cum dicit: Laboraui, conatum proprii signat arbitrii. Cum dicit: Non autem ego, sed gratia Dei, uirtutem diuine protectionis ostendit. Cum dicit: Mecum, non otioso neque securo, sed laboranti ac desudanti eam cooperatam fuisse declarat. Hec Cassianus, et subdit statim initio capitis 14: Quod etiam in Iob, probatissimo athleta suo, cum eum diabolus expetisset ad singulare certamen, diuinam legimus prouidisse iustitiam. uides quod de Paulo dixerat, transferre etiam in Iob, nempe ut laborauerit quidem, non tamen  solus, sed gratia Dei cum ipso, et gratia Dei in eo uacua non fuerit, quod et sequentibus confirmat uerbis: Si contra inimicum, inquit, non sua uirtute, sed Dei solius fuisset gratia protegente congressus, et absque ulla uirtute patientie sue, diuina tantum opitulatione suffultus , multiplices illas tentationum moles pertulisset, quomodo non illam calumniosam diabolus, quam prius emiserat uocem aduersus eum, iustius iterasset; Numquid gratis Iob colit Deum? Non tu uallasti eum ac domum eius, et uniuersam substantiam eius per circuitum? Sed aufer manum tuam, id est, sine eum suis mecum uiribus decertare, nisi in faciem tuam benedixerit tibi. Sed cum nullam eiuscemodi querimoniam calumniosus hostis post conflictum audeat iterare, non Dei sed illius se uictum  uiribus confitetur. Illius, inquit, uiribus, quia suis ille uiribus usus est, gratia preferens omnem molestiam, nec exspectans tantam sibi superinfundi gratiam, que omnem molestiam absorberet; sed exprompsit quidquid in ipso erat ut gratie cooperaretur, que quidem absque dubio pugne erat equalis, licet atrocissime. Non enim sine copiosa gratie ubertate ad tantam peruenisset sanctitatem, quantam diuinum illud preconium declarat: Numquid considerasti seruum meum Iob, quod non sit ei similis in terra, homo simplex et rectus ac timens Deum, et recedens a malo? Hanc preterea Cassiani fuisse sententiam declarat, quod de Abraham ibidem subdit: Explorationem, inquit, fidei in Abraham quoque diuina dispensauit iustitia cum dicitur: Et factum est post hec uerba tentauit Deus Abraham. Non enim illam fidem quam ei Dominus inspirabat, sed illam quam uocatus semel atque illuminatus a Domino, per arbitrii libertatem poterat exhibere, experiri uoluit diuina iustitia. uides augmentum solum gratie tempore  tentationis remoueri, non gratiam ante collatam, cuius usum in tentatione poterat exhibere. Eadem ratione exponi potest tam quod subdit de Deo nos probante per pseudoprophetam aut somniatorem, quam quod scribit de gentibus in circuitu Hebreorum relictis ut Isrel exerceretur ad prelium; illud etiam quod de Centurionis fide affirmat, de qua Dominus in Euangelio: Non inueni tantam fidem in Isrel. Non enim Cassianus, qui sepe docuerat fidem esse donum Dei, negat Centurionis fidem a Patre luminum descendisse, sed supra fidem qua iam Centurio credebat in Christum, aliam adiectam fuisse, ut in magnificam illam professionem erumperet: Domine, non sum dignus, etc. Illam enim contendit exhiberi potuisse ex fide quam iam habebat. Cui rei quedam fauere uidentur argumenta: primum, quod scribit, cum Dominus ei suam obtulit presentiam, ideo obtulisse ut fidem tentaret, in qua fidei exploratione similem illum facit Abrahe, Abrahe uero non  fidem ascribit, sed usum. Deinde, quod subdit hec uerba: Tale est et illud quod ab Apostolo dicitur: Itaque qui se existimat stare, uideat ne cadat. Tentatio uos non apprehendit nisi humana. Fidelis autem Deus, qui non permittet uos tentari supra id quod potestis, sed faciet cum tentatione exitum, ut sustinere possitis. Cum enim dicit, Qui stat, uideat ne cadat, sollicitam reddit arbitrii libertatem, quam utique nouerat percepta gratia uel stare per industriam, uel cadere per negligentiam posse. Cum autem infert: Tentatio uos non apprehendit nisi humana, infirmitatem eorum et inconstantiam necdum robuste mentis exprobrat, qua adhuc spiritalium nequitiarum turbinibus non poterant impugnari, aduersum quos semetipsum uel illos perfectos nouerat quotidie dimicare, de quibus ad Ephesios dicit: Iam non est nobis colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum, contra spiritalia nequitie in celestibus. Cum uero subiungit: Fidelis autem Deus, qui non  permittet uos tentari supra id quod potestis, non utique optat ne eos Dominus tentari permitteret, sed ne supra id quod sustinere poterant tentarentur. Illud enim indicat humani arbitrii facultatem, hoc uero Domini gratiam tentationum luctamina moderantis ostendit. In his igitur omnibus approbatur ita semper diuinam gratiam arbitrium hominis incitare, ut illud non in omnibus taliter protegat ac defendat, ut non etiam propriis eum conatibus congredi aduersum spiritales faciat inimicos, in quibus uel gratiam Dei uictor, uel infirmitatem suam superatus intelligat; et ita discat non de sua fortitudine, sed de diuino semper sperare suffragio, atque ad suum iugiter recurrere protectorem. Neque moueat quemquam quod de Centurionis fide paulo ante dixerat: Nullius laudis esset ac meriti, si id in eo Christus quod ipse donauerat, pretulisset; alioquin dixisset: Non dedit tantam fidem in Isrel. Non enim de fidei habitu, ut  ostendimus, loquitur, sed de usu atque actu quem exhibere nostre potestatis est; et in hoc posita est ratio meriti nascentis ex opere operantis, de quo hic erat sermo. He due expositiones huic capiti posse  conuenire uidentur, quarum alteram nisi cautus lector adhibeat, Cassianum hac in re cum Pelagianis sensisse facile iudicabit.





PAUCAE QUAEDAM CASSIANI SENTENTIAE PIAM INTERPRETATIONEM DESIDERANTES.



Col. 8, cap. 17, et Coll. 13 cap. 12.


Unicuique nostrum duo coherent angeli, id est, bonus et malus, ut liber Pastoris docet.---De hoc libro Pastoris ita scribit Hieronymus in Catalogo uirorum illustrium: Hermas cuius apostolus Paulus ad Romanos scribens meminit, asseritur auctor esse  libri qui appellatur Pastor, et apud quasdam Grecie Ecclesias etiam publice legitur. Reuera utilis liber, multique de eo scriptorum ueterum usurpauerunt testimonia; sed apud Latinos ignotus est. Hec Hieronymus. Ceterum tanto ante Tertullianus in libro de Pudicitia, eam scripturam ab omni concilio Ecclesiarum inter apocrypha et falsa iudicatam affirmat; et demum Gelasius papa in cap. Sancta Rom. distinct. 15, ut apocrypham repulit. Itaque quod de malo angelo liber ille Pastoris affirmat, falsum est, licet id scripserit etiam Origenes homil. 35 in Lucam, nisi forte figurate, mali angeli nomine, qui nobis coheret, fomes ipse intelligatur peccati, qui ex mali angeli suggestione traxit originem.



Coll. 9 cap. 19.

Qui mentis est purissime, nouit testimonio conscientie sue, cum apparuerit Christus, mox eius se futurum esse consortem.---Huc pertinet illud Pauli ad Romanos cap. uIII: Ipse Spiritus testimonium reddit  spiritui nostro, quod sumus filii Dei, et illud II ad Corinth. I: Gloria nostra hec, testimonium conscientie nostre. Ex hoc testimonio dicit Cassianus nosse iustos fore se Christi consortes, sed non affirmat eos id certo nosse quia hec notitia certior incertiorue esse potest, prout Spiritus sanctus per clariora uel obscuriora signa reddit nobis de nostra salute testimonium, qualia sunt interna dulcedo, mentis illustratio, uite puritas, et id genus alia, in quibus tamen nichil est indubitatum, nisi certissima accedat reuelatio, quasi humane menti opus est, ut in agnoscenda Spiritus sancti presentia non fallatur, multo magis ut de sua perseuerantia in bono certior fiat. Quare quod ponit Cassianus testimonium conscientie de obtinendo Christi consortio, nec de perseuerante, nec de presente iustitia potest esse certum, sed uel de altera, uel de utraque probabiliter uerum.



Col. 9 cap. 23 siue 24.

 In oratione Dominica nichil caducum uult a se Christus, nichil uile, nichil temporale eternitatum conditor implorari.---Non quod putet Cassianus temporalia non esse petenda, sed non esse eorum causa petitionem spiritalium posthabendam. Subdit enim: Magnificentie Dei ac munificentie maximam irrogabit iniuriam, quisquis his sempiternis petitionibus pretermissis transitorium aliquid et caducum ab eo maluerit postulare.



Coll. 17 cap. 15 et seq. et lib. u de Instit. Renunt. cap. 37 et 39.

Ex quadam economia et dispensatione licere officiose mentiri. Et hanc maculam seu nubeculam quamdam subire potius quam ueritatem profiteri nobis aliis noxiam, probatur ex patriarcharum multis prophetarumque mendaciis, qui omnibus omnia facti, aliquid a perfectionis rigose relaxauere mentiendo.---Hec sententia tuta non est, ut fuse probat Augustinus libris duobus contra Mendacium ad Consentium eamque  damnat in Priscillianistis hereticis. Unde Innocentius III cap. Super eo de Usuris, decernit diuini uerbi precepto tueri ne quis etiam pro alterius uita seruanda mentiatur. uerum priusquam ea ueritas ab Ecclesia definiretur, nonnulli Patres, Platonem lib. u de Rep. secuti, senserunt uirum prudentem posse officioso mendacio non secus uti quam medicamento.  Ita Origenes lib. uI et X Stromat.; Chrysostomus in fine libri primi de Sacerdotio, et homil. 32 et 53 in Genesim, et epist. ad Olymp.; S. Hieronymus in II cap. Epistole ad Galatas: quod ei per litteras obiicit Augustinus. Horum itaque sententiam secutus est Cassianus, priusquam Ecclesia contrarium decerneret.



Collat. 20 cap. 8.

Quis est qui non possit suppliciter dicere: Peccatum meum cognitum tibi feci, et iniustitiam meam non operui, ut per hanc confessionem etiam illud confidenter subiungere mereatur: Et tu remisisti impietatem cordis mei? Quod si uerecundia retrahente reuelare coram hominibus erubescis, illi quem latere non possunt, confiteri ea iugi supplicatione non desinas, ac dicere: Iniquitatem meam ego cognosco, et peccatum meum contra me est semper; tibi soli peccaui, et malum coram te feci; qui et absque ullius uerecundie publicatione curare, et sine improperio peccata donare consueuit.---Non  uidetur negare necessitatem penitentie et confessionis secrete, sed publice, cuius ipsemet Cassianus meminit lib. II de Institut. renunt. cap. 15 et 16, lib. III cap. 7, lib. Iu cap. 16 et 20, lib. I de Incarnat. cap. 4. Et certe si quis attente eius uerba perspiciat, animaduertet ea in publicam quadrare penitentiam de peccatis secretis: Si reuelare, inquit, peccata tua coram hominibus erubescis, non dixit, coram homine, uel sacerdote; et subdit: Deus remittere consueuit absque ullius uerecundie publicatione, et sine improperio; nam a secreta confessione longe absunt et publicatio et improperium: de qua illum non esse locutum, illud argumento est, quod nullus ueterum aut recentiorum hunc illi errorem obiecerit. Quare secutus uidetur doctorem suum Chrysostomum ita passim loquentem, qui tamen numquam, sicut nec eius predecessor Nectarius, secretam sustulit confessionem, sed publicam, ut fuse aduersus Caluinum probat Decanus Louaniensis art. 5 de Confessione.



Collat. 21 cap. 4.


Sic Dauid precepta legis cognoscimus, qui precipiente Mose ut inimicis talio redderetur, non solum hoc non fecit, uerum etiam dilectione complexus est persequentes, et pro his Domino pie supplicans etiam lugubriter fleuit, et ultus est interfectos.---Precipiente, inquit; et uere: precipitur enim Exod. XXI, Leuit. XXIu, Deuter. XIX; sed iudicibus precipitur, qui ministri Dei sunt ad uindictam malorum, laudem uero bonorum; priuatis autem id non precipitur, immo prohibetur, cum dicitur Deut. XXXII: Mea est ultio, et ego retribuam. Quod Paulus Apostolus in Epist. ad Rom. cap. XII, iis uerbis refert: Scriptum est: Mihi uindicta, et ego retribuam. Tametsi neque Moses, neque ulla lex uetuit, quin deposito odio et cessante scandalo, possent priuati a iudicibus exposcere ultionem studio iustitie boniue publici, uel ad emendationem peccantis, ut fuse declarat S. Thomas 2-2  quest. 108: nam que de perferendis iniuriis ac remittendis habentur in Euangelio, non secundum operis exhibitionem semper, sed secundum animi preparationem exponit Augustinus lib. de Serm. Domini in monte cap. 34. Hanc legis concessionem dicitur Dauid supergressus quod nollet uti lege que precipiebat iudicibus ut talionem redderent, presertim cum id qui lesi erant postularent.



Ibidem cap. 10.

Factum Theone qui post consummatum matrimonium, relicta coniuge, monasticam uitam professus est, Cassianus narrat si non studio laudatoris, at fide narratoris, et subdit: Puto tot spiritalium uirorum Deo auctore prolatum non errasse iudicium; quod etiam tanta signorum, ut supra iam dictum est, admiratio confirmabat.---Que uerba significant peculiarem aliquem instinctum sancti Spiritus interuenisse uel impellentis ad faciendum, uel factum comprobantis uirtute miraculorum; idque preter ordinem et legem,  ut haberemus quod miraremur, non quod imitaremur.



Ibidem cap. 29.

Pro intelligendo cap. 29 col. 21, illud uidetur premonendum, duplicem a theologis distingui legis tam diuine quam humane uim ac potestatem: unam quidem que instar regule humanas dirigit actiones, suique transgressores peccati uinculo deuincit; alteram uero que subditos ad sui obseruantiam cogit, minis eos penisque cercendo. Et quidem constat inter omnes catholicos quod ad uim directricem pertinet omnes legi subiacere, siue iniustos siue iustos, siue imperfectos siue perfectos, ita ut qui eam uiolant scientes et uolentes, licet antea sanctissimi fuerint, et culpam et pene reatum incurrant. Quod uero spectat ad cogendi puniendique potestatem, perfectos uiros a lege Paulus apostolus eximit, cum dicit. Iusto non est lex posita; quia non coacti metu penarum obtemperant legi, sed ex caritate, que si perfecta est,  foras mittit timorem. Ita sentit August. concione 10 in psal. CXuIII; ita et Cassianus l. Iu de Inst. renunt. cap. 39, et col. 21 cap. 13. His expositis facile est catholice interpretari quod de Quadragesima scribit eadem col. cap. 29; sic enim ait: Hac igitur Quadragesime lege qui iustus atque perfectus est non tenetur, nec exigui huius canonis subiectione contentus est, quem profecto illis qui per totum anni spatium deliciis uel negotiis secularibus implicantur Ecclesiarum principes statuerunt; ut uel hac legali quodammodo necessitate constricti, his saltem diebus uacare Domino cogerentur, ac dierum uite sue, quos totos quasi fructus quosdam fuerant uoraturi, uel decimas Domino dedicarent. Ceterum iusti quibus lex non est posita, quique spiritalibus non exiguam illam, id est, decimam partem, sed totum uite sue tempus impendunt, quia liberi sunt a decimarum legalium functione, idcirco si eos superueniens honesta et sancta necessitas coarctarit, audent stationem ieiunii absque ulla disceptatione laxare. Hoc ipsum probat Rabanus lib. II de Instit. cleric. cap. 20, et Isidorus  lib. I de Ecclesiasticis Officiis cap. 36, et uterque Cassiani testimonio id confirmat. Non desunt tamen qui suspicentur hoc loco fauere Cassianum Begardis et Beguinis, quorum hereses damnate sunt sub Clemente u in concilio uiennensi, relato inter Clementinas in clem. Ad nostrum, de Hereticis. De secundo enim et tertio illorum errore ita scribit concilium: Asserunt secundo quod ieiunare non oportet hominem nec orare postquam gradum perfectionis huius modi fuerit assecutus; quia tunc sensualitas est ita perfecte spiritui et rationi subiecta, quod homo potest libere corpori concedere quidquid placet. Tertio, quod illi qui sunt in predicto gradu perfectionis et spiritu libertatis, non sunt humane subiecti obedientie, nec ad aliqua precepta Ecclesie obligantur quia  Ubi Spiritus Domini, ibi libertas. Neutrum errorem sapit Cassianus, qui col. 10 c. 10 perfectos toto anno affirmat ieiunare, orare  uero omnibus momentis et actionibus, et preter frequentissimas obedientie laudes, quibus omnes suas Institutiones et Collationes aspersit, collatione etiam 19 c. 6 inter alia commoda uite socialis, que esse commemorat in cenobio, illud adiicit abbas Ioannes, quod usque ad finem, inquit, subiectus abbati, illum aliquatenus uidear emulari, de quo dicitur: Humiliauit semetipsum factus obediens usque ad mortem, merearque illius uerbum humiliter dicere: Quia non ueni facere uoluntatem meam; sed uoluntatem eius qui misit me Patris. A lege itaque Quadragesime non eximit perfectos, uel nomine perfectionis, uel pretextu uane libertatis, quo nitebantur Begardi et Beguini, dicentes: Ubi Spiritus Domini, ibi libertas; sed tribus de causis, que ex eius uerbis colligi possunt: primum, quia iusto non est lex posita, ait Apostolus I Tim. I; deinde quia qui totum uite tempus spiritalibus officiis impendunt, liberi sunt a decimarum legalium functione, qualem dicit esse Quadragesimam, per quam tamquam decimatio quedam dierum anni Deo  redditur; postremo, si eos superueniens honesta et sancta necessitas coarctarit. Atque he tres cause, si recte intelligantur, uere sunt. Quod etiam ad primam attinet, notissimum est uiros iustos ac perfectos teneri quidem lege, et culpe peneque obnoxios esse, si eam ut recte uiuendi ducem non sequantur; liberos tamen a lege dici, qua parte terroribus ac penis homines ad sui cultum obseruantiamque compellit, hoc enim seueritatis metu non indigent uiri iusti, quibus Spiritus sancti gratia et caritas dilatauit cor ad currendam uiam mandatorum Dei. In quem sensum seipsum explicat Cassianus in hac coll. c. 13 et lib. Iu Instit. Renunt. c. 39. Altera uero causa uim habet apud eos qui sentiunt non teneri eos lege, presertim humana, apud quos finis et ratio legis locum non habet. Nam si quadragenarium ieiunium institutum fuit ut decime quedam annui temporis Auctori temporum soluerentur, abunde eas soluunt qui omne uite tempus et se totos  Deo tamquam holocausta quedam exhibent, in multa patientia, in tribulationibus, in necessitatibus, in angustiis, in laboribus, in uigiliis, in ieiuniis, in castitate, etc. Certe si legis potestas legis fine nititur, non possunt non probare secundum Cassiani rationem, qui legis obligationem ex eius fine desumunt. Quorum sententia, licet eam Ecclesia nusquam damnauerit, quinimmo a plerisque uiris doctissimis defendatur, mihi tamen non usquequaque probatur, nisi tertia Cassiani ratio accedat, hoc est, honesta et sancta necessitas, que si sit euidens, nec ad prelatos, penes quos ius est dispensandi in huiusmodi Ecclesie sanctionibus, facilis patet accessus, potest per se ipsum unusquisque ieiunium soluere, ut auctor est D. Thomas 2-2 quest. 147 art. 4.



Coll. 21 cap. 30.

Sciendum sane hanc obseruantiam Quadragesime, quamdiu Ecclesie illius primitiue perfectio inuiolata permansit, penitus non fuisse. Non enim precepti huius  necessitate, nec quasi legis sanctione constricti, arctissimis ieiuniorum terminis claudebantur, qui totum anni spatium equali ieiunio concludebant. uerum cum ab illa apostolica deuotione desciscens quotidie credentium multitudo suis opibus incubaret, nec eas usui cunctorum secundum apostolorum instituta diuideret, sed priuatim impendiis suis consulens non seruare tantum, sed etiam augere contenderet, Ananie et Sapphire exemplum non contenta sectari; id uniuersis tunc sacerdotibus placuit, ut homines curis secularibus illigatos, et pene  continentie uel compunctionis ignaros, ad opus sanctum canonica ieiuniorum indictione reuocarent, et uelut legalium decimarum necessitate compellerent, que utique infirmis prodesse posset, perfectis preiudicare non posset, qui sub gratia Euangelii constituti, uoluntaria legem deuotione transcendunt.---Hic locus non pugnat usquequaque cum Patrum constantissima sententia qui  Quadragesimam ad apostolorum referunt traditionem. Licet enim instituendi quadragesimale ieiunium ratio consecrata fuerit tum in Mosis, Elie et Christi ieiunio, tum in precepto Domini de ieiunando generaliter, cum dicit Luc. u: uenient autem dies, cum ablatus fuerit ab illis sponsus, et tunc ieiunabunt, etc., tunc in multis commodis que ex ieiunio oriuntur; fieri tamen potuit ut cum primis illis nascentis Ecclesie annis fere quotidie ieiunarent uniuersi, nullum fuerit de Quadragesima preceptum, sed illud postmodum ad pullulantem iam quorumdam licentiam cercendam accesserit de sententia omnium sacerdotum, hoc est, apostolorum et seniorum. Nam etiam hos adhiberi solitos in concilium ab apostolis Lucas Act. Xu testatur. Certum itaque est Quadragesimam apostolorum esse institutam, probabile etiam cum ipsa incepisse Ecclesia; hoc tamen non usque adeo certum, ut catholice non potuerit opinari Cassianus post aliquot, hoc est, decem uel duodecim annos institutam, et ita quidem, ut eius  institutio et perfectis non preiudicaret, ut Cassianus ait, eo modo quem exposuimus superiore capite, et incontinentes ad officii munus reuocaret, ob quos precipue instituebatur; quod non obscure significat S. Leo serm. 4 de Quadragesima. Debebatur, inquit, quidem tantis mysteriis ita incessabilis deuotio, et continuata reuerentia, ut tales permaneremus in conspectu Dei, quales nos in ipso Paschali festo dignum est inueniri. Sed quia hec fortitudo paucorum est, et dum carnis fragilitate austerior obseruantia relaxatur, dumque per uarias actiones uite huius sollicitudo distenditur, necesse est de mundano puluere etiam religiosa corda sordescere, magna diuine institutionis salubritate prouisum est ut ad reparandam mentium puritatem quadraginta nobis dierum exercitatio mederetur, in quibus aliorum temporum culpas et pia opera redimerent, et ieiunia casta decoquerent.



Lib. u de Institut. Renunt. cap. 40.

 Laudat duos adolescentes, qui uitam amittere maluerunt, quam circa seniorum mandatum uesci ficubus, cum aliud non haberent.---Recte quidem laudat obedientiam et simplicitatem ob quam ipsis id uitio datum non est, tametsi ex suo genere non sapienter id factum sit, cum potuissent  mandatum senioris in extremo necessitate pro se interpretari, si id ad uitam sufficere potuisset.



Lib. XII de Institut. Renunt. cap. 4 et 5.

Amisit diabolus beatitudinem qua Dei munere fruebatur.---Beatitudinem uite intellige, non patrie. Illa in fide, spe, amore et contemplatione absentis boni posita est; hec uero in Deo uidendo facie ad faciem, atque eo sicut cogniti sumus cognoscendo.



Lib. III de Institut. Renunt. cap. 2.

Gratius est uoluntarium munus quam functiones que canonica compulsione redduntur.---Gratius, subaudi,  nobis; nam Deo, non item, nisi ex accidenti, cum tristitia ex precepto multum demit ex animi hilaritate, cuiusmodi affectio aptior est ad incrementa carismatum, quam tristitia ex necessitate, Hilarem enim datorem diligit Deus.



Ibidem, cap. 9 et 10.

Causam cur in Urbe sabbato olim ieiunaretur, putat esse quia apostolum Petrum eodem die contra Simonem magum conflictaturum Romani assererent ieiunasse, cum antea non ieiunaretur.---At Innocentius I epist. 1 ad Eugubinum episcopum cap. 4 feria sexta et sabbato ieiunandum esse tradit, quia ea biduo mesti ob Christi Domini mortem ieiunarunt. Si ambe cause nequeunt esse uere, error est Cassiani in historia, quam, cum ipse ab Urbe longe abesset, ita retulit sicut acceperat a quibusdam Romanorum, quos in ea sententia fuisse refert Augustinus epist. 86 ad Casulanum, tametsi addat a plerisque Romanis  eam falsam iudicari. Quod uero adiicit Cassianus toto Orienti ieiunari ex traditione apostolica quinis hebdomade diebus, sabbato uero et dominico die ieiunium solui, ne corpus inedia flacescat, id obseruari a multis, maxime a monachis, testatur Augustinus. Rome etiam paucissimos clericos aut monachos sex diebus ieiunare, ut solo die dominico ieiunium relaxent. Illud etiam Cassiano cum Augustino conuenit, nec in Oriente, nec in multis Occidentis partibus sabbato ieiunari: ex quo colligunt hoc ieiunium ex apostolorum traditione non discessisse, et recte. Neque Innocentius ieiunium sabbati apostolorum precepto institutum tradit, sed exemplo, nempe quia apostoli cum Christus pateretur ieiunarunt. Quartam tamen et sextam ferias ieiunio deputatas ab apostolis sensit Augustinus: illa, quia tunc consilium iniere de occidendo Domino; hanc uero, quia in ea mortuus est; sabbato autem, quia quieuit in sepulcro post opus redemptionis, ut olim Deus, peracto creationis opificio. Inde, ait Augustinus,  orta uarietas, ut alii sint  qui propter requiem significandam mallent relaxare ieiunium; alii propter humilitatem mortis Domini ieiunare, sicut Romana et nonnulle Occidentis Ecclesie, inter quas fuit Africana, a qua Mediolanum profecta mater Augustini, cum ibi non ieiunantes sabbato reperisset, huiusmodi responsum ab Ambrosio accepit: Quando Rome sum, ieiuno sabbato, quando hic sum, non ieiuno, ut ibidem Augustinus et epistola 128 ad Ianuarium narrat. Et quidem non de sabbati, sed de quarte et sexte ferie per annum ieiunio, tamquam per totam Ecclesiam recepto, et ab apostolis tradito, idem cum Augustino scribunt Clemens Alexandrinus lib. uII Stromatum, Epiphanius heresi 75, Origenes hom. 10 in Leuit., Damascenus lib. de Heresibus, in Aerianis.



Lib. u de Institut. Renunt. cap. 34.

Abbas Theodorus monet monachum ad Scripturarum  notitiam pertingere cupientem, in animo potius purgando quam in commentatorum libris operam atque industriam debere collocare. Non aliud certe docet quam quod uniuersi Patres, precipuum nempe intelligendarum Scripturarum presidium in cordis positum esse puritate, tametsi commentatorum libros, presertim sanctorum nequaquam damnet; se ipsum enim damnaret, qui in libro ultimo de Incarnatione Domini ad finem ex Patrum libris clarissima aduersus Nestorium testimonia depromit, nec depromere potuisset, nisi eos diligenter perlegisset.



Coll. 1 cap. 20.

Quo genere illi quoque decepti sunt, qui post professionem monachi, nitore sermonis et quibusdam sunt philosophorum dogmatibus incitati, que prima fronte piis quibusdam sensibus ac religioni consonis audientes, uelut auri fulgore, fallentia, quos semel superficie illexerant, uelut numismatibus ereis falsisque deceptos, perpetuo nudos ac miseros reddiderunt, uel ad seculi  eos strepitum reuocantes, uel hereticos errores, ac presumptiones tumidas pertrahentes. Quod etiam Achar in libro Iesu Naue legimus fuisse perpessum, qui de castris Allophylorum regulam auream concupiscens atque furatus, anathemate percuti atque eterna meruit morte damnari. Non damnat Cassianus eloquentie uel philosophie studium, quo adiuti et inuisibilia Dei per ea que facta sunt intelligimus, et diuinorum dogmatum ueritatem explicamus, tuemur, et exornamus; sed incautos reprehendit, qui uanis quibusdam inuentis philosophorum capiuntur potius quam ex ipsorum stercore aurum excernant, et Aegyptiorum se superstitione contaminant potius quam ipsis tamquam iniustis possessoribus uasa detrahant ad ueri Dei cultum transferenda, quod faciendum esse docet Augustinus lib. II de Doctrina Christiana c. 4, cum ethnicorum libris uacatur: quo delectu ac discrimine qui usi non sunt, multarum heresum segetem  ac pabulum habuere philosophiam, ut scribit Tertullianus lib. de Prescriptionibus hereticorum, et lib. aduersus Hermogenem.



Lib. 8 de Institut. Renunt. cap. 20.

Sciendum tamen in eo quod in quibusdam exemplaribus inuenitur: Qui irascitur fratri suo sine causa, reus erit iudicio, superfluum esse, sine causa, et adiectum ab his qui amputandam iram pro iustis causis minime putauerunt, cum utique nullus quamlibet absque ratione commotus sine causa se dicat irasci. Quamobrem apparet ab eis adiectum qui propositum non intellexerunt Scripture uolentis fomitem iracundie omnimodis amputare, nullamque indignationis occasionem penitus reseruare, ne dum iubemur irasci cum causa, etiamsi sine causa irascendi nobis intromittatur occasio. Finis enim patientie non in irascendo iuste, sed penitus in non irascendo consistit; licet a quibusdam hoc ipsum, quod dicitur, sine causa, ita interpretari sciam, quod scilicet sine causa irascatur is  cui expetere ultionem irato non liceat. Melius tamen est ita tenere, ut nouella exemplaria multa et antiqua omnia inueniuntur esse perscripta.---Idem ante Cassianum dixerat Hieronymus super illud Matthei u: Qui irascitur fratri suo. In quibusdam, inquit, codicibus additur, sine causa; ceterum in ueris definita sententia est, et ira penitus tollitur. Et contra Pelagianos: Qui irascitur fratri suo sine causa reus erit iudicio, licet in plerisque codicibus antiquis, sine causa, additum non sit, ut scilicet, ne cum causa quidem debeamus irasci. Augustinus etiam lib I Retract. c. 19. Neque tamen hos doctores credendum est commendare uoluisse Stoicorum , quam refellit August. lib. IX de Ciuitate Dei, c. 4, et merito. Nam si ira non fuerit cum causa subest, ut ait Chrysostom. hom. 11 in Mattheum, nec doctrina proficit, nec iudicia stant, nec crimina compescuntur. Ire itaque nomine, Hieronymus et Cassianus affectum quemdam intellexerunt qui rationem anteuertit. Hic  enim etiamsi ex iusta causa erumpat, modum seruare non potest; ideo penitus non irascendum monent.  Ceteri iram aliquando concedunt, quia eam intelligunt, que imperium rationis excitat ac moderatur. Unde S. Greg. lib. I Moral. cap. 33: Curandum, inquit, summopere est, ne ira, qua instrumentum uirtutis assumitur, menti dominetur; nec quasi domina preeat, sed quasi ancilla ad obsequium parata, a rationis tergo numquam recedat. Et licet Cassianus eodem lib. c. 6, 7 et 8, significet ire ministerium ad hoc solum nobis esse insertum, ut lasciuientibus motibus ac uitiis animi nostri irascamur, tamen eadem de causa nonnumquam etiam erga alios iram proferendam esse cum ratio postularit, non obscure significat coll. 16, c. 26, cum scribit: Nec ego dixi quod illius qui fortis est ac robustus uirtus tolerantiaque uincenda sit, sed quod infirmi pessima ualetudo, illius qui sanus est sustentatione nutrita, atque in deterius quotidie prolabens, generatura sit causas ob quas ipse ultra non debeat sustineri.



Coll. 11 cap. 13.

 Cassianus Christum uocat hominem Dominicum, quomodo et ante uocarant multi antiqui Patres, et Augustinus lib. LXXXIII quest. 36, tametsi hanc locutionem postmodum emendarit lib. I Retract. c. 19, quia cum Christus Dominus sit, Dominicus improprie diceretur: significaretur enim illum hominem non esse Deum ac Dominum, sed Dominicum, hoc est, esse suppositum humanum unitum Domino, seu supposito Domini; quare duo supposita in Christo fingerentur, quod Nestorianum est. Et quoniam constat Cassianum non solum non consensisse Nestorio, sed contra eum septem libros scripsisse, quibus probat non duas, sed unam esse Christi personam; ideo homo Dominicus apud eum excusandus est eo modo quem ponit S. Thomas III part., quest. 16, art. 3: Homo, inquit, Dominicus nonnulla ratione posset defendi, quia scilicet posset aliquis dicere quod dicitur homo Dominicus ratione humane nature quam significat hoc nomen homo, non autem  ratione suppositi. uide Rufinum in Apologia pro Origene, prope finem.





DE CASSIANI DOCTRINA ANNOTAMENTUM DIDACI ALuAREZ. Ex lib. I disp. 2 § 3 de Auxiliis diu. grat. et uiribus lib. arbit. Error Cassiani circa necessitatem gratie et uires naturales nostri arbitrii.

 Antequam dicta Cassiani subiiciamus, aduertere oportet, ipsum in collat. 13 abbatis Cheremonis, mentem eiusdem abbatis aperuisse circa gratiam et liberum arbitrium. Cuius sententiam, quia non reprobat eam, uisus est sequi; ac propterea S. Prosper in libro quem contra Collatorem composuit, eum uehementer impugnat, et a Pelagianorum semitis non discedere euidentissimis demonstrat argumentis ex Scriptura sacra et Augustini scriptis depromptis. Unde et Gelasius pontifex d. 15 cap. Sancta Romana, Ioannis Cassiani librum, qui appellatur Pastoris, inter apocrypha numerat. Et doctores Louanienses, qui in doctrina  Augustini sunt eruditissimi, annotationes quasdam et censuram in uaria dicta Cassiani subiecerunt, in fine impressionis Antuerpie 1578.

Est ergo primum dictum Cassiani: Homo in natura lapsa habet naturale iudicium ad cognoscendum bonum et malum, et naturalem facultatem ad utrumque amplectendum. uerba eius sunt : Nec enim talem Deus hominem fecisse credendus est, qui nec uelit umquam nec possit bonum, alioquin nec ei liberum permisit arbitrium, si ei tantummodo malum ut uelit et possit, bonum uero a semetipso nec uelle nec posse concessit. Et post pauca, probat non amisisse genus humanum, post preuaricationem Ade, scientiam boni, ex illo ad Rom. II: Cum enim gentes, que legem non habent,  naturaliter ea que legis sunt faciunt, etc. Ait enim: Concepit ergo Adam, post preuaricationem, quam non habuerat, scientiam mali; boni uero quam acceperat scientiam non amisit. Denique non amisisse humanum genus, post preuaricationem, scientiam boni, etiam Apostoli sententia euidentissime declaratur, qua dicit: Cum enim gentes, que legem non habent, naturaliter ea que legis sunt faciunt . Et paulo inferius subdit: Denique ut possibilitatem in eis esse signaret, increpans Phariseos: Quid autem, inquit, etiam ex uobis ipsis non iudicatis, quod iustum est ? quod utique eis non dixisset, nisi eos iudicio naturali id quod equum est,  scisset posse discernere. Unde cauendum est nobis ne ita ad Deum omnia sanctorum merita referamus, ut nisi quod malum atque peruersum est, nature ascribamus humane. Et paucis interiectis, inquit: Manet in homine liberum semper arbitrium, quo gratiam Dei possit, uel negligere, uel amare.

Dicit secundo, hominem habere naturaliter quedam uirtutum semina, que tamen, nisi per gratiam ad perfectionem peruenire non possunt: Dubitari ergo, inquit , non potest, inesse quidem omni anime naturaliter uirtutum semina, beneficio Creatoris inserta; sed nisi hec opitulatione Dei fuerint excitata, ad incrementum perfectionis non poterunt peruenire, quia secundum apostolum: Neque qui plantat est aliquid, neque qui rigat, sed qui incrementum  dat Deus . Et cap. 8: Qui cum in nobis Deus ortum quemdam bone uoluntatis inspexerit, illuminat eam confestim, atque confortat, et incitat ad salutem; incrementum tribuens ei, quam uel ipse plantauit, uel nostro conatu uiderit emersisse.

Dicit tertio hominem posse ex sola facultate liberi arbitrii habere caritatem. Colligitur hec assertio ex eius dictis, coll. 13 c. 14, ubi explicans illud Deuter. XIII : Tentat te Dominus Deus tuus ut palam fiat, utrum diligas eum in toto corde tuo, et tota anima tua, an non, inquit, Sed utique nec tentari eos iustitia Domini permisisset, nisi parem in eis scisset inesse resistendi uirtutem, qua possent equitatis iudicio in utroque merito uel rei uel laudabiles iudicari. Idem colligitur ex capite decimo, ubi fatetur, inesse omni anime naturaliter uirtutum semina, in quibus etiam comprehendit caritatem, cum absolute loquatur de uirtutibus. Unde sanctus Prosper hoc dictum tribuit Cassiano, cum ait : Et tanta est, secundum istum,  liberi arbitrii uel incolumitas uel facultas, ut caritatem que in omnium arce uirtutum est, non ex Dei munere, sed ex sola habeat uoluntate.

Dicit quarto, quod homo in natura lapsa sufficientes uires habeat ad resistendum tentationibus etiam grauioribus, et superandas quascumque difficultates. Ita dicit collat. 13 cap. 14, ubi loquens de tentationibus Iob, que grauissime fuerunt, inquit: Sed cum nullam eiusmodi querimoniam calumniosus hostis post conflictum audeat iterare, non Dei, sed illius se uictum uiribus confitetur. Licet etiam gratia Dei non in totum illi defuisse credenda sit, que tantam tentatori tentandi tribuit potestatem, quantam et illum resistendi nouerat habere uirtutem, non eum ab illius impugnatione sic protegens, ut nullum uirtuti humane relinqueret locum. Et paucis interiectis: Et quid eos necesse est uel tentari, quos ita infirmos nouit ac fragiles, ut nequaquam uirtute sua ualeant resistere tentatori? Sed utique nec tentari eos iustitia Domini permisisset, nisi  parem in eis resistendi scisset inesse uirtutem, qua possent equitatis iudicio in utroque merito uel rei uel laudabiles iudicari. Et coll. 7 cap. 7 Germano dicenti: Resisti illis  ab hac presertim fragili carne impossibile crederemus, nisi ad hanc opinionem uestris sententiis uelut celestibus animaremur oraculis. Respondet capite octauo, eiusdem collat.: Quamobrem sicut in illis est instigationis copia, ita et in nobis uirtus respuendi siue acquiescendi libertas est attributa. Unde capite decimo quarto explicat illud: Fidelis autem Deus, qui non permittet uos tentari supra id quod potestis , de potestate resistendi tentationibus ex facultate nature. Ait enim: Fidelis autem Deus, qui non permittet uos tentari supra id quod potestis, sed faciet cum tentatione et exitu, ut sustinere possitis: Cum enim dicit, Qui stat uideat ne cadat, sollicitam reddit arbitrii libertatem, quam utique nouerat, percepta gratia, uel stare per industriam, uel cadere per negligentiam posse. Et post pauca: Fidelis autem  Deus, qui non permittet uos tentari supra id quod potestis: non utique optat, ne eos Dominus tentari permitteret, sed ne supra id quod sustinere poterant tentarentur. Illud enim indicat humani arbitrii facultatem; hoc uero Domini gratiam tentationum luctamina moderantis ostendit.

Dicit quinto, Deus exspectat nostros conatus, et aliquando nos preuenit. Primam partem huius dicti expressis uerbis tradit Cassianus collat. 13 c. 13, cum ait: Et ita semper gratia Dei nostro in bonam partem cooperatur arbitrio, atque in omnibus illud adiuuat, protegit ac defendit, ut nonnumquam etiam ab eo quosdam conatus bone uoluntatis, uel exigat, uel exspectet, ne penitus dormienti aut inerti otio dissoluto sua dona conferre uideatur, occasiones quodammodo querens quibus, humane segnitiei torpore discusso, non irrationabilis munificentie sue largitas uideatur. Et cap. 12 inquit: Exspectat nos, cum dicitur per  Prophetam: Propterea exspectat Dominus, ut misereatur nostri .

Quod autem aliquando Deus non preueniat, affirmat eodem cap. 12, cum ait: Preuenit ergo hominis uoluntatem misericordia Domini, de qua dicitur: Deus meus misericordia eius preueniet me . Et rursus Dominum remorantem, atque utiliter quodammodo subsistentem ut nostrum experiatur arbitrium, uoluntas preuenit nostra, cum dicitur: Et mane oratio mea preueniet te . Et cap. 17 docet Deum quorumdam quidem uolentium et sitientium cursum ad maiorem incitare flagrantiam, quosdam uero etiam nolentes inuitosque compellere. Et idem repetit cap. 18, ubi ait: Et alios quidem uolentes currentesque suscipere, alios quidem nolentes renitentesque pertrahere, et ad bonam cogere uoluntatem.

Dicit, sexto, non esse ita totum tribuendum gratie, quin aliqua laus et industria seruanda sit libero arbitrio. Ait enim  nullius enim  laudis esset ac meriti, si id in eo Christus quod ipse donauerat pretulisset, alioquin dixisset: Non dedi tantam fidem in Isrel. Hanc etiam assertionem tribuit Cassiano S. Prosper , cum ait: Impius sensus, qui putat beatiorem esse hominem cui Deus nichil dederit, quam cui uniuersa contulerit.

Dicit, septimo, hominem ex facultate nature posse medicum querere, et sanitatem desiderare: Nec enim, inquit , cum uoluerit quis sanitate perfruitur, aut de egritudinis morbo, pro arbitrii sui desiderio liberatur. Quid autem prodest sanitatis gratiam concupisse, nisi Dominus, qui uite ipsius usum tribuit, etiam uigorem incolumitatis impartiat? Que uerba sanctus Prosper impugnans , ait: Doces ergo non posse hominem per semetipsum apprehendere sanitatem, sed habere eum a semetipso desiderium sanitatis, et sua tantum sponte uenire ad medicum, non etiam hoc ipsum  medici esse quod ueniat.

Dicit, octauo, homini ex naturalibus conanti facere quod in se est gratiam dari, qua Deus bonos conatus nature dirigit, confortat, et uoluntatem incitat ad salutem. Ne autem cum Pelagio consentire uideatur. sic istam assertionem temperat, ut dicat conatus illos non esse meritorios gratie, nec semper necessarios. Et quidem quod homini conanti ex nature uiribus detur gratia, affirmat coll. 13 cap. 8, cum ait: Qui cum in nobis ortum quemdam bone uoluntatis conspexerit, illuminat eam confestim, atque confortat, et incitat ad salutem, incrementum tribuens ei quam uel ipse plantauit, uel nostro conatu uiderit emersisse. Et cap. 11: Nam cum uidet nos Deus ad bonum uelle deflectere, occurrit, dirigit, atque confortat: Ad uocem enim clamoris tui statim ut audierit, respondebit tibi .

Quod autem illi conatus non sint meritorii gratie, asserit in cap. 16 eiusdem collationis, statim in principio, cum inquit: Nemo autem existimet hec a nobis  ob hoc fuisse prolata, ut nitamur astruere summam salutis in nostre fidei ditione consistere secundum quorumdam profanam opinionem, qui totum libero arbitrio deputantes, gratiam Dei dispensari secundum meritum uniuscuiusque definiunt. Et cap. 13, postquam dixerat nonnumquam Deum exigere uel exspectare quosdam conatus bone uoluntatis, subdit: Et nichilominus gratia Dei semper gratuita perseuerat, dum exiguis quibusdam paruisque conatibus tantam immortalitatis gloriam, tanta perennis beatitudinis dona inestimabili tribuit largitate. Et post pauca: Quantumlibet ergo enixa fuerit humana fragilitas, future retributioni par esse non poterit; nec ita laboribus suis diuinam imminuit gratiam, ut non semper perseueret.

Quod uero conatus illi non sint semper necessarii, affirmat cap. 13 citato, inquiens: Et ita semper gratia Dei nostro in bonam partem cooperatur arbitrio, atque in omnibus illud adiuuat, protegit ac defendit,  ut nonnumquam etiam ab eo quosdam conatus bone uoluntatis uel exigat uel exspectet. Nonnumquam , non semper. Et cap. 17. Per hec igitur exempla, que de euangelicis protulimus monumentis, euidentissime poterimus aduertere, diuersis atque innumeris modis, et inscrutabilibus uiis, Deum salutem humani generis procurare; et quorumdam quidem uolentium et sitientium cursum ad maiorem inuitare flagrantiam, quosdam uero etiam nolentes inuitosque compellere. Et nunc quidem, ut impleantur ea que utiliter a nobis desiderata perspexerit adiuuare, nunc uero etiam ipsius sancti desiderii inspirare principia, uel initium boni operis uel perseuerantiam condonare. Dicens utique: Quorumdam quidem uolentium et sitientium cursum ad maiorem inuitare flagrantiam, quosdam uero nolentes compellere, satis indicat precedentes conatus bone uoluntatis non semper esse necessarios ut auxilium gratie homini conferatur.

Dicit, nono, gratiam preuenientem pendere ex operibus nature, et causalem istam esse ueram, quia  initium bone uoluntatis prebet homo, ideo Deus miseretur ei. Constat hoc ex collat. 13 c. 11, in principio, ubi ait: Et ita sunt hec quodammodo indiscrete permixta atque confusa, ut quid ex quo pendeat inter multos magna questione uoluatur, id est utrum quia initium bone uoluntatis prebuerimus, misereatur nostri Deus; an quia Deus miseretur, consequamur bone uoluntatis initium: multi enim singula hec credentes, ac iusto amplius asserentes, uariis sibique contrariis sunt erroribus inuoluti. Et in discursu eiusdem collat. docet: aliquando quia initium bone uoluntatis prebemus, miseretur nostri Deus; aliquando uero, quia Deus miseretur, consequimur bone uoluntatis initium; satis aperte indicans quod propter bonum illum usum nostre uoluntatis datur auxilium preuenientis gratie. Idem colligitur ex eadem coll. cap. 9, ubi de operibus nature precedentibus gratiam intelligit illud Apostoli: Deus reddet unicuique secundum opera eius . Unde S. Prosper hanc assertionem  tribuit Cassiano, cum ait : Quomodo autem non aduertis te in illud damnatum incidere, quod, uelis nolis, conuinceris dicere gratiam Dei secundum merita nostra dari, cum aliquod precedere boni operis ex ipsis hominibus propter quod gratiam consequantur affirmas. Hoc autem dictum, sicut et precedens, ita temperat Cassianus, ut dicat gratiam non dari propter bona illa opera, ut propter merita, sed tamquam propter solam occasionem, ut patet ex lib. XII Inst. c. 14, ubi ait: Presto est namque  occasione sibi tantummodo, a nobis bone uoluntatis oblata, ad hec omnia conferenda, Quibus uerbis ab operibus nature omne meritum excludit tam de condigno quam de congruo, cum dicat illa opera solum esse occasionem qua accepta Deus conferat priora auxilia preuenientis gratie. Et  expresse in eodem capite excludit meritum de condigno; nam inter alia inquit: Dicimus enim secundum Saluatoris sententiam dari quidem petentibus, et aperiri pulsantibus, et a querentibus inueniri; sed petitionem et pulsationem nostram non esse condignam, nisi misericordia Dei id quod petimus dederit. Et hoc sensu Semipelagianorum errorem Hilarius epistola ad Augustinum intellexisse uidetur, cum refert ipsos asseruisse, Nec negari gratiam, si precedere dicatur talis uoluntas que tantum medicum querat, non autem quidquam ipsa iam ualeat. In eodem sensu loquitur concil. Arausicanum, canone 6: Si quis sine gratia Dei credentibus, uolentibus, desiderantibus et pulsantibus nobis misericordiam dicit conferri. Misericordiam, inquit; nam Massilienses fatebantur auxilia preuenientis gratie adiuuantis dari ex misericordia, non ex debito iustitie petentibus, querentibus, pulsantibus ex facultate nature, licet occasione horum conatuum nature tribueretur a Deo.

Eumdem fuisse Semipelagianorum sensum fatentur  quidam theologi recentiores ex illis qui negant Deum, actuali gratia adiuuante, premouere, applicare, seu predeterminare efficaciter uoluntatem creatam ad consentiendum, quod confirmant auctoritate sanctorum Patrum, presertim Augustin. lib. de Pred. SS. c. 2 dicentis: uidete si aliud agitur isto modo nisi ut gratia secundum merita nostra detur quolibet modo, ac sic gratia non sit gratia. Ubi ponderant particulam illam, quolibet modo, nam ampliat meritum ad quemcumque modum meriti.

Ultimo dicit predestinationem Dei esse generalem respectu omnium, et non gratuitam respectu aliquorum. Constat hoc ex col. 13. c. 7, ubi ait: Cuius benignitas cum bone uoluntatis quantulamcumque scintillam emicuisse prospexerit, uel quam ipse tamquam de dura silice nostri corporis excusserit, confouet eam, et exsuscitat, suaque inspiratione confortans, uult omnes homines saluos fieri et ad agnitionem ueritatis uenire. Et post pauca: Qui enim, ut pereat unus ex  pusillis non habet uoluntatem, quomodo sine ingenti sacrilegio putandus est, non uniuersaliter omnes, sed quosdam saluos fieri uelle pro omnibus? Hec in communi dicta sufficiant de errore Pelagianorum et Semipelagianorum. Ex quibus facile poterit unusquisque colligere, in quo Semipelagiani a Pelagianis differant, uel cum illis conueniant. Hoc unum est in calce huius disputationis notandum, quod Faustus et Cassianus quamlibet uel qualemlibet preuenientem gratiam admiserint, eam tandem re ipsa negauerunt, cum asseruerint secundum meritum fidei nobis dari. Unde Maxentius loquens contra Faustum, qui in suo libro promiserat se probaturum contra Pelagium gratiam non secundum merita nostra dari, inquit: Postea autem immemor sui promissi, totam plenius gratiam euacuare conuincitur.




ANNO DOMINI CDXXX.
uIGILIUS DIACONUS.





PROLEGOMENA.

 »uigilius Diaconus, inquit Gennadius cap. 51, composuit ex traditione Patrum Monachorum Regulam, que in cenobio ad profectum fratrum in conuentu legitur, breuiato et aperto sermone totius monastice professionis in se tenentem disciplinam.« In Trithemii Commentariis hec autem leguntur: »uigilius Diaconus et monachus, uir in Scripturis sanctis studiosus et eruditus, monastice discipline custos et rector, fertur ad edificationem monachorum quedam cudisse opuscula, que ad nostram memoriam uenire et locorum et temporum distantia prohibuit. Dicit autem presbyter Gennadius, scripsisse illum ualde utilem Regulam de conuersatione monachorum in uno libro. De ceteris non loquitur. Claruit sub Honorio et Theodosio  principibus, anno 420.« Exstat tamen hec Regula sub titulo Regule Orientalis ex Patrum Orientalium Regulis collecte a uigilio Diacono in Codice Regularum quem edidit Rome an. 1661, in-4o, Lucas Holstenius; part. I ed. Paris. 1663, in-4o, p. 88-95; et noue quam accurauit Marianus Brockie et post mortem eius ediderunt socii eius Auguste uind. an. 1759, sex uoluminibus in-folio, tom. I, p. 60-64.

 Hec Schenemannus. Iam antea Regule uigilii ipse editor Marianus Brockie dixerat:

»Hucusque octo Regule Orientalium Patrum exhibite sunt in hoc Luce Holstenii Codice, ex quibus uigilius Diaconus hanc Monachorum Regulam composuit, que proin merito et Orientalis dici potest, quamuis in Occidente scripta uideatur. Laudat quidem hanc Regulam Gennadius, asseritque illam breuiato et aperto sermone totius monastice professionis disciplinam continere, ex qua proin S. Benedictus, Aniane abbas, sue Regularum Concordie multa inseruit; quemadmodum et Smaragdus, S. Michelis in Lotharingia abbas, in sua Regule Benedictine Expositione. Constat autem hec Regula XLuII capitibus, quibus includitur quidquid ad bonum cuiusque  monasterii regimen pertinet, et que ex Regula S. Pachomii plerumque desumitur; cum persepe ibidem proprie S. Pachomii sententie reperiantur. uixit quidem uigilius Diaconus seculo quinto, sed ignoratur cuius Ecclesie fuerit diaconus, quamuis apud Gallos floruisse supponi possit, cum nonnulli contendant, hanc Regulam Orientalem, ab ipso compositam, in monasterio S. Maximini Treuirensis eodem seculo fuisse obseruatam.«





uIGILII DIACONI REGULA MONACHORUM, Que uulgo dicitur REGULA ORIENTALIS.



 I. Ut neque seniores in regendis fratribus inaniter laborent, neque disciplina iuniorum uacillet, que abbatis conuersatione stabilita firma sit, oportet abbatem irreprehensibilem esse, seuerum, patientem, ieiunum, pium, humilem: ut doctoris et patris locum impleat seipsum formam prebens bonorum operum. Ad cuius ordinationem omnes fratres respiciant; nichil sine consilio et auctoritate ipsius facientes. Qui sustinens monasterii necessitates de omnibus que in monasterio sunt libere iudicabit; nullius personam accipiens, nec ulli gratiam prestans, sed unumquemque secundum merita quotidiane conuersationis in ueritate iudicans, admoneat, hortetur, castiget,  condemnet, uel suscipiat, si ita utile uidetur, uenientes ad monasterium; uel eiiciat, si ita necessitas fuerit, male habitantes.

II. In monasterio seniores sint duo, ad quos uel presente abbate uel absente omnium fratrum disciplina et omnis cura monasterii pertineat: dantes sibi uices per dies, et diuidentes inter se pondus ac necessitatem monasterii; ex quibus unus tempore suo presens in monasterio semper erit, ad prestandum abbati solatium, uel obsequium aduenientibus fratribus; et ad procedendum, ubi necessitas communis exegerit, atque diligentiam circa omnia que ad quotidianam custodiam et conuersationem monasterii  pertinent adhibendam: ut quecumque ad obsequium usumque monasterii facienda sunt, sine negligentia et querela faciant. Alius cum fratribus erit, tempore suo exiturus cum ipsis ad omnia opera et omnem necessitatem, prouidens ne quid contra disciplinam faciant. Qui considerans omnes actus singulorum, si que contra rationem facta uiderit, sed per se emendet, uel abbati indicet.

III. Ille uero, qui secundum ordinem discipline ordinatione abbatis ex consilio et uoluntate omnium fratrum fratribus prepositus est, omnem ad se curam de disciplina fratrum et diligentiam monasterii reuocabit; habens potestatem abbate absente faciendi omnia que abbas presens facit. Ille autem patientiam, mansuetudinem, humilitatem, caritatem,  equitatem, sine personarum acceptione seruabit; ita agens, ut nec abbati tedium generet, nec fratres intemperantia illius laborent. Hec obseruabit senior monasterii qui fratribus prepositus est, referens ad abbatem omnia, uel precipue illa que per se non uoluerit explicare.

Iu. Commendatum aliquod etiam a germano fratre nullus accipiat: nichil in cella sua absque prepositi iussione quispiam habeat, nec poma quidem uilissima, et cetera huiuscemodi.

u. Operantes uero fratres nichil loquantur seculare: sed aut meditentur ea que sancta sunt, aut certe silebunt.

uI. Qui autem coquinat, antequam fratres reficiant, non gustabit quidquam.

 uII. Nemo in cella aut in domo sua habeat quidquam preter ea, que in communi monasterii lege precepta sunt.

uIII. Cumque ad dormiendum se collocauerint, alter alteri non loquatur. Cellam alterius, nisi prius ad ostium percutiat, introire non audeat.

IX. Mutare de his que a preposito acceperit cum altero non audebit. Nec accipiet melius et dabit deterius, aut econtrario dans melius et deterius accipiens. Nemo ab altero accipiat quidpiam, nisi prepositus iusserit.

X. Clausa cella nullus dormiat, nec habeat cubiculum quod claudi possit, nisi forte etati alicuius uel infirmitati pater monasterii concesserit.

XI. Nemo a terra soluat funiculum absque iussione  patris. Qui in monasterio fratrum inuenerit quidpiam, suspendat ut tollat qui cognouerit.

XII. Ad collectam et ad psallendum nullus sibi occasiones inueniat, quibus se dicat occupatum, quasi ire non possit. Et si in monasterio, uel in agro, aut in itinere, aut in quolibet ministerio fuerit, orandi et psallendi tempus non pretermittat.

XIII. Qui minister est, habeat studium ne quid operis pereat in monasterio. In qualicumque omnino arte, que exercetur a fratribus, si quid perierit, et per negligentiam fuerit dissipatum, increpetur a patre minister operum; et ipse iterum increpet alium qui opus perdiderit, dumtaxat iuxta uoluntatem et  prescientiam principis, absque quo nullus increpandi fratrem habebit potestatem.

XIu. Si inuentus fuerit unus a fratribus aliquid per contentionem agens, uel contradicens maioris imperio, increpabit iuxta mensuram peccati sui.

Xu. Qui mentitur, aut odio quemquam habere fuerit deprehensus, aut inobediens, aut plus ioco quam honestum est deditus, aut otiosus, aut dure respondens, aut habens consuetudinem fratribus detrahendi uel his qui foris sunt, et omnino quidquid contra Regulam Scripturarum est et monasterii disciplinam, et audierit pater monasterii, uindicabit iuxta mensuram opusque peccati.

XuI. Si omnes fratres uiderint prepositum nimium negligentem, aut dure increpantem fratres, et  mensuram monasterii excedentem, referant hoc patri, et ab eo increpetur. Ipse autem prepositus nichil faciat, nisi quod pater iusserit: maxime in re noua. Que ex more descendit, seruabit Regulam monasterii.

XuII. Prepositus uero non inebrietur, nec sedeat in humilioribus locis. Ne rumpat uincula que Deus in celo condidit ut obseruentur in terris. Ne lugeat in die festo Domini Saluatoris; dominetur carni sue iuxta mensuram Sanctorum. Non inueniatur in excelsis cubilibus, imitans morem gentilium. Non sit duplicis fidei. Non sequatur cordis sui cogitationes, sed legem Dei. Non resistat sublimioribus tumenti animo potestatibus. Ne fremat, nec hirriat iratus super humiliores; nec transferat terminos Regule. Non sit  fraudulentus, neque in cogitationibus uerset dolos; nec negligat peccatum anime sue; nec uincatur carnis luxuria. Non ambulet negligenter. Non loquatur uerbum otiosum. Non ponat scandalum ante pedes ceci. Non doceat uoluntatem animam suam. Non resoluatur risu stultorum ac ioco. Non capiatur cor eius ab his qui inepta loquuntur et dulcia. Non uincatur muneribus; non paruulorum sermone ducatur. Non deficiat in tribulatione. Non mortem timeat, sed Deum; non preuaricator sit propter imminentem timorem. Non relinquat uerum lumen propter modicos cibos. Non nutet ac fluctuet in operibus suis. Non mutet sententiam, sed firmus sit solidique decreti; iustus, cuncta considerans; iudicans in ueritate absque appetitu glorie; manifestus Deo et hominibus,  et a fraude procul. Ne ignoret conuersationem suorum, nec ad eorum scientiam cecus existat. Nulli noceat per superbiam; nec sequatur concupiscentias oculorum. ueritatem numquam pretereat: oderit iniustitiam. Secundum personam numquam iudicet pro muneribus, nec condemnet animam innocentem per superbiam. Non rideat inter pueros: non deserat ueritatem timore superatus. Non despiciat eos, qui indigent misericordia. Non deserat iustitiam propter lassitudinem; ne perdat animam suam propter uerecundiam: ne respiciat dapes lautioris mense: nec pulchra uestimenta desideret; nec se negligat, sed semper diiudicet cogitationes suas. Non inebrietur uino; sed humilitati iunctam habeat ueritatem.  Quando iudicat, sequatur precepta maiorum et legem Dei, que in toto orbe predicata est.

XuIII. Si deprehensus fuerit aliquis e fratribus libenter cum pueris ridere et ludere, et habere amicitias etatis infirme, tertio commoneatur, ut recedat ab eorum necessitudine, et memor sit honestatis et timoris Dei: si non cessauerit, corripiatur, ut dignus est correptione seuerissima.

XIX. Qui contemnunt precepta maiorum et Regulas monasterii, que Dei precepto constitute sunt, et paruipendunt seniorum consilia, corripiantur iuxta ordinem constitutum, donec corrigantur.

XX. Maiores, qui cum fratribus mittuntur foras, quamdiu ibi fuerint, habebunt ius prepositorum, et eorum regentur arbitrio. Docebunt fratres per  constitutos dies; et si forte inter eos ortum fuerit aliquid simultatis, audient ipsi maiores, et diiudicabunt causam, et dignum culpa increpabunt; uel ad imperium eorum statim pacem pleno corde consocient.

XXI. Si quis frater contra prepositum suum habuerit tristitiam, aut ipse prepositus contra fratrem aliquam querimoniam, probate fratres conuersationis et fidei eos audire debent, et diiudicabunt inter eos. Si tamen absens est pater monasterii, uel alicubi profectus, primum quidem exspectabunt eum: sin autem diutius uident foris demorari, tunc audient inter prepositum et fratrem; ne diu suspenso iudicio tristitia maior oriatur, ut et ille qui prepositus est, et ille qui subiectus est, et illi qui audiunt, iuxta  timorem Dei cuncta faciant, et non dent in ullo occasionem discordie.

XXII. Nullus mittatur foras ad aliquod negotium solus. Missi uero non singuli, sed bini uel terni ambulent: ut dum se inuicem custodiunt et consolantur, et seniores eorum de honesta eorum conuersatione securi sint, et illi non periclitentur. Obseruantes tamen hoc, ut non se inuicem fabulis inanibus destruant, neque negligentie dent locum destructionis; sed unusquisque in actu suo attentus sit, prout tempus fuerit.

XXIII. Quando autem reuersi fuerint in monasterium, si ante ostium uiderint aliquem querentem suorum affinium, de his qui in monasterio commorantur, non ualebunt ire ad eum, et nuntiare, uel  euocare. Et omnino quidquid foris gesserint, in monasterio narrare non presumant.

XXIu. Omnibus erit potestas legendi usque ad horam tertiam: si tamen nulla causa exstiterit, qua necesse sit etiam aliquid fieri. Post horam uero tertiam si que statuta sunt, sicut scriptum est, per superbiam, uel negligentiam, uel desidiam intercedentem non custodierit, sciat se cum in hoc errore deprehensus fuerit, culpabilem iudicandum; quia per suum errorem et alios in uitium mittit.

XXu. Cellarii uero cura sit, ut abstinentiam et sobrietatem studens illata in monasterio ad sumptus fratrum diligenter et fideliter seruet: nichil suscipiens, nec quidquam tradens sine auctoritate uel  seniorum consilio. Qui etiam omnia utensilia que in monasterio sunt, id est, uestem, uas, ferramentum, et quidquid usibus quotidianis necessarium est, custodiat; et unamquamque rem proferens, cum fuerit necessarium, ab eo iterum ad reponendum, cui utendo consignauerit, recepturus. Ad uictum uero fratrum proferat ac tradat septimanariis, ad condiendos cibos det necessaria secundum quotidiane expense consuetudinem, neque profuse neque auare; ne uitio ipsius uel monasterii substantia grauetur, uel fratres patiantur iniuriam. Sed et necessitatem infirmorum fratrum ac laborem considerans, nichil egrotantium desideriis neget ex his, que habuerit, quantum illis necesse fuerit. Aduenientibus diuersis fratribus escas parabit. Hec erit cura custodis  cellarii, recurrens semper ad seniorum consilium, et requirens de omnibus, uel precipue de his que proprio suo intellectu non potuerit adimplere.

XXuI. Ostiarii eura sit, ut omnes aduenientes intra ianuas recipiat; dans eis responsum honestum cum humilitate et reuerentia, ac statim nuntians uel abbati, uel senioribus, quis uenerit, et quid petierit. Nec ullus extraneorum patiatur iniuriam; neque habeat cum aliquo de fratribus necessitatem ac facultatem loquendi, absque scientia abbatis, uel seniorum presentia. Si quid uero cuicumque de fratribus missum mandatumque fuerit, nichil ad ipsum perueniat priusquam abbati uel senioribus indicetur. Ante omnia ostiarius Monasterii hec obseruabit, ne quemquam de fratribus foris ianuam exire permittat.

 XXuII. Si quis accesserit ad ostium uolens seculo renuntiare, et fratrum aggregari numero, non habeat libertatem intrandi; sed prius nuntietur patri monasterii, et manebit paucis diebus foris ante ianuam, ac docebitur orationem Dominicam, et psalmos quantos potuerit discere; et diligenter sui experimentum dabit, ne forte mali quidpiam fecerit, ut turbatus ad horam timore discesserit, aut sub aliqua potestate sit; et utrum possit renuntiare parentibus suis, et propriam contemnere facultatem. Si eum uiderint aptum ad omnia, tunc docebitur et reliquas monasterii disciplinas; que facere debeat, quibusque seruire, siue in collecta omnium fratrum, siue in domo cui tradendus est, siue uescendi ordine: ut instructus atque perfectus in omni opere bono  fratribus copuletur. Hec obseruabit custos ianue, referens omnia, sicut superius scriptum est, et annuntians senioribus.

XXuIII. Septimanarii ad cibos parandos, uel ad luminaria concinnanda, uel ad nitores faciendos, et que ad obsequium ususque monasterii pertinent, semper parati sint. Hos nulla alia necessitas occupet, sed in hoc studium impendant, ut rem susceptam utiliter et diligenter impleant. Et si quid forte nesciunt, de his que agere debent, sine dissimulatione seniores suos semper interrogent.

XXIX. Hi itaque quibus disciplina, uel utilitas, uel opinio, uel obsequium monasterii creditur, officia sibi iniuncta fideliter custodiant et impleant. Hos  enim errare non decet, qui ad omnes errores emendandos prepositi sunt. Qui si uel superbia, uel negligentia, uel desidia aliqua ex his pretermiserint, que in Regula continentur; per ipsosque destructio esse ceperit, per quos debet edificatio crescere, omnibus condemnationibus, quas Regula continet, subiacebunt.

XXX. Inter omnes fratres hoc obseruabitur, uel obedientes senioribus suis, et deferentes sibi inuicem, habeant patientiam, moderationem, humilitatem, caritatem, pacem sine figmento et mendacio, et maledictione, et uerbositate, et iurandi consuetudine, ita ut nemo suum quidquam uindicet, neque ullus aliquid peculiariter usurpet; sed habeant omnia communia.

 XXXI. Sine seniorum uerbo et auctoritate nullus fratrum quidquam agat: neque accipiat aliquid, neque det; neque usquam prorsus procedat.

XXXII. Cum uero inuenta fuerit culpa, ille qui culpabilis inuenitur, corripiatur ab abbate secretius. Quod si non sufficit ad emendationem, corripiatur a paucis senioribus. Quod si nec sic emendauerit, excommunicetur; et non manducet quidquam. Cui si nec hoc quidem profuerit, in quolibet loco fuerit, postremus inter omnes in psallendi ordine ponatur. Quod si in prauitate perseuerat, etiam psallendi ei facultas auferatur. Quem si uel hec confusio non commouerit, abstineatur a conuentu fratrum; ita ut nec mense, nec Misse intersit, neque cum eo ullus frater de iunioribus colloquatur. Abstinebitur autem  tamdia, quamdiu uel qualitas culpe poposcerit, secundum abbatis ac seniorum arbitrium; uel se ex corde pro culpa penitens humiliauerit, et ueniam erroris sui omnibus presentibus petierit. Quod si in fratrem peccauit, etiam ab eo fratre ueniam petat, cui iniuriam fecit.

XXXIII. Si quis errori eius consenserit, et secundum duritiam illius magis consilium dederit, ut se tardius humiliet, sciat se, cum in hoc errore fuerit deprehensus, simili modo culpabilem iudicandum.

XXXIu. Hoc etiam addendum fuit, ut frater, qui pro qualibet culpa arguitur uel increpatur, patientiam habeat, et non respondeat arguenti se: sed humiliet se in omnibus, et emendet.

XXXu. Si uero fuerit aliquis tam durus et tam  alienus a timore Domini, ut tot castigationibus et tot remissionibus non emendet, proiiciatur de monasterio, et uelut extraneus habeatur: ne uitio ipsius alii periclitentur.

XXXuI. Quod si aliquis locutus fuerit, uel riserit in uescendo, increpetur, et agat penitentiam.

XXXuII. Si quis ad manducandum tardius uenerit absque maioris imperio, similiter agat penitentiam, aut ad cellam suam ieiunus reuertatur.

XXXuIII. Si aliquid necessarium fuerit in mensa, nemo audebit loqui, sed ministrantibus signum soni dabit. Ministri uero absque his que in commune fratribus preparata sunt, nichil aliud comedant, nec mutatos cibos sibi audeant preparare.

XXXIX. Nemo plus alteri dabit quam alter accepit,  quod si obtenditur infirmitas, prepositus domus perget ad ministros egrotantium, ab his que necessaria sunt accipiet.

XL. Quando ad ostium monasterii aliqui uenerint, si clerici fuerint aut monachi, maiori honore suscipientur: lauabuntque pedes eorum, iuxta Euangelii preceptum, et prebebunt eis omnia, que apta sunt usui monachorum.

XLI. Si quis ad ostium monasterii uenerit, dicens uelle se uidere fratrem suum uel propinquum, ianitor nuntiabit abbati, et permittente eo accipiet comitem, cuius fides probata est; et sic mittetur ad fratrem uidendum uel proximum.

XLII. Si propinquus alicuius mortuus fuerit, prosequendi funus non habebit licentiam, nisi pater  monasterii preceperit.

XLIII. Nullus de horto tollat olera, nisi ab hortulano acceperit.

XLIu. Nemo alteri loquatur in tenebris; nullus in psiatho cum altero dormiat; manum alterius nemo teneat; sed siue steterit, siue ambulauerit, siue sederit, uno cubito distet ab altero.

XLu. Si quis tulerit rem non suam, ponetur super humeros eius; et sic agat penitentiam publice in collecta.

XLuI. Si prepositus iniuste iudicauerit, iniustitie ab aliis condemnabitur.

XLuII. Qui consentit peccatis, et defendit alium delinquentem, maledictus erit apud Deum et homines, corripietur increpatione seuerissima.




ANNO DOMINI CDXXX.
FASTIDIUS, BRITANNORUM EPISCOPUS.



PROLEGOMENA.





GALLANDII NOTITIA HISTORICO-LITTERARIA IN FASTIDIUM.


 1. Quo tempore claruere Cyrillus Alexandrinus ac  Theodotus Ancyranus, floruisse quoque Fastidium  Britannorum episcopum ex Gennadio intelligimus, qui medium inter eos hunc scriptorem recenset  . Episcopi titulum Fastidio detrahunt uiri doctissimi  , quos item Pagius est secutus  ; permoti scilicet auctoritate uetusti Gennadii exemplaris Corbeiensis, in quo legitur tantum, Fastidius Britto, neque a prima manu ascriptum habet eumdem titulum, sed additum post uocem Britto calamo recentiore. At uno excepto Corbeiensi, reliqui codices, quos inter eo multo prestantior ueronensis, ut fuse probant eruditi uiri  , aliique duo peruetusti bibliothece Lambethane Warthono laudati  , uulgatam Gennadii lectionem pre se ferunt: neque aliter in suo codice legisse comperitur Honorius Augustodunensis  Gennadium exscribens: ut propterea preter citatos Ballerinios et  Warthonum, Usserius quoque  ac Norisius  , quibus accedere uidetur et Tillemontius  , Fastidii episcopatum agnoscant, licet eius sedes habeatur incerta.

2. Testatur Gennadius  scripsisse Fastidium ad Fatalem de uita Christiana librum, et alium de uiduitate seruanda, sana et digna doctrina: ut fert codex Corbeiensis. In editis Gennadianis legitur ad Fatalem quemdam, errore forte siue ipsius Gennadii, siue potius librarii: nam liber de quo mox dicturi sumus, ad uiduam quamdam missus esse perhibetur, quam dilectissimam sororem auctor appellat  . Hinc uero abs re ansam arripuisse Pagium  Fastidio abiudicandi librum de quo Gennadius, recte arguunt uiri eruditi quos modo laudauimus  . Errasse quoque  Gennadium statuit Possinus  cum aliis, qui ex uno libro duos fecit: quod enim sub opusculi finem disserit auctor de triplici uiduitate  , haud nouus tractatus, sed libri de uita Christiana clausula est. Hic porro libellus qui iam dudum inter opera sancto Augustino supposita sepius prodierat, parenti suo tandem Luce Holstenii studio est restitutus. Nactus enim uir ille doctus uetustum exemplar in monasterio Cassinensi Fastidii episcopi nomine insignitum, opus descripsit ac editioni paratum reliquit: illudque deinceps cum duobus aliis opusculis ex museo Holsteniano Rome in lucem emisit anno 1663 Petrus Possinus. Quod quidem opus denuo expolitum et cum ueteribus codicibus Corbeiensi, Remigiano,  Michelino, uictorino ac duobus Sorbonicis, nec non cum Holstenii editione Romana collatum, euulgarunt clarissimi operum Augustinianorum editores Parisienses  . Atque huiusmodi preclarum exemplar typis exprimendum tradidimus. uerum ne muneri nostro penitus deesse uideremur, illud iterum cum edito Holsteniano comparauimus: qua ex collatione nonnullas deteximus lectiones quibus fortasse planior scriptoris textus reddatur, easque proinde subnotare libuit.

3. At uero haud est plane pretereundum, quod iam pridem monuere uiri doctissimi: Fastidium scilicet Pelagii conterranei sui heresi fuisse addictum; adeoque nichil mirum de eo tradidisse Gennadium, fuisse ipsum imbutum sana et digna doctrina:  presbyterum enim illum Massiliensem diuine gratie inimicis fauisse incompertum nemini. Qua de re amplissimum historie Pelagiane conditorem  et qui eius opera iunctim edenda curarunt  nec non historie litterarie Gallice auctores  pre ceteris consulas uelim. Sed ut in uiam redeamus, Fastidius de Adamo hec habet  : In quo nichil fuisse incredulitatis inuenio preter solam inobedientiam, cuius causa ille damnatus est, et omnes suo damnantur EXEMPLO. Hec uero ipsa est Pelagii heresis ita docentis, ut ait sanctus Prosper  :

Progenitos igitur nullum traxisse reatum
De patribus, nec dissimiles nunc nascier illo
Ortu primorum, qui libertate male usi
Peccarunt, forma nocui, non semine proli.
Et clarius adhuc auctor incertus epistole ad Demetriadem   : Hinc, inquit, Ade peccatum, EXEMPLO posteris asserebatur nocuisse, NON TRANSITU. Quem quidem Pelagianum errorem passim exagitat sanctus Augustinus  . Preterea sue uidue ista suggerit noster auctor  : Ille autem ad Deum merito extollit manus, ille preces bona conscientia fundit qui potest dicere, Tu nosti, Domine, quam sancte, quam innocentes, quam pure sint ab omni fraude et iniuria et rapina, quas ad te expando manus; quam iusta, quam immaculata labia et ab omni mendacio libera, quibus tibi, ut mihi miserearis, preces fundo. Hec porro sunt ipsissima Pelagii uerba, quibus uiduam Iulianam Demetriadis matrem docebat, quemadmodum sancti orare debeant. Ea recitat sanctus Augustinus  ,  aitque in Diospolitana synodo Pelagio fuisse obiecta. Eadem quoque refert sanctus Hieronymus  ; quibus in medium adductis, statim exclamat: Christiani est hec, an Pharisei superbientis oratio? Alia insuper minus recte pronuntiata notat in hoc Fastidii opusculo Tillemontius  . »Quare, ut cum Norisio loquar  , cum Fastidius hic dicto libro de  uita Christiana impias Pelagii sententias exscriptas inseruerit, Pelagiana illum loligine aspersum non dubito: indeque suspicio crescit, quod Pelagius Britanniam patriam infecit, lateque ea pestis uniuersam insulam peruagata fuit. Unde anno 429 a concilio Gallicano legati contra Pelagianos in Britanniam missi sunt.«





FASTIDII BRITANNORUM EPISCOPI DE uITA CHRISTIANA LIBER UNUS. *



Prefatio.

 Ut ego peccator [a 1Kb] et ultimus, insipientior ceteris et imperitior uniuersis, te, ut sanctitatis et iustitie uiam pergas, crebrioribus audeam litteris admonere, non me proprie iustitie fiducia, non sapientie peritia, non scientie gloria, sed sola quam secundum Deum animo ac mente concepi, caritatis tue causa compellit; que me peccatorem et ignarum ad dicendum ita hortatur et prouocat, ut cum loqui nesciam, tacere non possim. uellem itaque et libenter optarem te eorum habere notitiam quorum et sapientia affluentior est, et facundia maior, et scientia uberior, et conscientia ab omni peccatorum contagione liberior, qui te uerbis iuste instruerent et exemplis. Nos enim preterquam quod mentem nostram ita insipientie et ignorantie caligo cecauit, ut diuinum  aliquid nequeat sentire uel dicere, adhuc insuper et omnium redarguit conscientia peccatorum, ut etiam si quid luminis possit habere, abscondat; et ita fit ut preterquam quod dicere non habemus, hoc etiam quod habemus non fiducialiter proferre, conscientia prohibente, possimus. Tu tamen, dum peritior tibi apparere possit et melior, rudibus admonitionibus nostris interim esto contenta, et caritati da ueniam, cuius est non considerare quid offerat, nec quod non habet querit, sed totum quod habet libenter  impertit: ad cuius non tam muneris specie quam animi respice uoluntatem, et diligenter aduerte quid tibi illa negare poterit, que totum dare [b 1Kb] potuit quod habebat. Obtulisset etiam quod non habebat si posset, que totum [c 1Kb] potuit quod habebat offerre. Sitit itaque ille, sed parum, qui decurrentis interim riui aqua non potest esse contentus, donec ad fontem uberiorem purioremque perueniat. Nec illum satis esurire credo, qui cum panes cibarios habeat, nitidos exspectat et candidos. Ita et tu, dilectissima soror, quam ego certus sum esurire nimium et sitire celestia, cibarios interim mande panes, donec siligine candentes inuenias; exigui et turbulenti riuuli aquam pota, usquequo affluentioris haurias puriorem. Nec tibi interim panis noster, quamuis rusticus uideatur  esse, displiceat. Rusticus enim panis incultior uidetur esse, sed fortior et celerius esurientem stomachum satiat, fessumque corroborat, quam qui siligineus uidetur et nitidus. Nunc ergo dicam sermonem prout ualeo, et quid Christianum agere conueniat, ut potero, explicabo. Cuius rei et unde prius exordium sumam, iustius non inuenio, quam ut primum de Christiano ipso uocabulo disputem, et cur quis Christianus nuncupetur exponam.



INCIPIT LIBER.



CAPUT PRIMUM. Christiani nomenclatura et dignitas.


Christum unctum interpretari, sapientium et fidelium nullus ignorat. Unctos uero non nisi sanctos uiros et satis Deo dignos semper fuisse manifestum est, nec alios quam prophetas aut sacerdotes aut reges. Et tam magnum fuit ipsius unctionis mysterium, ut in Iudaico populo non omnes illud, sed  satis pauci de plurimis mererentur accipere: et hoc usque ad aduentum Domini nostri Iesu Christi, quem Deus oleo letitie, id est, Spiritu sancto, pre ceteris consortibus suis unxit . Ex quo tempore credentes illi et baptismatis illius sanctificatione purgati, non aliquanti, sicut sub Lege prius fuerat, sed omnes in prophetis et sacerdotibus unguuntur et regibus. Cuius unctionis quales esse debeamus admonemur  exemplo, ut in quibus tam sancta est unctio, sit non minus sancta conuersatio. Ex sacramento enim unctionis huius, et Christi et Christianorum omnium, id est, in Christo credentium, uocabulum descendit et nomen: quod nomen ille frustra sortitur, qui Christum minime imitatur. Quid enim tibi prodest uocari quod non es, et nomen tibi usurpare alienum? Sed si Christianum te esse delectat, que Christi sunt gere, et merito tibi Christiani nomen assume. Aut forsitan non esse, sed uocari desideras? Hoc satis fedum et miserum est, te uelle uocari quod non sis. Nemo enim ita transit ad Christum, ut Christianus appelletur, et non sit. Qui Christianus dicitur, Christum se habere Dominum profitetur. Et uere habet, si ei in omnibus  obsequatur et seruiat. Si quo minus, Christi ille non famulus, sed subsannator est et derisor qui eius se seruum dicit, cui seruire dissimulat. Hinc ergo iudicium geminum seruatur, et pro Dei subsannatione, quem sine causa Dominum appellauit, et pro qualitate peccati.



CAPUT II. Peccatores Deus illico duplici ex causa non punit.

Sed plerosque incredulos et impudentes et perfidos misericordis Dei longa patientia peccare [a 1Kb] facit intrepidos, ut ex hoc peccatorum suorum Deum non arbitrentur ultorem, quod non statim uelit punire peccantes. Miseri et ingrati, sue salutis improuidi, [b 1Kb] quia hoc etiam Deo imputant, quod eorum differatur interitus: ignorantes Dei prouidentia duplici ratione  seruari, ut et humano generi longa eius patientia consulatur, et ne ille iudicetur impatiens si illico uoluerit [c 1Kb] damnare peccantes. Nam si tam patiens non esset, iam diu humani generis origo desiisset; nec iustos de peccatoribus haberemus, si confestim Deus uellet punire qui peccant. Nonnullos enim scimus et legimus qui antea, aut ignorantie cecitate, aut causa perfidie, aut adolescentie uanitate decepti, multiplici et uario peccatorum genere tenebantur obnoxii, et per sustentantis Dei clementissimam patientiam postmodum ab errore sunt conuersi, maiores adhuc [d 1Kb] operas fecisse iustitie quam ante peccata commiserant. Deus enim non donat peccata, sed differt; nec perseuerantem peccatorem a morte liberat, sed ut uel sero conuertatur et uiuat  patienter exspectat, sicut beatus Petrus apostolus ait: Non tardat Dominus [e 1Kb] promissis; sed patienter agit propter uos, nolens aliquos perire, sed omnes ad penitentiam conuerti . Ille enim te quasi pius, benignus et clemens, illico idcirco non percutit, ut tu quanta illius erga te sit pietas, quanta clementia sit recognoscas, qui te peccatorem et impium exspectare mauult, et seruare conuersum, quam punire peccantem: sicut per prophetam ipse  Dominus loquitur, et quantum uelit homini misericordie pietatisque largiri, proprie uocis benignitate depromit, dicens: Et iniquus si conuertat se ab omnibus iniquitatibus suis quas fecit, et custodiat mandata mea, et faciat iudicium et iustitiam et misericordiam; uita uiuet, et non morietur; omnia delicta eius quecumque fecit, non erunt in memoria: in iustitia sua quam fecit, uiuet . Et: Numquid uoluntate uolo mortem iniusti, dicit Adonai Dominus, quam ut auertat se a uia sua mala, et uiuere eum faciam ? Et alibi: Iniquitas iniqui non nocebit eum, in quacumque die auerterit se a sua iniquitate . Et iterum; Conuertimini, filii, conuertentes, et ego sanabo contritionem uestram . Ecce quomodo te Deus, ut a peccatis tuis  uel sero conuertaris et saluus esse possis, monet et prouocat. Ecce qualiter iam morti obnoxium ut uiuat hortatur, quam leniter, quam clementer inuitat, ut etiam peccatoribus patris non neget pietatem: et adhuc filios appellat, qui patrem Deum peccando perdiderunt; sicut et ipse se perdidisse peccatores alio in loco cum uoce flebili et miserabili quadam lamentatione testatur, dicens: Sine filiis factus sum, perdidi populum meum propter peccata eorum . Ex hoc ergo cognosce qualiter te Deus diligat, quem mauult uiuere quam perire. Et tu eum contemnis et despicis, qui amplius quam tu ipse te diligit, qui te mori cupientem uult uiuere? Nolo, inquit Dominus, mortem [f 1Kb] peccatorum, sed ut conuertantur et uiuant . Tu ergo mori uoluisti  peccando, ille te [g 1Kb] uiuere uult conuertendo. O stulte, o irreuerens et ingrate, qui nec in hoc Deo qui tibi uult misereri consentis, qui te mauult sua pietate saluare quam tuo perire peccato!



CAPUT III. Pietate Dei abutentes, etiam hic puniri.

Nemo ergo sibi ideo blandiatur, nemo se stulta et uana suspicione decipiat, nemo idcirco securus delinquat et liber, quod super peccatores confestim Dei ira iudiciumque non ueniat, ut ex hoc opinetur se impune peccasse, quod non illico perimatur; sed hoc magis differre Deum quam dissimulare cognoscat, et iram eius peccatoribus [h 1Kb] quam ueniam subito et repente uenturam, sicut scriptum est:  Ne dixeris, Peccaui, et quid accidit mihi triste? est enim Altissimus redditor patiens . Et alibi: Ne tardes conuerti ad Dominum, neque differas de die in diem; subito enim ueniet ira eius . Quod in plerisque impletur, quibus ob nimia peccata, et in presenti Dei ira superuenit, et in futuro seruatur. Sed hoc nemo intelligit, nemo cognoscit, nec quisque aduersa sustinens malis suis estimat irrogari, sed quod pertulerit consuetudinis potius putat esse quam criminis. Et idcirco Deus in presenti non  uidetur punire peccantes, quia cum punit non cognoscitur. Multi sunt enim quos nemo intelligit, qui ob multitudinem peccatorum iam ante iudicii diem in presenti etiam iudicantur. Aut dicat quis si quem sacrilegum, sanguinarium, rapacem, falsarium, homicidam, furem, fraudulentum, adulterum, ceterorumque criminum reum, uel in presenti tempore potuerit uidere longeuum? Nos enim plurimorum exempla uidemus, per que probare sufficimus sceleratos et impios, peccatorum suorum fine completo, et hoc etiam tempore iudicari, et presentem eis uitam negari non minus quam futuram.

Sed hoc ille facilius intelligere potest, qui per diuersa tempora diuersorum iudicum impie scelerateque conuersantium [a 1Kb] exspectauit interitum. Quorum  quo potestas sublimior est, eo ad peccandum maior audacia, que totum sibi licere credit quod potest, et dum alterius iudicium non timent qui alios iudicant ad peccandum precipites sunt. Ita fit ut qui hominis non timent in delinquendo iudicium, Deum iudicem sentiant et ultorem. Ex quibus alii qui insontium animarum sanguinem frequenter effuderant, ita iram Dei iudiciumque sensere, ut ipsi postmodum sanguinem fundere cogerentur suum, qui libenter fundebant alienum. Alii uero qui similia commiserant, sic Dei indignatione prostrati sunt, ut insepulti iacerent, et esca feris et celi uolucribus fierent. Alii autem qui innumerabilem hominum multitudinem iniuste peremerant, membratim particulatimue concisi, ut non minor fuerit concisura membrorum  quam quos interimi fecerant numerus punitorum. Et quorum iudicio maritis iniuste peremptis multe effecte uidue, multi orphani patribus occisis derelicti, quibus preter orbitatem mendicitas inferebatur et nuditas [nam addebant impietati et crudelitati quod deerat, ut eorum quos fecissent occidi spoliarent et liberos], nunc uero ipsorum coniuges uidue et filii orphani alienis quotidie egent panibus. Nonne uidetur tibi istud testimonium in ipsis esse completum comminantis Dei et dicentis, uiduam et orphanos non uexabitis. Quod si uexaueritis eos, et uociferantes clamauerint ad me, exaudiam uociferationem eorum, et irascar animo, et perimam uos gladio, et erunt coniuges uestre uidue, et filii uestri orphani ? O indignum nefas! o scelestum facinus! o  nimia et non ferenda crudelitas! Duo seuissima et atrocissima uno perpetrantur in tempore, homicidium fit ut rapina succedat; occiduntur mariti, occiduntur et patres, quo facilius uidue spolientur et orphani: et ita quisque in alterius morte congaudet, quasi non sit ipse quandoque moriturus. Merito ergo Deus huiusmodi crudelitatibus et impietatibus commouetur. Merito iudicium suum in quibusdam etiam ante tempus ostendit. Merito uita talibus nec presens nec futura conceditur. Quorum nos, ne sceleratos et impios in presenti etiam Dei iudicium euadere posse existimemus, admonemur exemplo.

 Sed hoc magis sentire nos conuenit, tamdiu unumquemque Dei patientia sustentari, quamdiu nondum peccatorum suorum terminum finemque repleuit: quo consummato eum illico percuti, nec illi iam ueniam ullam reseruari.



CAPUT Iu. Certo peccatorum numero completo Deum punire peccatorem.

Esse autem certum peccatorum modum atque mensuram, Dei ipsius testimonio declaratur. Et quod unusquisque uel celerius uel tardius, prout peccatorum suorum modum expleuerit, iudicetur, euidentissime demonstratur, quando de Sodomorum et Gomorrheorum interitu atque incendio, qui sua iam peccata repleuerant, ad Abraham Deus loquitur, dicens:  Clamor Sodomorum et Gomorrheorum repletus est, et peccata eorum magna uehementer repleta sunt . De Amorrheis uero quid dicit, qui sua nondum peccata finierant, quos post multos annos quam supra dicte ciuitates cremate sunt, constat esse deletos?

Nondum repleta sunt peccata Amorrheorum usque adhuc . Quo exemplo manifestissime instruimur et docemur, singulos secundum peccatorum suorum plenitudinem consummari, et tamdiu ut conuertantur sustineri, quamdiu cumulum suorum non habuerint delictorum. Nemo se, inquam, fallat, nemo se decipiat: malos non amat Deus, peccatores non amat, iniustos non amat, rapaces, crudeles, impios; sed amat bonos, iustos, pios, humiles, innocentes,  mites, sicut scriptum est: Quoniam non Deus uolens iniquitatem tu es. Non habitabit iuxta te malignus, neque permanebunt iniusti ante oculos tuos. Odisti omnes qui operantur iniquitatem, perdes omnes qui loquuntur mendacium .



CAPUT u. Mors propera malis ad penam, bonis ad securitatem.

Sed dicit aliquis, Quid est quod uidemus bonos etiam perire cum malis? Illi non pereunt, sed euadunt, qui de malorum consortio et persecutionibus liberantur, et ad requiem transferuntur. Illi plane moriuntur et pereunt, quos de hoc mundo recedentes maioris adhuc iudicii supplicium exspectat et pena. uocantur enim ante tempus boni, ne diutius uexentur  a noxiis; mali uero et impii tolluntur, ne bonos diutius persequantur. Iusti de pressuris, tribulationibus et angustiis uocantur ad requiem, impii uero de luxuriis et opibus et deliciis rapiuntur ad penam. Illi enim uadunt ut iudicent, isti ut iudicentur; illi ut uindicentur, isti ut in eos uindicta celebretur, sicut scriptum est: Iustus autem si morte preoccupatus fuerit, in refrigerio erit . Et iterum: uiuens inter peccatores translatus est . Et iterum: Placita enim erat Deo anima eius, et ideo properauit de medio iniquitatis eripere eum  Et iterum: Cum impiis iter ad mortem; illi autem  sunt in pace . uides ergo hanc solutionem corporis iustis et Dei cultoribus requiem esse, non penam; et cum dissoluuntur, liberari eos potius quam perire. Et idcirco ipsam solutionem qui fideles sunt nec timent nec uerentur, sed uenire magis desiderant et [a 1Kb] exoptant, per quam sibi requiem intelligunt exhiberi, non penam. Iniqui uero et impii et suorum scelerum conscii eam merito naturali prouidentia pertimescunt, per quam se non nesciunt iudicari. Quapropter hac ratione reddita et accepta, non oportet nos omnino peccare, presertim cum non ignoremus peccatoribus iudicium et in presenti esse, et in futuro seruari.



CAPUT uI. Indecorum est Christiani nomen sibi arrogare sine re.

 Nec in hoc nobis nomine tantum, quod Christiani dicimur, blandiamur, sed propter hoc etiam nos iudicandos credamus, si nomen nobis frustra uindicemus alienum. Aut si aliquis tam incredulus est, tam infidelis, tam pertinax, tam obstinatus, tam audax, ut que quandoque uentura est, [b 1Kb] Dei iudicis iram indignationemque non metuat, uel humanam consuetudinem erubescat; et uideat quam brutus, quam insipiens ille, quam stultus ab ipsis etiam gentibus iudicetur, cuius tanta est uanitas tantaque dementia, ut sibi nomen adipiscatur alienum. Quis enim tam uanus et miser est, qui aduocatum, cum litteras nescit, audeat profiteri? Quis tam insanus et excors, ut profiteatur militem, qui nesciat arma gestare? Nemo enim quodcumque nomen sine causa sortitur.  Sutor ut dicatur, necesse est ut calceamenta conficiat; ut uocetur quis faber aut artifex, artis peritia facit; ut negotians nuncupetur quis, carius quod uilius emerat distrahit. Huiusmodi enim exemplis agnoscimus nullum sine actu nomen, sed omne ex actu nomen. Tu ergo quomodo Christianus diceris, in quo nullus Christiani actus, Christianus iustitie, bonitatis, integritatis, patientie, castitatis, prudentie, [c 1Kb] humilitatis, humanitatis, innocentie, pietatis est nomen: et tu illud tibi quomodo defendis et uindicas, cui de tam plurimis rebus nec pauca subsistunt? Christianus ille est, qui non nomine tantum, sed opere est; ille qui Christum in omnibus imitatur et sequitur; qui sanctus, innocens, incontaminatus, intactus est; cuius in pectore malitia non habet locum,  cuius in pectore sola pietas consistit et bonitas; qui neminem nouit nocere uel ledere, sed omnibus opem ferre. Christianus ille est, qui exemplo Christi nec inimicos nouit odire, sed magis aduersantibus sibi benefacere, et pro persecutoribus suis et hostibus exorare: nam et quisquis aliquem ledere aut nocere paratus est, ille mentitur se esse Christianum. Christianus est, qui potest iusta uoce dicere: Neminem nocui hominum, iuste uixi cum omnibus.



CAPUT uII Deus semper iustitia placatus fuit, et iniustitia offensus.


Sed ne me ex sensu proprio loqui quis arbitretur aut credat, aut eum putet se facile posse contemnere, quod sua potius uoluntate quam legis auctoritate loquatur; iam nunc ipsius legis, cuius preceptis nobis uite aditus aperitur, tam ueteris quam noue incipiam exempla proferre, et ostendere quid Deus ab initio [d 1Kb] status mundi humano generi obseruare preceperit, in quo semper placatus fuerit uel offensus. Lego enim post Adam, qui a Deo primus formatus est , de cuius causa nunc dicendum non est, in exordio mundi Cain et Abel fratres fuisse germanos : e quibus unus  Deo placuit, eo quod innocens esset et iustus: alter uero, quia iniustus et nocens. Deo placere non potuit. Deinde interueniente tempore, Enoch satis iustum fuisse Scriptura designat , cui tantum iustitia contulit, ut nec presentem mortem sciret, sed et ad immortalitatem de medio omnium mortalium singulariter raperetur. Cuius monstratur exemplo, unum Deo iustum plurimis peccatoribus cariorem. Ne quoque et ille iustus , cui iustitie meritum quid prestiterit nouimus, ut ipsi cum suis tantum uita daretur, per diluuium toto mundo damnato. Abraham quid per fidei et iustitie meritum consecutus sit Scriptura testatur , ut illo in tempore solus amicus Dei esset in terris, qui solus fuerat iustus inuentus. Loth uero   ut pereuntibus cunctis de Sodomitarum liberaretur incendio, quid aliud quam iustitie meritum fuit? Longum est nos ire per singulos, et omnium merita recensere.



CAPUT uIII. Isrelitas ideo multis miseriis afflixit Deus, ut ad opera pietatis instrueret.

Populum Iudaicum, quem ad se Deus primum ex semine Abraham pre ceteris gentibus pertinere optauit, quomodo erudierit, quid eum, ut sibi placeret, facere, quid obseruare preceperit, scire nos conuenit. Primo in loco, quod derelicta regione in qua habitare semper optauerat, patriaque deserta, in alienam prouinciam, hoc est, in Aegyptum [e 1Kb] migrare fecit, non sine causa nec sine Dei prouidentia  factum esse reor. Sed hanc fuisse puto rationem: quia Deus populum suum quem elegerat [f 1Kb] , misericordie, pietatis, iustitie, ceterisque bonis operibus cupiens erudire, uoluit eum in extera patria pro tempore esse peregrinum et captiuum, ut captiuitatis et peregrinationis miseriam disceret et laboris; quo facilius postmodum misereri peregrinantibus et laborantibus nosset, si ipse ante peregrinationis miserias didicisset. Nemo enim peregrino tam libenter miseretur et aduene, nisi qui peregrinationis exitus  nouit. Nemo sic hospitem et sine tecto, suo introducit hospitio, nisi ut qui ante indiguit alieno. Nemo ita esurientem cibat, nemo sic sitientem potat, nisi ut qui sitim esuriemque perpessus est. Nemo tam facile nudum suis operit uestimentis, quam qui nuditatis et frigoris nouit iniuriam. Nemo sic tribulanti et misero et laboranti succurrit, nisi ut qui tribulationum et miseriarum casus expertus est et laborum. Merito ergo Deus misericordie et pietatis magister, qui legem postmodum erat editurus, per quam populo suo misericordie et pietatis omniumque bonorum operum precepta traditurus, uoluit eum prius omnes pressuras et tribulationes et angustias in terra perpeti aliena, quo facilius postea posset talia patientium misereri, et suis obtemperare  mandatis. Ut putes eum bonum fuisse agricolam, qui priusquam semen mittat, diu terram aratris et rastris domat, ne quod illi crediturus est semen pereat: ita et Deus populum suum diu ante macerat et domat, quam ei salutarium mandatorum semen impertiat. Denique ut ob hanc causam hec eum pertulisse euidentius clareat, ipsius Domini intueamur mandata, dicentis: Aduenam non uexabitis, nec tribulabitis eum, fuistis etenim et uos aduene in terra Aegypti . Et iterum legimus: Deus magnus, qui non accipit personam, sed nec accipit munera, faciens iudicium proselyto, orphano et uidue. Dare panem et uestimentum dilige, quia et ipse fuisti in terra Aegypti . Et alibi dicit: Si autem messus fueris messem in agro tuo, et obliuisceris  [a 1Kb] manuam, non reuerteris accipere illam; proselyto et orphano et uidue erit, ut benedicat te Deus in operibus manuum tuarum; et memor eris quia famulus eras in terra Aegypti; ego ideo precipio tibi uerbum hoc . Unde facile peruidetur atque dignoscitur eum populum ob hanc causam cunctis afflictum fuisse miseriis, ut misereri alteri suo doceretur exemplo, sicut scriptum est: Docuisti enim populum tuum per talia opera, quoniam oportet iustos esse et humanos . Qualem populum suum esse uelit, late, ut arbitror, patet; et quibus possit operibus promereri, plurimis probatur exemplis.

Sed ne ad manifestandam eius uoluntatem parum uideatur esse quod diximus, Legis etiam et Prophetarum precepta iungamus; et quid Deo placeat semperque  placuerit, et quid crebrius fieri et obseruari preceperit, tam ueteris quam [b 1Kb] noue Legis testimoniis comprobemus. Diliges Dominum Deum tuum ex toto corde tuo, et ex tota anima tua, et ex tota mente tua, et ex totis uiribus tuis ; et diliges proximum tuum sicut te ipsum . Legis et Prophetarum precipuum esse mandatum, Domini et Saluatoris nostri testimonio comprobatur, dicentis: In his duobus mandatis tota lex pendet et prophete . Quod rescindi non potest nec mutari, in duobus istis mandatis omne tam Legis  quam Prophetarum constare preceptum, et illum legem implesse qui hec potuerit implere; nichil enim aliud in lege ueteri queri quam ut Deum et proximum diligas. Et uere ille legis consummator et factor est, qui nec in Deum, nec in proximum peccat.



CAPUT IX. Deum quis diligat.

Sed quid Deum, quid proximum sit diligere, preterire minime ac dissimulare debeo. Deum diligit, qui suis in omnibus mandatis obtemperat. Deum diligit, qui leges eius et precepta custodit. Deum diligit, qui ut ille sanctus est, et ipse se sanctificat, sicut scriptum est: Sancti estote, quoniam et ego sanctus sum Dominus Deus uester .  Deum diligit, qui et illud Prophete dicentis implet eloquium: Qui diligitis Dominum, odite malum . Deum diligit, qui non alia quam celestia cogitat et diuina. Deus enim non nisi sanctitatis et iustitie et pietatis amator est; et ille Deum diligit, qui non aliud quam quod Deus amare uidetur operatur. Quid sit enim Deum diligere, Domini et Saluatoris doctrina declarat, dicentis: Qui audit uerba mea, et facit ea, ille est qui diligit me . Si igitur ille Deum diligit, qui quod Deus precipit facit; qui non facit, iste non diligit. Omnis uero qui non diligit, odit. Unde clarum atque manifestum est, ab eis Deum odiri, qui sua mandata non seruant, de quibus [c 1Kb] Prophetam dixisse puto: Nonne qui oderunt te, Domine, oderam, et super inimicos  tuos tabescebam? Perfecto odio oderam illos, et inimici facti sunt mihi . Odit Propheta iustus peccatores, adulteros et iniustos, et Dei mandata spernentes; sicut alio in loco dicit: uidi preuaricantes pactum; et tabescebam . Et iterum: Iniquos odio habui, et legem tuam dilexi . uide ergo quam iusti, quam integri esse debeamus et sancti, quibus preterquam male conuersari non licet, sed nec male conuersantes agnoscere. Hoc et beatus Apostolus euidenter ostendit, qui nec panes cum peccatoribus frangi precepit, dicens: Si quis frater cognominatur inter uos fornicator, aut auarus, aut idolis seruiens, aut maledicus, aut ebriosus, aut rapax, cum eiusmodi nec cibum sumere .

 Sanctum esse populum suum Deus uoluit, et ab omni contagione iniustitie et iniquitatis alienum. Talem eum esse uoluit, tam iustum, tam pium, tam purum, tam immaculatum, tam simplicem, ut nichil quod in eo gentes redarguerent, inuenirent, sed quod admirarentur, et dicerent: Beata gens cuius est Dominus Deus eius, et populus quem elegit in hereditatem sibi . Tales conuenit esse Dei cultores et seruos, mansuetos, graues, prudentes, pios, irreprehensibiles, intactos, immaculatos; ut quisquis eos uiderit, stupeat, et admiretur, et dicat,  uere hi homines Dei sunt, quorum talis est conuersatio. Ita se homo Dei exhibere debet et agere, ut nemo sit qui eum non uelit uidere, qui non audire desideret; nemo non, cum uiderit, Dei esse filium credat; ut uere in eo propheticum illud impleatur: Fauces eius dulcedinis, et totus desiderium . Nam si se talem exhibeat Christianus, si se talem exhibeat Dei seruus, ut his qui demoniis idolisque deseruiunt, conuersando efficiatur equalis; incipiet per eum Deus blasphemari et dici, O Christianum Dei seruum! cuius tam mali actus, tam turpis opera, tam nequam est conuersatio; cuius uita tam impia, tam scelesta, tam luxuriosa, tam sordida. Et erit illius prophetie reus, Nomen enim Dei per uos blasphematur inter gentes . Sed ue illis per quos nomen Domini fuerit blasphematum. Deus enim a nobis nichil magis desiderat et requirit, quam ut per actus nostros nomen suum magnificetur ab omnibus, sicut scriptum est: [a 1Kb] Sacrifica sacrificium laudis . Hoc est enim sacrificium quod Deus super omnes hostias querit et diligit, ut per iustitie nostre opera nomen suum ubique laudetur, et Deus uerus esse seruorum suorum actu et opere comprobetur. Illi uero Deum diligunt, qui non aliud quam unde nomen eius glorificetur exercent.



CAPUT X. Proximi dilectio.

Quomodo Deus diligi debeat, ut potuimus, diximus:  nunc uero quid sit proximum tamquam se ipsum diligere, ut possumus, explicemus: quamquam ipsius cause expositio alio in loco breuiter disseratur, cum dicitur: Quod tibi non uis fieri, alteri ne feceris . Dominus quoque et Saluator noster dicit: Omnia quecumque uultis ut faciant uobis homines, ita et uos facite illis similiter . Nemo est enim qui sibi malum optet ab aliquo fieri. Ille ergo proximum suum tamquam se ipsum diligit, qui ei non mali aliquid, quia nec sibi, uult fieri; sed si quid boni, prout ipse ab omnibus percipere optat et consequi, libenter impertit; quia non hoc solum a Christiano queritur, ut malo careat, sed ut exerceat bonum: qui etiamsi nichil mali fecerit nec boni, tamen ad eterne uite premium non  admittitur, sed gehenne ignibus mancipatur, sicut in Euangelio Dominum dixisse legimus de iis qui nichil mali faciunt, nec boni tamen aliquid operantur: Discedite a me, maledicti, in ignem eternum, [b 1Kb] quem preparauit Pater meus diabolo et angelis eius. Esuriui enim, et non dedistis mihi manducare; sitiui, et non dedistis mihi bibere; hospes fui, et non suscepistis me; nudus, et non uestistis me; infirmus, et non uisitastis me; in carcere, et non uenistis ad me . Non quia malum gesserunt, sed quia  bonum non fecerunt, condemnantur. Ex hoc enim quisque prudens et sapiens recognoscat quam spem illi habere possint qui uersantur in malis, quando etiam illis uita negatur qui mali nichil fecerunt, nisi etiam aliquid gesserint boni. Neque enim Deus hoc tantum querit a nobis, ut mali non simus, sed ut efficiamur boni. Ex malis enim operibus uocantur mali, ita e contrario ex bonis appellantur boni. Et duo sunt quibus boni [c 1Kb] seruire uidentur et mali: bonus Deus, cui omnes bene conuersantes deseruiunt; diabolus autem malus, cuius quisquis qui male operatur, est famulus. Non enim a nobis hoc solum poscitur, ut non uiuendo male serui esse diaboli desinamus, sed uiuendo bene Deo seruire uideamur. Nam [d 1Kb] quisquis nec malum uidetur operari nec bonum, cuius seruus  uideatur esse ignoro; uel quomodo uitam a Deo poterit sperare perpetuam, quam bene faciendo non meruit. Nemo, [e 1Kb] inquam, sensu proprio se decipiat et illudat, nemo se uana existimatione seducat. Quisquis bonus non fuerit, uitam non habet. Quisquis iustitie et misericordie opera non fecerit, non potest regnare cum Christo. Quisquis non fuerit humanus, pius, hospitalis, benignus, clemens, gehenne non euadet incendium. Deus malos non amat, non diligit peccatores. Quisquis malum fecerit, inimicus est Dei. Quisquis sine dolo non fuerit, partem non potest habere cum Christo. Nihil enim amplius est Christiano querendum, nichil desiderandum magis, nichilque plus totis uiribus enitendum, quam ut malitiam suo excludat ex corde,  quam ut nequitiam intra pectoris sui conscientiam non admittat, quam ut bonitatem teneat, iustitiam seruet, puritatem mentis custodiat. Esto innocens, si uis cum Deo uiuere. Esto simplex, si uis regnare cum Christo. Quid tibi prodest malitia, que in mortem trahit? quid nequitia, que prohibet regnare cum Christo, que se habentem exterminat? sicut scriptum est: Anima enim nequam disperdet qui se habet . Si uis uiuere, audi Prophetam quid loquitur; si regnum Christi diligis, audi quomodo illud merearis adipisci. Quis est, inquit, homo qui uult uitam, et cupit uidere dies bonos? Cohibe linguam tuam a malo, et labia tua ne loquantur dolum. Diuerte a malo, et fac bonum; inquire pacem, et sequere eam . Huiusmodi enim homines Deus honorat et diligit, qui malum nesciunt, qui mentiri  non norunt, quorum dolum labia non loquuntur, in quibus non nisi bonitas uidetur et puritas.

Innocentia est que nos commendat Deo, simplicitas est que facit regnare cum Christo. Quomodo Deus non nisi innocentes diligat, et sibi uelit esse coniunctos, testimoniis plurimis declaratur, sicut in Psalmis scriptum est: Innocentes et recti adheserunt mihi . Et alibi mandatur et dicitur: Custodi innocentiam, et uide equitatem, quoniam sunt  reliquie homini pacifico . Quantum innocentia homini prestet et conferat, etiamsi sero seruetur, prophete Dauid testimonio comprobatur; qui cum grauiter ante peccasset, postea iudicari se non timet, ex quo innocentiam nosse cepit, sicut ipse dicit: Iudica me, Deus, quoniam ego in innocentia mea ingressus sum . Sciebat igitur sibi iam non metuendum esse iudicium, quia innocentiam uel sero cognouerat. Et alio in loco dicit: Me autem propter innocentiam suscepisti . Suscepit postmodum propter innocentiam Deus, quem propter malitiam ante repulerat. Innocentes uero nec confundi coram Deo posse, manifestum est, cum dicitur: Quanto tempore innocentes custodierint iustitiam, non confundentur . Nihil enim  Deo dignius, nichil carius esse potest, quam ut innocentia tota obseruatione teneatur. Licet quis in aliis operibus deuotus appareat, si illam non habuerit, sibi frustra blanditur de sua deuotione. Si illam Iudeis etiam sub ueteri lege degentibus, quando adhuc illis inimicum licebat odisse, obseruare preceptum est; quid te nunc agere conuenit Christianum, qui inimicum tuum iuberis amare ? Quando enim innocens non eris, uel cui esse poteris malus, qui inimicis preciperis esse bonus? Sed tu forsitan et proximum odis, cui nec externum odisse conceditur; et fratrem persequeris, qui amare preciperis inimicum; et Christianum te esse credis, qui nec noui nec ueteris Testamenti precepta custodis? Sed ne sine causa te Christianum estimes et de solo tibi nomine  blandiaris, qualem te esse oporteat Apostolum audi dicentem: Qui furabatur, iam non furetur; magis autem laboret operando manibus suis quod bonum est, ut habeat unde tribuat necessitatem patienti. Omnis sermo malus de ore uestro non procedat; sed si quis bonus ad edificationem fidei, ut det gratiam audientibus. Et nolite contristare Spiritum sanctum Dei, in quo signati estis in die redemptionis. Omnis amaritudo, et ira, et indignatio, et clamor, et blasphemia auferatur a uobis cum omni malitia. Estote autem inuicem benigni et misericordes; donantes inuicem, sicut et Deus in Christo donauit uobis . Estote autem imitatores [a 1Kb] Dei, sicut filii karissimi; et ambulate in dilectione, sicut et Christus dilexit nos, et tradidit semetipsum pro nobis oblationem et hostiam  Deo in odorem suauitatis. Impudicitia autem et omnis immunditia et auaritia nec nominetur inter uos, sicut decet sanctos, aut turpitudo, aut stultiloquium, aut scurrilitas que ad rem non pertinet, sed magis gratiarum actio. Hoc enim scitote, quod omnis impudicus, aut immundus, aut auarus, quod est idolorum seruitus, non erit heres in regno Christi et Dei . Ille se merito Christianum iudicet, qui hec precepta custodit, qui sanctus, humilis et pudicus et iustus est, qui in misericordie et iustitie operibus conuersatur.



CAPUT XI. Quorum preces Deus non exaudiat.


Nam [b 1Kb] tu illum Christianum putas, in quo nullus Christianitatis est actus, in quo conuersatio nulla iustitie est, sed nequitia, impietas et scelus? Illum Christianum putas, qui opprimit miserum, qui pauperem grauat, qui res concupiscit alienas, qui ut se diuitem faciat, plures efficit indigentes, qui lucris gaudet iniustis, qui de alienis lacrymis cibum capit, qui miserorum ditatur interitu, cuius os assidue mendacio uiolatur, cuius labia non nisi indigna et obscena et scelesta loquuntur et turpia, cui cum iubeatur distribuere sua, inuadit aliena? Et ad ecclesiam talis audenter accedit, et temere et importune expandit impias manus illicito raptu et insontium  cruore uiolatas, et ore illo polluto atque sacrilego, quo fuerat paulo ante aut falsa locutus aut turpia, preces ad Dominum, quasi nichil sibi mali conscius, fundit. Quid agis impudens et miser? Quid te maiorum peccatorum onere grauas? Quid Deo preter contemptum iniuriam irrogas? Quid ad prouocandam celerius eius iram in testimonium pene tue sceleratas ad Deum porrigis manus, ad quas ille non respicit, qui non nisi sanctas et immaculatas sibi iussit offerri? Quid ore illo Deum rogas, quo paulo ante locutus es male, cuius, quamuis multiplicentur, abominatur preces, sicut scriptum est: Cum extenderitis manus uestras, auertam faciem meam a uobis; et si multiplicaueritis preces, non exaudiam; manus enim uestre sanguine plene sunt. Lauamini,  mundi estote, auferte nequitias ab animis uestris . Bene sibi ille conscius esse debet et certus, et sue innocentie fidus, qui ad Deum manus extendit et porrigit, cum Apostolus dicat, uolo autem uiros orare in omni loco, leuantes puras manus . [c 1Kb] Ille autem ad Deum merito extollit manus, ille preces bona conscientia fundit, qui potest dicere: Tu nosti, Domine, quam sancte, quam innocentes, quam pure sint ab omni fraude et iniuria et rapina, quas ad te expando, manus; quam iusta, quam immaculata labia et ab omni mendacio libera, quibus tibi, ut mihi miserearis, preces fundo. [ [d 1Kb] Talis enim cito meretur audiri, et antequam penitus preces fundat,] potest impetrare quod postulat.

Scio enim esse quos ita nequitie et auaritie profunda  caligo cecauit, ut cum illis prospere cesserit quod aut pauperem per potentiam uinxerint, aut innocentem testimoniis falsis obruerint, aut infirmum uirtute superauerint, aut furtum fecerint aut rapinam; Deo gratias agant quo opitulante talia perpetrasse se credunt, et tam iniquum Deum iudicent, ut putent eum scelerum suorum fuisse participem.



CAPUT XII. Eleemosyne de lucris iniustis.

Stulti et miseri usque adeo suis iniquitatibus excecati,  ut non intelligant Deo non posse placere quod prohibet; et quasi unum crimen satis non sit, nisi adhuc male sentiendo de Deo adiiciatur et aliud. Alii uero hoc se iustificari existimant, quod de substantia pauperum exiguam eleemosynam faciant; et de eo quod plurimis abstulerunt, uni quiddam minimum largiuntur. Cibatur unus unde plures esuriunt, et de multorum spoliis uix pauci teguntur. Non talem eleemosynam Deus querit, nec uult pietatem uni de alterius crudelitate prestari. Melius est enim te non facere eleemosynam, quam unde paucos tegis, inde plurimos facias denudare; et ut unum uestias, plures spoliare uestitos. Illam eleemosynam Deus comprobat, que de iustis laboribus ministratur, sicut scriptum est: Honora Deum de tuis iustis laboribus,  et deliba ei de tue iustitie fructibus . Nam illam abominatur et reprobat, que de lacrymis prestatur alienis. Quid enim prodest, si te benedicat unus unde plurimi maledicunt? uel quid confert tibi illa eleemosyna que de substantia prestatur alterius? Reuera timendum est quod Deus non habeat unde pauperes suos pascat, nisi tu aliena diripias.



CAPUT XIII. Fidem sine operibus non prodesse.

Alios autem noui, quos ita insipientie et imprudentie tenebrosa ignorantia fallit ac decipit, ut fidem quam habere se simulant, sine iustitie operibus apud Deum sibi censeant profuturam: et hoc erroris genere sine metu crimina nefanda committunt, dum  credunt Deum non criminum, sed perfidie tantum ultorem. Et eiusmodi non solum se ipsos perisse contenti sunt, sed et alios, in quibus nullum diuine scientie lumen est, suis nituntur laqueis implicare. Et impletur in illis Saluatoris nostri sententia dicentis: Cecus si ceco ducatum prestet, ambo in foueam cadunt . Nam si nullum crimen, sed sola perfidia condemnatur; ergo securi peccamus et liberi. Et sine causa dedit Deus mandata iustitie, si sola sine iustitie opera fides prodest. Unde hic tam impius, tam scelestus, tam perfidus ignorantie error obrepserit, scire non possumus, nisi forte ex illis qui hoc exemplo in lege ueteri populum seducebant, et secum eterne morti et perpetuo tradebant interitui, de quibus scriptum  est: Nolite audire sermones prophetarum qui prophetant uobis, quoniam uani sunt ipsi, et uisiones a corde suo loquuntur, et non ab ore Domini. Dicunt enim his qui repellunt uerba Domini, Pax erit uobis; et omnibus qui uadunt in uoluntatibus suis, omni qui uadit in errore cordis sui dicunt: Non uenient super te mala . Multa quidem nobis, immo totius legis testimonia aderant, quibus tam perniciosum errorem destruere ac sepelire poteramus; sed ne legentem diutius fatigemus, sufficiant pauca de plurimis. Respondeat mihi ille cuius talis est sensus:  Adam a Deo factus est homo primus [a 1Kb] in primo statu mundi, perfidie an peccati causa damnatus est ? In quo nichil fuisse incredulitatis inuenio preter solam inobedientiam, cuius causa ille damnatus est, et omnes suo damnantur exemplo. Cain quoque non perfidie causa, sed quia fratrem interemerat, condemnatus est . Quid plura? Uniuersus hic mundus ut diluuio interiret, non perfidie causam, sed criminum lego fuisse . Sodoma et Gomorrha ut repentino cremarentur incendio, nullam causam incredulitatis inuenio, nisi peccatorum et scelerum ; quod Scriptura euidentissime demonstrat, et dicit: Homines Sodomite mali et peccatores erant in conspectu Dei ualde . Populus ille Iudaicus ut [b 1Kb] tam frequenter  interire uideretur et corripi, nonne peccatorum causa prestabat ?

Sed dicit aliquis: ueteris Legis testimonia tantum non accipio, nisi mihi et noui Testamenti exempla protuleris. Accipe Ananiam et Sapphiram, quos apostolica sententia, non perfidie crimine, sed furti et mendacii causa damnauit. Forsitan dicturus es mihi: Quid ergo Apostolus dicit: Arbitramur enim iustificari hominem per fidem sine operibus legis ? Ipsum qui hoc dicit, lego hominem absentem etiam condemnasse, quia uxorem patris acceperit . Intelligenda Scriptura, que scientibus conuenire uidetur in omnibus, et non nisi solis a quibus minime intelligitur discrepare. Iustificari hominem Apostolus per fidem sine operibus legis dicit  : sed non sine illis operibus, de quibus alterum apostolum audio dicentem: Fides sine operibus mortua est . Paulus enim apostolus de operibus legis locutus est, hoc est, de circumcisione carnali, et neomenia, et sabbato, et huiusmodi ceteris, que lex fieri ante preceperat, et iam Christi tempore non erant necessaria; iste uero de operibus iustitie loquitur, que qui non fecerit mortuus est, quamuis se simulet esse fidelem.

Sed dicit quis illud Apostoli dicentis: Corde enim creditur ad iustitiam, ore autem confessio fit ad salutem . Stulte, hoc baptismi impletur in tempore, quo ut baptizetur quis, sola confessio desideratur et fides. Nam quid tibi ipsius baptismi lauacrum prodest, si sola sine iustitia fides queritur?  Baptismo enim peccata ablui fides omnium tenet. Si deinceps peccandum est, abluisse quid prodest? Audi quid dicat Dominus homini semel sanato: Ecce sanus factus es, [c 1Kb] iam noli peccare, ne quid tibi deterius eueniat . Hoc et beatus Petrus apostolus manifestissime docet, ei deterius aliquid, qui post agnitam iustitie uiam peccauerit, euenire, cum dicit: Si enim refugientes coinquinationes mundi, in cognitione Domini nostri et Saluatoris Iesu Christi, his rursum implicati superantur, facta sunt eis posteriora deteriora prioribus. Melius enim erat illis, non  cognoscere uiam iustitie, quam post agnitionem retrorsum conuerti ab eo quod illis traditum est sancto mandato: contingit enim eis illud ueri prouerbii, Canis reuersus ad suum uomitum, et, Sus lota in uolutabro luti . Hoc et beatus apostolus Paulus testatur et loquitur, hominem post baptismi sanctificationem pristino errore peccantem non sine ingenti penitentia conseruari, dicens: Impossibile est enim eos qui, postquam semel illuminati sunt, gustauerunt etiam donum celeste, et participes sunt facti Spiritus sancti, gustauerunt nichilominus bonum Dei uerbum uirtutesque seculi uenturi, et prolapsi sunt, renouari rursus ad penitentiam, rursus crucifigentes sibimet ipsis Filium Dei, et ostentui habentes .

Quemdam ad Saluatorem accessisse, et quid faciendo  uitam eternam perciperet interrogasse, euangelista testatur, cui ita a Domino responsum est: Si uis uitam habere, serua mandata . Non dixit, serua tantum fidem. Nam si sola fides queritur, superflue iubentur mandata seruari. Sed absit ut ego Dominum meum aliquid dicam precepisse superfluum. Sed dicunt hoc illi, qui peccando iam filii perditionis effecti sunt; et hoc tantum solatium se habere credunt, si alios secum potuerint morti perpetue mancipare. Nam si Deus peccatorem non punit, ubi est illud propheticum: Si iustus uix saluus erit, peccator et impius ubi parebunt ? Et alibi: Quia peccatores peribunt . Et iterum: Deficiant peccatores a terra et iniqui, ita ut non sint . Et iterum: Sicut deficit  fumus, deficiant; sicut fluit cera a facie ignis, sic pereant peccatores a facie Dei . Nullum hic tantum incredulum et infidelem, sed peccatores audio condemnari. Et Saluatorem nostrum quodam loco dixisse lego: Non omnes qui dicunt mihi, Domine, Domine, intrabunt in regnum celorum, sed qui faciunt uoluntatem Patris mei qui in celis est . Utique in Christum credebant, qui eum etiam Dominum nuncupabant; nec idcirco illis celestis regni ianua panditur, quia illum ore, quem factis abnuunt, confitentur. Negari autem Deum factis non minus quam uerbis Apostolus dixit: Deum confitentur se nosse, factis autem negant . Et Dominus in Euangelio: Multi mihi dicent in illa die: Domine, Domine, nonne in nomine tuo eiecimus demonia,  et in nomine tuo uirtutes multas fecimus? Et dicam illis: Numquam uos cognoui. Discedite a me, omnes qui operamini iniquitatem . Usque adeo isti credidisse dicuntur, ut in nomine Domini uirtutes etiam operarentur; nec tamen eis proderit fides, quia iustitie opera non fecerunt. Itaque si sola fides prodest; cur illi cum angelis Satane in perpetuum gehenne ignibus mancipantur, qui non perfidie causa, sed quia boni nichil fecerant, iudicantur; sicut scriptum est: Et dicet eis Rex qui a sinistris sunt: Discedite a me, maledicti, in gehennam eternam, quam parauit Pater meus diabolo et angelis eius. Esuriui enim, et non dedistis mihi manducare, etc. . Non dixit utique, quia non  credidistis mihi; unde intelligi datur eos non incredulitatis causa, sed propter bonorum operum sterilitatem esse damnandos.



CAPUT XIu. Quis sit uere Christianus.

Nemo igitur alterum decipiat, nemo seducat. Nisi quis iustus fuerit, uitam non habet; nisi quis in omnibus Christi mandata seruauerit, partem non potest habere cum illo; nisi quis terrena despexerit, diuina non capiet: nisi humana contempserit, non potest possidere celestia. Nec quisquam se Christianum iudicet, nisi qui Christi et doctrinam sequitur et imitatur exemplum. Sed tu illum Christianum putas, cuius numquam pane ullus saturatur esuriens, cuius potu nullus reficitur sitiens, cuius mensam nemo  cognoscit, sub cuius tecto nec aduena nec peregrinus aliquando succedit, cuius nemo nudus tegitur uestimentis, cuius pauper nullus fouetur auxilio, cuius bonum nemo sentit, cuius misericordiam nemo cognoscit; qui in nullo imitatur bonos, sed irridet potius et subsannat, et pauperes persequi non cessat? Absit hoc a mentibus Christianorum omnium, absit ut huiusmodi Christianus dicatur, absit ut Dei filius possit appellari qui talis est. Christianus ille est, qui Christi uiam sequitur, qui Christum in omnibus imitatur, sicut scriptum est: Qui dicit se in Christo manere, debet, sicut ille ambulauit, et ipse ambulare . Christianus est, qui omnibus misericordiam facit, qui omnino non mouetur iniuria, qui opprimi pauperem se presente non patitur, qui miseris  subuenit, qui indigentibus succurrit, qui cum merentibus meret, qui dolorem alterius quasi proprium sentit, qui ad fletum fletibus prouocatur alienis, cuius omnium communis est domus, cuius ianua nemini clauditur, cuius mensam pauper nullus ignorat, cuius cibus cunctis offertur, cuius bonum omnes norunt, et nemo sentit iniuriam; qui Deo die noctuque deseruit, qui eius precepta indesinenter meditatur et cogitat; qui pauper mundo efficitur, ut Deo locuples fiat; qui inter homines habetur inglorius, ut coram Deo et angelis gloriosus appareat; qui in corde suo nichil uidetur habere simulatum uel fictum; cuius simplex et immaculata est anima, cuius conscientia fidelis et pura est, cuius tota in Deo mens, cuius omnis spes in Christo est; qui celestia  potius quam terrena desiderat, qui humana spernit, ut possit habere diuina. Nam his qui hoc seculum diligunt, et qui in presenti tempore gloriantur et complacent, audi quid dicitur: Nescitis quia amicitia huius mundi, inimica est Deo? Et quicumque uoluerit esse amicus huius seculi, inimicus Dei constituitur .



CAPUT Xu. uiduarum triplex genus.

Hec tibi, soror dilectissima, quid Christianum agere conueniat, prout potui, explicaui. Si ergo omnes generaliter qui Christiani nuncupantur, esse tales oportet; nunc tue prudentie est estimare qualem tu te uiduam debeas exhibere, quam cunctis  bene conuersantibus esse oportet exemplum. Tria autem esse uiduarum genera non ignorare te credo. Unum quod perfectissimum est, celesti premio destinatum, quod, ritu illius de Euangelio uidue , Deo orationibus et ieiuniis die noctuque deseruit. Aliud uero, quod filiorum curam habere dicitur et domus, non tanto dignum, nec tamen peccatis obnoxium. Tertium autem genus est in epulis et deliciis, quod eterne morti seruatur et pene; sicut scriptum est: uiduas honora, que uere uidue sunt . Iste sunt prime, que dicuntur et uere, et que iubentur a tanto sacerdote, hoc est, a Timotheo honorari. Secunde sunt, quibus iam haberi non iubetur honor, nec tamen uita negatur; de quibus dicitur: Que autem filios habent  aut nepotes, discant primum domum suam pie [a 1Kb] tractare, et parem gratiam reddere parentibus . Ille uero tertie sunt, de quibus scriptum est: uidua autem que in deliciis est, uiuens mortua est . Unde intelligi datur, non omnes uiduas esse equales; nec eas Deo placere, que corpore tantum uidue uidentur esse, non opere.

Qualis autem Christi uidua debeat esse, Apostolus dicit: Que autem uere uidua est, sperat in Domino, et instat orationibus die ac nocte . Nec illud preterire te uolo, quod quando ueras uiduas Apostolus nominat, esse demonstrat et falsas, hoc est, actu, mente, conuersatione, non corpore. Et alibi uidue uere et electe actum conuersationemque describit idem Apostolus dicens: uidua eligatur  que fuerit in operibus bonis testimonium habens: Si filios educauit, quod subintelligitur, Deo; si hospitio recepit, si sanctorum pedes lauit, si tribulationem patientibus subministrauit, si omne opus bonum subsecuta est. . Hanc esse ueram uiduam iudicauit, cuius talia sunt opera. illa uero quomodo se Christi  uiduam dicit, que nichil tale aliquando operata est? Sed sunt alique diuites, nobiles et potentes, quibus forsitan uidetur indignum, ut aut filios Deo, et non seculo educent, aut hospitio recipiant aduenam, aut sanctorum pedes laboriosos, lutulentos et horridos lauent, et delicatis et nitidis manibus tangant. Sed nec digne erunt tales in futuro tempore sanctorum esse consortes, quos ita in presenti spreuerunt; nec partem habere poterunt cum Christo, quem suscipere noluerunt, et cuius plantas suis contrectare manibus horruerunt: quia Christum spernit, quicumque eius famulos spernit, sicut ipse dicit: Qui uos spernit, me spernit . Marie, unde Christi pedes lauaret, lacryme abundarunt; [b 1Kb] nostri autem temporis feminis unde peregrinorum pedes  lauent, ipsa deficit aqua. Tu ergo sanctissima et prudentissima femina, ne uelis imitari huiusmodi, que cum audenter malefecerint, benefacere erubescunt; et confunduntur iuste uiuere, que non sunt peccare confuse; et que se morti ultro obtulerunt, nec inuitate reuertuntur ad uitam; que hominum magis risus, subsannationes et fabulas, quam Dei iudicium pertimescunt; et quibus carius est miseris hominibus placere quam Christo. Sed esto talis, qualem te Dominus esse precepit, qualem Apostolus iubet [c 1Kb] exhiberi Christo. uidua esto sancta, humilis et quieta; misericordie et iustitie opera indesinenter exerce. Et quisque te in opprobrium habeat, quisque subsannet et irrideat, tu tantum Deo placeas, et que Christi sunt geras. Ante omnia incessabiliter  Domini tui meditare mandata, orationibus et psalmis instanter incumbe; ut si possibile est, nemo te aliquando nisi aut legentem inueniat aut orantem. Et cum fueris talis, nostri memento, qui te tantum diligimus, ut quod presentes prestare non possumus, conferamus absentes.




ANNO DOMINI CDXXX.
POSSIDIUS, EPISCOPUS CALAMENSIS.



PROLEGOMENA.





SCHeNEMANNI NOTITIA HISTORICO-LITTERARIA IN POSSIDIUM.




§ I. uita.


Afer, Augustini discipulus et familiaris, quo uix cariorem ille aut amantiorem sui habuit. Quippe pse de se narrat Possidius annis ferme XI. absque  amara ulla dissensione familiariter ac dulciter cum Augustino uixisse, nec minus honorificum est testimonium, quod Hipponensis episcopus de amico iuxta quam discipulo tulit in litteris ad Memorem Capuanum  episcopum Iuliani Eclanensis patrem, dum nimis inquit, ingratum ac ferreum fuit, ut te qui nos sic amas, hic sanctus frater et collega noster Possidius, in quo nostram non paruam presentiam reperies, uel non disceret, uel sine litteris nostris disceret. Est enim per ministerium nostrum non litteris illis, quas uariarum serui libidinum liberales uocant, sed dominico pane nutritus, quantum ei potuit per nostras angustias dispensari. Que quidem satis manifestant, quam arctum, quamue diuturnum inter eos fuerit uinculum. Unde haud immerito censent, consona etiam amorum nota, ascriptum fuisse Possidium societati illi clericorum, quam Augustinus presbyter Hippone congregauerat et Regulis monasticis astrinxerat. Nec sane improbabile uidetur, illum ex eodem monasterio  ad episcopatum Calame, oppidi Numidie, non longe ab Hippone Regio distantis, esse euectum: id quod anno 397, post Megalii obitum, accidit. In eo uero loco spatiosus ipsi aperiebatur campus ad eas dotes explicandas quas Hipponensis presulis institutio aut consuetudo in eo effinxerat et formarat, nec pauca sese offerebant, que communi amici consilio gerenda essent, in quibusue uel auctoritate uel adiutorio eius indigeret. Talia fere erant que sub initium muneris sui cum ipse tum Ecclesia eius a paganis Calamensibus patiebatur; mox item que cum Donatistis accepit certamina. Que causa cum non magis uniuerse Africe Ecclesie communis quam Augustini propria esset, non poterat a Possidio leui studio suscipi. Itaque iam a 404  Crispinum Donatistarum apud Calamenses episcopum ad colloquium secum ineundum sollicitauit, inuitumque cegit et solertia sua superauit. Anno 410 una cum tribus aliis episcopis a patribus Africanis Carthagine congregatis legatus missus est ad Honorium Aug. pro abrogatione legis in fauorem Donatistarum late et ad obtinendam cum Donatistis collationem. Allectus fuit deinde a. 411 in collatione cum Donatistis inter septem actores partis catholice actisque eius subscripsit. Interfuit etiam conciliis Africanis ob Celestii et Pelagii heresim celebratis, unaque cum aliis Numidie episcopis ex concilio Mileuitano litteras ad Innocentium episcopum Romanum dedit. Ingruente tandem a. 430 uandalorum seuo per uniuersas Africe prouincias exercitu, et oppressa  ab iisdem Calama nutu quasi diuino impulsus fuit Possidius, ut Hipponem se conferret. uix enim eodem concesserat, cum et hec urbs obsidione clauderetur atque Augustinus febre correptus decumberet et post paucos dies astante amico obdormiret. Post Augustini obitum rarescit etiam Possidii memoria, nisi quod Prosper narrat in Chronico ad cons. Aetii II et Sigisuulti  Possidium cum Nouato et Seueriano catholicis episcopis, Genserico catholicam fidem Ariana impietate subuertere cupienti fortiter restitisse; sed eodem meruisse ut ecclesiis suis priuaret et ciuitatibus pelleret. Unde colligunt eumdem, capta ab Genserico a. 439 Carthagine, cum ingens clericorum turba ex omni Africa eiiceretur, proscriptum  naufragioque expositum Neapolim peruenisse atque adeo diem supremum in Italia clausisse.



§ II. Scripta.

Duo exstant Possidii scripta, digna amicitie et amoris eius in Augustinum monumenta, uita Augustini et Indiculus scriptorum eius.



§ III. Editiones, uersiones et codices.



Editiones.

Illa ab ineunte arte typographica omnibus fere operum et opusculorum Augustini collectionibus prefigi consueuit eaque uia ad insignem lectionum mss. codicum copiam emendata a Maurinis patribus, seorsim denique nouo uariarum lectionum subsidio recognita et notis non indoctis illustrata est Ioanne Salinasio, theologo Romano a. 1731. Indiculus scriptorum  Augustini editus est primum a Ioanne ulimmerio a. 1564. Migrauit pariter ab isto tempore in uarias Operum Augustini editiones, et ex uetustis membranis castigatus est in Benedictinorum editione: Sed longe plenior et emendatior ex ms. ueronensi prodiit uenetiis a. 1735 . . . . . . In sequenti indice nichil omissum est quod ad accuratiorem insigniorum editionum notitiam conducit; singulorum uero Augustini operum recensionem nemo exspectabit.



SAECULO XuI.

1564. Louanii apud Hieron. Welleum; in-4o. Possidii Calamensis episcopi uita et Indiculus Operum D. Augustini ex editione et cum scholiis marginalibus Ioannis ulimmerii; cum Sermonibus aliquot Augustini  ab eodem recens prolatis. Tota hec ulimmerii opera translata est in editionem Basileensem Operum Augustini a 1569.

1573. Colonie Agrippine; in-fol. uita Augustini episcopi . . . . . edita a Possidio primum eius discipulo, postea episcopo Calamensi; in Laur. Surii probatis SS. uitis ad diem 28 Aug., T. Iu pagg. 933-47. In nouissima Coloniensi a. 1618, hoc mense, pagg. 302---309.



SAECULO XuII.

1690. Parisiis, apud Franc. Muguet; in-fol. S. Aurelii Augustini Hipp. ep. uita, auctore Calamensi episcopo, ipsius discipulo. Item Indiculus librorum, tractatuum et epistolarum S. Augustini Hipp. ep. editus cura Possidii E. C. ex uariis codicibus mss.  emendata et cum lectionis diuersitate in P. III appendicis tomi X Opp. Augustini ex ed. Benedictinorum. In ed. Antuerpiensi pagg. 164---200 Clerici obseruata in Possidium non tanti sunt, ut aliquem sollicitare possint. Nec uero Salinasius de uictoria ab eo reportata gloriari debet, quippe cuius omnis defensio non solum ab ipso, sed aliis quoque iactata in solo conatu defecit.



SAECULO XuIII.

1731. Rome, typis Io. Zempel; in-8o. S. Aurelii Augustini Hipponensis episcopi uita auctore S. Possidio Calamensi episcopo ad mss. codd. recensita notisque illustrata opera et studio D. Ioannis Salinas Neapolitani Can. Reg. Lat. ac Sac. Theol. lect.  ad reuerendissimum P. D. Ascanium uaresium Can. Reg. Lat. abbatem generalem. 2o Ibidem eodem. De uita et rebus gestis S. Possidii Calamensis episcopi Dissertatio ex P. Augustini scriptis ecclesiasticisque monumentis concinnata opera et studio D. Ioannis Salinas, etc.

Textum editor iuxta lectiones a PP. Maurinis ex codd. mss. propositas et uetusta exemplaria uaticana a nemine ante adhibita recensuit, uarietates diligenter notauit notasque et obseruationes addidit, Benedictinorum aliorumque uirorum doctorum copiis abunde ditatas. Arduum profecto non erat in tanta Augustini et de Augustino scriptorum copia et post tot tamque diuersa circa res ab eo et per euum istud gestas studia, presertim uero post eruditissimum  editorum Parisiensium de uita eius Commentarium, notas non plane ineptas ad Possidium fundere. Atque hi ductores procul dubio Ioannem Salinasium suis ipsius uiribus alioquin minus alacrem, ut uincentii Lirinensis eodem anno ab eo eademque forma editi et Clementi XII dedicati exemplo ostendemus, mirifice sustentarunt. Spoponderat in prefatione, Augustini uite se iuncturum esse Hugonis de S. uictore opusculum de Institutione Nouitiorum una cum auctoris historia; sed mutauit postea consilium et loco eius, separatim tamen, exscribi fecit Dissertationem de uita et Rebus gestis Possidii amplam sane et non indoctam; quo magis mirari subit, qui tam sero in eam cogitationem auctor sit adductus. Cf. N. Acta Erudit. Lips. a. 1734, pagg. 18-21.

 1735. uenetiis . . . . . Possidii . . . . . Indiculus scriptorum S. Augustini . . . . . uulgato auctior ex uetustissimo ms. codice ueronensi; cum duabus Augustini Epistolis in Gottwicensi Austrie abbatia recens repertis. Mansius ad Fabric. Bib. M. et Inf. Lat. Alibi laudatam non inueni, adeo ut, que priora sint, posterioraue in hac editione prorsus ignorem.

1743. Antuerpie, apud Bern. Alb. uan der Plasche; in-fol. S. Augustini uite pars secunda, presertim ab anno trigesimo tertio etatis usque ad obitum auctore S. Possidio sancti Doctoris discipulo eiusque per annos fere quadraginta contubernali. Ex editione Romana a. 1731, collata cum uetusto ms. codice. Accedit Indiculus scriptorum Augustini eodem auctore; in Actis Sanctorum Antuerpiensibus mensis  Augusti tomo uI, pagg. 427-460.---Secunda uite pars audit Possidii opera h. l. propterea, quod ei premittuntur Confessiones Augustiniane, quibus Bollandiste titulum prioris partis uite Augustini posuerunt. Accedunt singulis sectionibus annotata docte et sobrie scripta.

1768. Auguste uindelicorum, apud Fratres ueith; in-8o. S. Aurelii Augustini Hipponensis episcopi uita  auctore S. Possidio Calamensi episcopo ad mss. codd. recensita, notisque illustrata opera et studio D. Ioannis Salinas Neap. Can. Reg. Congr. Lat. Accessit Michelis III ad exemptas Insulas Wengenses Cann. Regg. Ulme Sueuorum prelati, S. Ces. ac Cath. Mai. consiliarii et sacellani perpetui Disquisitio critica de uariis gestis, dictis ac uisionibus S. Augustino falso aut minus solide tributis.---In posteriori dissertatione multarum de Augustino fabularum origo docte ac sagaciter ostenditur.



uersiones.

1742. In uenezia, per Pietro Bassaglia e Francesco Hertzhauser; in-4o. uita di S. Aurelio Agostino . . . . . scritta da S. Possidio uescouo di Calama, tradotta in Italiano da un' autore anonimo col testo Latino;  in limine operis Augustini de Ciuitate Dei, Latine iuxta quam Italice ex antiqua anonymi auctoris, sed quem uulgo Iacobum Passauantium putant, interpretatione duobus uoluminibus h. l. et a. editi.

1764. In Milano, presso Antonio Agnelli; in-8o. uita di S. Aurelio Agostino uescouo d'Ippona dottore di S. Chiesa, scritta da S. Possidio uescouo di Calama, tradotta in Italiano da un' autore anonimo; in questa seconda edizione ridotta secondo il testo Latino de' migliori codici manoscritti, accresciuta di alcune note, e dedicata all' illustrissimo signore D. Antonio Fissiraga, dottor di Collegio, decurione, et oratore emerito della citta di Lodi.

Editor F. Romualdus Maria de S. Getano Augustinianus Excalceatus Mediolanensis uersionem superioris  editionis, sed ad nouissime recensionis textum refictam, ipso textu Latino omisso, excudi curauit. Notas quas aspersit ingenue fatetur non sibi deberi, sed e Benedictinorum, Salinasii, Cesaris Benuenuti et Laurentii Berti  notis aut Commentariis esse selectas.



Codices.

1. uite Augustini: Benedictinorum; sex, nempe duo Floriacenses, Germanensis, uedastinus, Fossatensis ac Cisterciensis. Ex his larga prouenit uariantium lectionum copia. Nec uero pauciores ex quinque mss. quos Salinasius in usum uocauit, quorum auo quidem exstabant in bibl. Regine Suecorum sub num. 541 et 1025, tres uero alios ex uaticana nactus erat, signatos 1188, 1190 et 1191. His tandem omnibus accenseri  debet exemplar ms. Musei Societatis Iesu Antuerpie, quod Bollandiste notant signatum fuisse P. MS. 5, et uetustissimum dicunt.

2. Indicis Operum Augustini: prime editionis, ms. bibliothece abbatie uillariensis, ex quo eum primus excudit ulimmerius. Benedictini eosdem adhibuerunt quos in uita Augustini codices. Nouissima tandem editio manuscripto ueronensi debetur.





POSSIDII, EPISCOPI CALAMENSIS, DE uITA S. AURELII AUGUSTINI LIBER UNUS, ET INDICULUS OPERUM EIUSDEM S. AUGUSTINI.

Hec duo eximia opera iam edidimus in Operum S. Augustini tomo I . Satis sit igitur nobis beneuolum lectorem admonere, ut adeat locum citatum.




ANNO DOMINI CDXXII-CDXXXII.
CeLESTINUS I PAPA.



PROLEGOMENA.





NOTITIA LIBRI PONTIFICALIS.


 Celestinus  natione Romanus [Al. Campanus], ex patre Prisco, sedit annis 8, mensibus 10, diebus 17  . Hic multa constituta fecit, et constituit ut psalmi Dauid CL ante sacrificium psallerentur, antiphonatim ex omnibus, quod antea non fiebat, sed tantum Epistole beati Pauli recitabant [Al. Epistola recitabatur], et sanctum Euangelium. Hic fecit constitutum de omni Ecclesia, maxime et de religionibus, quod hodie archiuis Ecclesie tenetur reconditum. Hic dedicauit basilicam Iulii in qua obtulit postigem zeticum [Al. Postignegeticum. Forte postem sethicum]; patenam argenteam, pensantem libras 26 [Al. 25]; scyphos argenteos 2, pensantes singulos libras 8; amas argenteas 2, pensantes singulas libras 10; calices minores [Al. minores deest] argenteos 5,  pensantes singulos libras 3; aquamanilos argenteos, pensantes libras 10 [Al. 20]; candelabra argentea 2, pensantia singula libras 30; canthara cerostrota erea uel enea [Al. uel enea deest] 24, pensantia singula libras 30 [Al. 20]; item coronas argenteas 10, pensantes singulas libras 10 [Al. item . . . libras 10 deest]; ad beatum Petrum [Al. Paulum] apostolum, farum cantharum, pensans libras 25 [Al. 15], ex argento purissimo [Al. ex argento purissimo deest]; canthera argentea [Al. deest argentea] cerostrota in gremio basilice [Al. deest in gremio basil.] 24, pensantia singula libras 20; ad beatum Paulum apostolum, farum cantharum argenteum, pensans libras 25; canthara cerostrota 24, pensantia singula libras 20 [Al. hec omnia desunt ab ad beatum Paulum].

 Hic fecit ordinationes tres in urbe Roma per mensem Decembrem, presbyteros 32, diaconos 12, episcopos per diuersa loca 46. Qui etiam sepultus est in  cemeterio Priscille, uia Salaria, uIII idus Aprilis. Et cessauit episcopatus in urbe Roma dies 20 [Al. dies 21].





NOTITIA GALLANDII.


 1. De sancto Celestino uerba facturi, ea potius quam nostra, hic describenda existimamus, que paucis licet, satis tamen apposite ad nostrum institutum edisseruit uir doctus Coutantius. Sic igitur ille [a 1Kb] : »Cum Bonifacius anno 422, Septembris 4 die, ex hac uita migrasset, mox, Augustino teste [b 1Kb] , Celestinum in Romana sede Dominus Deus sine ulla plebis sue discissione constituit. Obseruat uir eruditus,  eum Ecclesie Romane tunc fuisse morem, ut nisi quid obstaret, defuncto eius episcopo statim successor sufficeretur; adeoque Celestinum, cum in eum conspirarint totius plebis suffragia, nulla interposita mora, ac proxima post Bonifacii mortem dominica, que in 10 Septembris diem incidebat, fuisse ordinatum.

2. »Pluribus gestis episcopatus eius insignis fuit: nominatim uero aduersus Nestorium sententiam primus edixit: Cyrillum ad eam exsequendam uicarium instituit, et regulam prescripsit ac formam, quam ut canonicam Ephesine synodi Patres sequi se ultro sunt professi. Preterea huius synodi confirmauit acta; Pelagianos totius Italie finibus deturbari curauit; Nouatianis ecclesias quas Rome plures habebant,  ademit; nascentem cercuit Semipelagianam heresim, et Augustinum aduersus nouos eius reprehensores defendit.

3. »Eum ipso anno 432, quo Maximiani in Nestorii locum subrogati ordinationem, uelut ad coronidem profligate hereseos Nestoriane, approbauit, tam gloriosum pontificatum finiisse, Prosperi ac Marcellini Chronicis confirmatur; quo die, non ita est exploratum. Eum Aprilis 6 uel 9 die sepultum pontificales libri ac Martyrologia tradunt. uerum sibi non coherent pontificales libri, siquidem annos 9, menses 10 et aliquot dies, non secus atque ueteres catalogi, pontificatui Celestini ascribunt. Antonius  Pagius certum esse debere, ait [c 1Kb] , eum sedisse annos nouem, menses decem et dies nouem, ideoque obiisse die 18 aut 19 Iulii. In Corbeiensi tamen codice uigilii pape temporibus exarato, cum quo nonnulla saltem Chronici Prosperi exemplaria consentiunt, annos 9, menses 10, dies 17 sedisse dicitur. Hinc Sebastianus Tillemontius Celestini mortem anno 432 Iulii 26 die consignare licere arbitratur [d 1Kb] .« Hucusque  u. C.

4. Iam uero eiusdem Celestini epistolarum editionem ab ipso Coutantio adornatam exhibemus, nonnullis in locis recensitam; ex cuius proinde annotatis haurire in promptu est, que ad huius pontificis res preclare gestas magis elucidandas pertinent. Quod superest, si quid iis addendum, legendam existimarim disquisitionem in decem capitula epistole Celestini 21 ad episcopos Galliarum subiecta, quam uiri eruditi elucubrarunt [e 1Kb] , ubi accuratissime post ipsummet Coutantium quid de illis sit censendum exponunt. Cuius quidem epistole Celestini ad Gallos occasione annotare libet, uincentium Lirinensem magni fecisse illam eiusdem pontificis sententiam que in ea epistola ad Galliarum episcopos habetur  his uerbis [f 1Kb] : Desinat, si ita res sunt, incessere nouitas uetustatem. Quibus relatis, subdit uincentius [g 1Kb] : Ergo hec fuit beati Celestini beata sententia, ut non uetustas cessaret obruere nouitatem, sed potius nouitas desineret incessere uetustatem. Haud equidem ignoro eiusmodi uincentii uerba in alium sensum ab eo quem pre se ferre uidentur, detorsisse doctissimum cardinalem Norisium [h 1Kb] : eius tamen opinio nullo pacto probatur erudito Coutantio [i 1Kb] . Neque uero illud preclarum de Celestino Prosperi testimonium hic demum omittendum [i 1Kb] : Cui, inquit, ad catholice Ecclesie presidium multa Dominus gratie sue dona largitus est.





NOTITIA SCHeNEMANNI.




§ I. uita Celestini pape.


Patria Campanus, Prisci cuiusdam filius, proxima statim post mortem Bonifacii Dominica, id est 10 Septembris die a. 423 episcopus ordinatus est. Durabat  adhuc Romane sedis in Afrorum iudiciis potestas, tamdiu ab ipsis Africanis episcopis concessa, donec consultis Niceni concilii uerissimis exemplaribus, utrum in eis reperirentur laudati a Zosimo  canones, certiores facti essent. Quo iure a Celestino in ipsis statim muneris noui auspiciis Antonii Fussatensis episcopi et aliquanto post Apiarii ob noua flagitia remoti et ad Celestinum prouocantis causa suscepta fuit. Sed illius querelas, subdolas et iniustas, euertit Augustinus, suaque rei geste enarratione apud Celestinum peruicit, ut sententiam apud Afros in eum latam ratam haberet; hunc propria scelerum damnauit confessio. Quam dum Celestino nuntiant, simul omne ius, quod interim de appellationibus Romane sedi permiserant, penitus sustulerunt, deprecantes, ne in posterum ex Africa uenientes siue episcopi siue presbyteri inferioresue clerici, siue laici etiam facilius admitterentur, excommunicatiue in communionem prepropere restituerentur. Neque  enim hoc magis quam illud, quod pridem de iure episcopi Romani legatos a latere in Africam mittendi Faustinus asseruisset, in Nicenis conciliis, que ex authentico ab Attico Constantinopolitano episcopo sibi transmissa essent, scriptum reperiri. Quapropter nullum omnino iudicium transmarinum nedum clericos Romanos tamquam exsecutores ad se missos in posterum laturos esse significabant. Sed quidquid ex hac parte Romane sedis potestati decedere uidebatur, ex altera quodammodo reparauit initum a Celestino cum Cyrillo Alexandrino fedus contra Nestorium, quo tam callide usus est, ut quecumque huius causa gesta non magis Cyrilli studio, quam Romani episcopi uigilantie deberi uiderentur. Nam simul ac satis sese a Cyrillo instructum sensit, quid  pro heresi habendum esset, festinauit, ut primus eam anathemate feriret, eiusque auctorem, ni erroribus ualedicturus esset, communione priuaret; mox ad synodum ab imperatore Theodosio apud Ephesum indictam legatos misit hac generali preceptione, ut Nestorii damnationem [a 1Kb] et a sede sua depositionem urgerent: in reliquis uero, que casus uel disceptationis ordo allaturus esset, moniti erant, ut quidquid in Cyrilli arbitrio uiderent, facerent. Itaque quecumque ab eo in synodo ista gesta essent, plene approbauit, eique et omnibus, qui in ea cum eo steterant, tamquam de uictoria ab hostibus Christi ipsique adeo imperatori, inuito sane uictori, reportata gratulatus est, nec non Maximianum Nestorio depulso suffectum episcopum statim salutauit, hoc  unum restringens in istorum indicatis, ne asseclis Nestorii qui resipiscerent, omnis penitus spes uenie et restitutionis precideretur [b 1Kb] . Enimuero in his aduersus Nestorium gestis illustrior uite pars Celestini, non tamen omnia eius de catholica fide et Ecclesia merita continentur. Idem enim fuit, qui exuberantem in Gallia heresim, que Semipelagiane nomine  posthac notata fuit, repressit et deferentibus Prospero Aquitano et Hilario laico homine Gallie episcopos grauiter reprehendit, quod tantum presbyteris suis indulgerent, ut indisciplinatas questiones uocantes in medium, predicarent aduersantia ueritati, et Augustino, quem impense laudat, obstrepere auderent [c 1Kb] . Preter hec Prosper modo laudatus predicat eius studium in Pelagianis non solum ex tota Italia, sed etiam Britannia eliminandis, quo nomine ab eodem missus est sanctus Germanus Augustodunensis cum Lupo Trecensi episcopo. Prosperi denique testimonio nititur, quod Palladius ab eodem ad Scotos in Christum credentes ordinatus et primus episcopus missus sit. Obiit Celestinus anno 432, mense Iulio.



§ II. Celestini pape scripta.


Restant XuIII Celestini epistole, inscripte; I, Episcopis Illyrici. Assignatur anno 425. II, Uniuersis episcopis per uiennensem et Narbonensem prouincias constitutis, scr. d. 25 Iulii a. 428. III, Uniuersis episcopis per Apuliam et Calabriam constitutis, scr. a. 429. Iu, Cyrillo Alexandrino episcopo, scr. d. 2 Aug. a. 430, quemadmodum et tres sequentes. u, Iohanni, Iuuenali, Rufo et Flauiano episcopis per Orientem, a pari. uI, Nestorio. uII, Clero et populo Constantinopolitano. Quatuor has epistolas Latine scriptas esse, dubitari nequit, sed statim in linguam Grecam conuersas et una cum uersione Greca ad Cyrillum transmissas esse suspicatur Coustantius; simul tamen  eumdem esse primigenium, quem nos habemus textum probauit. uIII, Cyrillo Alexandrino, scr. d. 7 Maii a. 431. Hanc ex Greco uersam, non Latino authentico descriptam esse diuersis notis sibi deprehendisse uisus est Coustantius. IX, Episcopis et presbyteris euntibus ad Orientem Commonitorium, scr. d. 8 Maii a. 431. X, Sancte synodo apud Ephesum congregate, scr. a. 431 Latine et in Ephesino concilio Latine primum lecta gestisque inserta, tum uero etiam in gratiam eorum, qui Latine nesciebant, Grece recitata. XI, Theodosio Augusto, scr. eodem a. XII, Episcopis Galliarum, scr. eodem a. XIII, Sancte synodo apud Ephesum constitute, scr. uti et sequentes a. 432, post damnationem Nestorii. XIu, Theodosio Aug., post synodum. Xu, Maximiano episcopo  Constantinopolitano. XuI, Clero et plebi Constantinopoli consistentibus. Preterea Arnobius in libro II de conflictu cum Serapione seruauit Fragmentum sermonis, quem Celestinus in concilio Romano, mense Augusto anni 430, aduersus heresim Nestorii habuit. Auctoritates autem preteritorum sedis apostolice episcoporum de Gratia Dei uerius Celestio abiudicantur.  Que porro ipsi falso tributa fuerunt, aut deperdita sunt, indicat Coustantius.



§ III. Editiones operum Celestini.

Ex his Celestini epistolis Iu, u, uI et uII, in Actis concilii Ephesini, II, III et XII, in Collectionibus Dionysii Exigui, Hadrianea, Hispana et Isidori seruate et cum in iis tum ex iisdem per uarias Conciliorum editiones uulgate sunt. Augeri cepit numerus primum per Petrum Crabbium Fragmento epistole X, quam integram postea Antonius de Aquino in Collectione Epistolarum Pontificiarum Antonii Carafe cardinalis protulit. Idem uero Antonius plures Celestini epistolas erutas subinde e schedis uaticanis daturus erat in Auctuario, quod laudate Collectioni  addere decreuerat. Sed citius fato occubuit, nec quidquam ex omnibus, que indefesso ille studio luci parauerat, tenebras euasit preter epistolas, quas olim Baronio concesserat. Hinc factum est, ut sex noue Celestini epistole, uidelicet uIII, XI, XIII, XIu, Xu, XuI, in Annalibus ad a. 431 et 432 prodierint. His quatuordecim Epistolis, quas iunctim interea exhibent Binius et Collectio Conciliorum Regia, moxque correctiores passim repetiit Ph. Labbeus, accessit tandem I per Holstenium in Collectione Romana bipartita, et IX per Stephanum Baluzium in Noua Conciliorum Collectione. Tot autem perpoliendas et illustrandas accepit Petrus Coustantius, cuius editionem nuper iterum Andreas Gallandius expressit. Mansius uero Labbei uestigiis inheret.



SAECULO XuI.


1525. Moguntie; in-fol. Decreta Celestini pape numero XXII, i. e. Epistole tres: 1o ad Episcopos Galliarum, cui iunguntur Auctoritates preteritorum sedis apostolice episcoporum de Gratia Dei; 2o ad episcopos per uiennensem et Narbonensem prouinciam; 3o ad episcopos per Apuliam et Calabriam constitutos; in Ioannis Wendelstini ed. Collectionis Canon. Dionys.

1530. Colonie; in-fol. Eadem; in Coll. Conciliorum Iac. Merlini T. l, fol. CLXXXIII-uI. Editio prima facta est a. 1523. Tertia prodiit a. 1535, Parisiis, in-8o, ubi Celestini Epistole exstant fol. CXCuII-CC.

1536. Basilee; in-fol. Celestini pape Decreta i. e. Epistola ad uniuersos Galliarum episcopos subiectis  capitulis seu indiculo constitutionum sanctorum Patrum de Gratia Dei; inter selectissimas uetustissimorum presulum Epistolas additas Clementis Recognitionibus ex editione Io. Sichardi pagg. 302-306.

1538. Colonie, apud Petrum Quentel; in-fol. Decreta Celestini pape, quo nomine comprehenduntur Epistole tres laudate; Decreta ex Gratiano et fragmentum Epistole ad synodum Ephesinam; in Conciliis Petri Crabbe T. I, fol. CCCIX-CCCXIII.

1570. Colonie Agr., apud Io. Brinckmannum; infol. Celestini Decreta seu Epistola ad uniuersos Galliarum episcopos, etc., inter Epistolas Pontiff. Rom. D. Clementis Oneribus ex ed. Lamb. Gruteri subiectas pagg. 561-563.

 1576. Ingolstadii, ex typogr. Dau. Sartorii; in-4o. uarie Celestini Epistole occasione concilii Ephesini scripte; inter Acta omnia sacros, magni et ecum. concilii Ephesini ed. opera Theodori Peltani soc. I., cap. 16, 17, 18, 19, 64, pagg. 248-74 et 388.

Sunt Epistole ad Cyrillum, Nestorium, Clerum et Pop. CP. Ioannem Antioch. et Synodum Ephesinam.

1591. Rome; in-fol. Celestini pape Epistole, in Tomo I Collect. Epistolarum Decretalium Pontificum Romanorum, quam a card. Antonio Carafa inchoatam absoluit Antonius de Aquino.

Octo sunt, nempe quatuor inter Acta concilii Ephesini, tres per Dionysium Exiguum nobis transmisse. Una uero, cuius fragmentum antea Petrus Crabbe dederat, nunc integra prodit, uelut ex Cresconiana  collectione excerpta, ut Coustantius inquit.

1594. Rome, ex Typogr. uat.; in-fol. Celestini Epistole ; in Baronii Annalium tomo u, ad a. 430-32. Sex antea inedite ad a. 431 num. 6, 19 et 432 num. 4, 12, 17, 20. Repetitus est hic tomus Rome 1607. Complectitur idem annorum spatium tomus quintus ed. Coloniensis a. 1624, et septimus Mansiane Luce 1741. Sperabat Baronius Antonium de Aquino, a quo ineditas illas epistolas acceperat, in auctario Epistolarum Pontificiarum quod meditabatur, fontes, unde eas hausisset, indicaturum. uerum spes irrita fuit.



SAECULO XuII.

1606. Colonie Agr., apud Io. Gymnic. et Ant. Hierat.; in-fol. uita, Epistole et Decreta Celestini  pape I; in Conciliis Seuerini Binii T. I pagg. 622-632.

Ex quatuordecim, quas Binius partim ex Antonio de Aquino, partim ex Baronio collegit epistolis, non omnes una serie producuntur, sed nonnulle numeris tantum suis indicate inter Acta Ephesini concilii locum obtinent. Aliquibus addite sunt Note Biniane.

1609. Lutetie Parisiorum; in-8o. Decreta Celestini pape I  in Codice uet. Eccl. Rom. pagg. 404-426.

1629. Parisiis, sumpt. Seb. Cramoisy; in-fol. Celestini pape I Epistole due ad episcopos uiennensis et Narbonensis prouincie et episcopos uniuersos Galliarum; in tomo I Conciliorum Gallie Iac. Sirmondi.

 1644. Parisiis e Typogr. Reg.; in-fol. uita, Epistole et Decreta Celestini pape I; in T. Iu Conciliorum collectionis Luparensis pagg. 469-510. Auctoritates de Gratia Dei epistolas antecedunt.

1661. Lutetie Paris., apud. Lud. Billaine; in-fol. Celestini pape Decreta ; in codice Dionysii Exigui apud Guil. uoëllum et Henr. Iustellum in Bibl. Iuris Canon. pagg. 215-222.

1662. Rome; in-8o. Celestini Epistola ad episcopos per Illyricum nunc primum edita e schedis uaticanis inter Acta synodi Romane sub Bonifacio II; in Collectione Rom. Bipart. Luce Holstenii p. I, pagg. 85-88.

 1671. Lutetie Parisiorum; in-fol. uita, Epistole et Decreta Celestini pape I, cum notis Seu. Binii, Iac. Sirmondi et Obss. Phil. Labbei; in Conciliis Phil. Labbei et Gabr. Cossartii cura editis tomo II, pagg. 1610---1638.

Nonnulle epistole nomen tantum suum in hac serie professe sunt. Ipse exstant inter Acta Ephesini concilii tomo III, pagg. 345, 346, 353, 376, 614. Pressius nimirum sequitur Labbeus Binium et editorem Collectionis Regie. Quo obsequio adeo factum est, ut alias bis exscribendas dederit. Nam que in his sunt IX ad Theodosium, X ad Cyrillum, XI ad synod. Ephes., XII ad Theodosium Iun., XIII ad Maximianum, et XIu ad Constantinopolitanos, recitantur iterum integre tomo III, pagg. 619, 621, 1069, 1072;  T. Iu, pagg. 1074 et 1075. Accedunt in Appendice huius secundi tomi pagg. 1817---19, Note posthume Sirmondi in duas ad Galliarum episcopos et Auctoritates sedis apostolice.

1675. Lutetie Parisiorum, apud Io. Bapt. Coignard; in-4o. Epistola Celestini pape ad episcopos uiennenses et Narbonenses. Eiusdemque ad episcopos Apulie et Calabrie; in Codice Canonum Ecclesie Rom. a Pasch. Quesnello in tomo II Opp. Leonis M. uulgato, cap. 35 et 36, pagg. 133---137, editionis Lugdunensis  pagg. 71---73.

1682. Louanie, typis Hieronymi Nempei; in-4o. Commonitorium Celestini pape episcopis et presbyteris euntibus ad Orientem: nunc primum e uaticane bibliothece manuscripto in publicam lucem data  per F. Christianum Lupum, Iprensem, in Epistolis uariorum Patrum ad concilium Ephesinum ex ms. Cassin. Bibl. ab eodem desumptis et editis, capite 226, fol. CCCCLXX. Repetitum est hoc opus in tomo uII Operum Christiani Lupi , inque eo Celestini Commonitorium pagg. 385, 386.

1683. Parisiis, ex off. typogr. Franc. Muguet; in-fol. Commonitorium pape Celestini datum episcopis et presbyteris euntibus ad Orientem. Eiusdem uarie Epistole occasione concilii Ephesini scripte; in Steph. Baluzii Noua Coll. Conciliorum, T. I, pagg. 381, 424, 431, 436, 438, 489---93.

Commonitorium reperit primum in uetustissimo  codice bibliothece Colbertine num. 1865 optime exarato. Aliud deinde exemplar in uaticano recentiore num. 1320, Nicolai u pontificatu scripto, ad eum misit Hieronymus cardinalis Casanata. Sed emendatius erat in Colbertino quam in uaticano. Ignorauit autem Baluzius idem anno ante iam a Lupo fuisse euulgatum. Relique Epistole, inter Acta Ephesini concilii distribute, sunt: 1o Epistola ad Nestorium; 2o ad clerum et populum Constantinopol.; 3o ad Cyrillum; 4o ad Ioannem Antioch.; 5o ad synodum Ephesinam; 6o ad Theodosium imp.; 7o ad Cyrillum Alexandrinum.

1687. Parisiis, e Typogr. Regia: in-fol. Decreta Celestini pape  in Codice Can. Dionysii Ex.  ex ed. Franc. Pithei h. a. et l. recuso pagg. 219-228.



SAECULO XuIII.

1715. Parisiis, e Typogr. Regia; in-fol. Celestini pape Decreta ; item Epistole per Acta Ephesini concilii distribute, ad Nestorium, ad clerum et populum CP., ad Cyrillum, ad Ioannem Antiochenum, Commonitorium ad legatos, ad synodum Ephesinam, ad Theodosium, ad Cyrillum secunda, ad synodum post damnationem Nestorii, ad Theodosium Iun., ad Maximianum, ad clerum et populum CP. secunda; in Io. Harduini Actis Conciliorum T. I, pagg. 1251---62, 1299, 1311, 1321, 1323, 1347, 1467---74, 1671---82.

1721. Parisiis; in-fol. S. Celestini pape Epistole et Decreta ad iustum temporis ordinem reducte,  iuxta uet. codd. fidem recognite et emendate, preuiis admonitionibus, notis criticis et dissertationibus illustrate per Petrum Coustant; in Epistolis Pontiff. Rom., T. I, pagg. 1051---1228.

Inserte sunt epistole aliorum ad Celestinum, uel ad res ab eo gestas spectantes, scilicet ab initio omnium 1o Augustini epistola ad Celestinum, scr. circa initium a. 423, inter Augustinianas 209; 2o Aurelii et ceterorum qui uniuersali Africe concilio Carthaginis adfuerunt, ex codice canonum Ecclesie Africane, scr. iudice Coustantio uel sub exitum a. 425, uel ineunte a. 426. Item post III, 3o et 4o due Nestoris ad Celestinum littere Gr. Lat.; 5o Epistola Cyrilli ad Celestinum, scr. a. 430 Gr. Lat.; 6o Commonitorium Cyrilli Posidonio cum Romam mitteret datum, Gr.  Lat. Post XIu, 7o Nestorii ad Celestinum, scr. a. 430, Gr. Lat. Post. XIX, 8o Epistola synodi Ephesine ad Celestinum, Gr. Lat. Decimo loco est fragmentum sermonis a Celestino habiti. Subiungitur Notitia Epistolarum, que ad Celestinum papam attinent.

1757. uenetiis, apud Sim. Occhi; in-fol. Celestini pape Epistola ad episc. uiennenses et Narbonenses, item episc. Apulie et Calabrie cum uarietate exemplarium tam editorum quam mss.; in Codice uet. Canon. Constitut. S. sedis apostolice Pasch. Quesnelli iterum edito a Balleriniis Frr., tomo III Opp. Leonis M. cap. 35, 36, pagg. 270---77.

1760. Florentie; in-fol. uita, Epistole et Decreta S. Celestini pape I, cum notis Binii et Sirmondi, item Excerptis aliquot e cod. mss. epistolarum et titulorum  ueterum epistolarum quarumdam Celestini; in tomo Iu Collectionis amplissime Conciliorum Io. Domin. Mansi pagg. 453---74.

Epistolas, que inter Acta Ephesini concilii hoc ipso tomo comprehense referuntur, non integras in hac serie representauit, id quod post Labbeum etiam Coletus, quem raro alioquin Mansius deserit, fecerat; sed Binium sequi maluit, titulisque et uerbis initialibus recitatis, ad illa lectores ablegat.

1773. uenetiis, ex typogr. Io. Bapt. Albritii; in-fol. S. Celestini pape Epistole et Decreta, quibus nonnulla intexta ad eumdem sanctum pontificem pertinentia. Ex editione u. Cl. Petri Coustantii; in tomo  IX. Bibl. PP. et SS. uet. Eccl. Andree Gallandii pagg. 287---346.

Admonitiones Coustantii epistolis aliquibus premissas resecuit sententiasque earum passim in notis contraxit. De Celestino disserit Prolegg. cap. 8, pagg. XIX, XX.

1789. Parisiis, sumptib. Petri Didot fil. primog.;  in-fol. Celestini pape epistola ad episcopos prouincie uiennensis et Narbonensis. Item Epistola ad episcopos Gallie, pro S. Augustino, additis decretis et decretorum titulis nec non Sirmondi, Quesnelli et Coustantii notis et lectionibus uariantibus excerptis; in nouissima Conciliorum Gallie Collectione a PP. Maurinis nuper inchoata, tomo I, pag. 384 et 426.





S. CeLESTINI I PAPAE EPISTOLAE ET DECRETA.







[a 1Kb] EPISTOLA I. AUGUSTINI HIPPONENSIS EPISCOPI AD CeLESTINUM PAPAM. 


Antonii episcopi Fussalensis, qui administratione Ecclesie sue ob scelera priuatus, apostolicam sedem appellauerat, causa exposita, obtestatur ut latam in ipsum sententiam uigere sinat.

Domino beatissimo et debita caritate uenerando sancto pape CeLESTINO AUGUSTINUS in Domino salutem.

1. Primum gratulationem reddo meritis tuis, quod te illa sede Dominus Deus noster sine ulla, sicut audiuimus, plebis sue discissione [b 1Kb] constituit. Deinde insinuo sanctitati tue que sint circa nos,  ut non solum orando pro nobis, uerum etiam consulendo et opitulando subuenias. In magna quippe tribulatione positus, hec ad tuam beatitudinem scripta direxi; quoniam uolens prodesse quibusdam in nostra uicinitate membris Christi, magnam illis cladem improuidus et incautus ingessi.

2. Fussala dicitur Hipponensi territorio confine castellum. Antea ibi numquam episcopus fuit, sed simul cum contigua sibi regione ad pareciam Hipponensis Ecclesie pertinebat. Paucos habebat illa terra catholicos, ceteras plebes illic in magna multitudine hominum constitutas Donatistarum error miserabiliter obtinebat, ita ut in eodem castello nullus esset omnino catholicus. Actum est in Dei misericordia ut omnia ipsa loca unitati Ecclesie cohererent, per quantos labores et pericula nostra,  longum est explicare: ita ut ibi presbyteri qui eis [c 1Kb] congregandis a nobis primitus constituti sunt, exspoliarentur, cederentur, debilitarentur, excecarentur, occiderentur; quorum tamen passiones inutiles ac steriles non fuerunt, unitatis illic securitate perfecta. Sed quod ab Hippone memoratum castellum millibus quadraginta seiungitur, cum in eis regendis et eorum reliquiis licet exiguis colligendis, que in utroque sexu aberrabant, non minaces ulterius, sed fugaces, me uiderem latius quam oportebat extendi, nec adhibende sufficere diligentie quam certissima ratione adhiberi debere cernebam, episcopum ibi ordinandum constituendumque curaui.

3. Quod ut fieret, aptum loco illi congruumque  requirebam, qui et Punica lingua esset instructus. Et habebam de quo cogitabam paratum presbyterum, propter quem ordinandum, sanctum [d 1Kb] senem qui tunc primatum Numidie gerebat, de longinquo ut ueniret rogans litteris impetraui. Quo iam presente, omniumque in re tanta suspensis animis, ad horam nos ille qui mihi paratus uidebatur omni modo resistendo destituit. Ego autem, qui utique, sicut exitus docuit, differre potius debui, quam periculosum precipitare negotium, dum nolo grauissimum et sanctissimum senem ad nos usque fatigatum, sine effectu propter quem uenerat tam longe ad propria remeare, obtuli non petentibus quemdam adolescentem Antonium qui mecum tunc erat, in monasterio quidem a nobis a paruula etate nutritum, sed preter lectionis [e 1Kb] officium nullis clericatus  gradibus et laboribus notum. At illi miseri, quod futurum fuerat ignorantes, offerenti eum mihi obedientissime crediderunt. Quid plura? factum est, esse illis episcopus cepit.

4. Quid faciam? Nolo apud tuam uenerationem grauare quem nutriendum collegi; nolo deserere quos colligendos timoribus et doloribus parturiui; et quomodo utrumque agam, reperire non possum. Res quippe ad tantum scandalum uenit, ut in eum hic apud nos causas dicerent, qui de illius episcopatu suscipiendo, tamquam bene sibi consulentibus, obtemperauerant nobis. In quibus causis cum stuprorum crimina capitalia, que non ab ipsis quibus episcopus erat, sed ab aliis quibusdam obiecta fuerant, probari minime potuissent, atque ab iis que inuidiosissime  iactabantur, uideretur esse purgatus, tam miserandus factus est et nobis et aliis, ut quidquid a castellanis et illius regionis hominibus de intolerabili dominatione, de rapinis et diuersis oppressionibus et contritionibus obiiciebatur, nequaquam nobis tale uideretur, ut propter hoc uel propter simul cuncta congesta, episcopatu eum putaremus esse priuandum, sed restituenda que probarentur ablata.

5. Denique sententias nostras sic temperauimus, ut saluo episcopatu, non tamen omnino impunita relinquerentur, que non deberent uel eidem ipsi deinceps iterumque facienda, uel ceteris imitanda, proponi. Honorem itaque integrum seruauimus iuueni corrigendo; sed corripiendo minuimus potestatem,  ne scilicet eis preesset ulterius, cum quibus sic egerat, ut dolore iusto eum sibi preesse ferre omnino non possent, et cum suo illiusque periculo in aliquod scelus forsitan erupturam impatientiam sui doloris ostenderent. Quorum talis animus etiam tunc, quando cum eis de illo episcopi egerunt, euidenter apparuit, cum iam uir spectabilis Celer, de cuius aduersum se prepotenti administratione conquestus est, nullam gerat uel in Africa uel uspiam potestatem.

 6. Sed quid multis morer? Collabora, obsecro, nobiscum, pietate uenerabilis domine beatissime, et debita caritate uenerande sancte papa, et iube tibi que directa sunt omnia recitari. uide episcopatum qualiter gesserit; quemadmodum iudicio nostro usque adeo consenserit, communione priuatus, nisi prius Fussalensibus omnia redderentur; iam postea ut re acta estimatis rebus solidos seposuerit, ut ei communio redderetur; quam uersuta suasione sanctum senem [a 1Kb] primatem nostrum grauissimum uirum, ut ei cuncta crederet, quem uelut omni modo inculpatum uenerando pape Bonifacio commendaret, induxerit; et cetera que a me quid opus est recoli, cum memoratus uenerabilis senex ad tuam sanctimoniam uniuersa retulerit?

 7. In illis autem multiplicibus gestis quibus de illo nostrum iudicium continetur, magis deberem uereri, ne tibi minus seuere quam oporteret iudicasse uideamur; nisi scirem uos tam propensos ad misericordiam, ut non solum nobis, quia illi pepercimus, uerum etiam ipsi existimetis esse parcendum. Sed ille, quod a nobis aut benigne aut remisse factum est, in prescriptionem uertere atque usurpare conatur. Clamat: Aut in mea cathedra sedere debui, aut episcopus esse non debui; quasi nunc sedeat nisi in sua. Propter hoc enim loca illa eidem dimissa atque permissa sunt in quibus et prius episcopus erat, ne in alienam cathedram contra statuta patrum [b 2Kb] translatus illicite diceretur. Aut uero quisquam ita esse debet siue seueritatis siue  lenitatis exactor, ut qui non uisi fuerint episcopatus honore priuandi, nullo modo in eis aliquid uindicetur; aut in quibus aliquid uisum fuerit uindicandum, episcopatus honore priuentur?

8. Existunt exempla, ipsa sede apostolica iudicante uel aliorum iudicata [c 1Kb] firmante, quosdam pro culpis quibusdam, nec episcopali spoliatos honore, nec relictos omnimodis impunitos. Que ut a nostris temporibus remotissima non requiram, recentia memorabo. Clamet Priscus prouincie Cesariensis  episcopus: Aut ad primatum locus, sicut ceteris et mihi patere debuit, aut episcopatus mihi remanere non debuit. Clamet alius eiusdem prouincie uictor episcopus, cui relicto in eadem pena in qua et Priscus fuit, nusquam nisi in diecesi eius ab aliquo communicatur episcopo; clamet, inquam: Aut ubique communicare debui, aut etiam in meis locis communicare non debui. Clamet tertius eiusdem prouincie Laurentius episcopus, et prorsus huius uocibus clamet: Aut in cathedra cui ordinatus sum, sedere debui, aut episcopus esse non debui. Sed quis ista [a 1Kb] uituperet, nisi qui parum attendit, nec inulta omnia relinquenda, nec uno modo omnia uindicanda?

9. Quia ergo pastorali uigilique cautela beatissimus  papa Bonifacius in epistola sua posuit, de Antonio loquens episcopo, et ait, Si ordinem rerum nobis fideliter indicauit; accipe nunc ordinem rerum, quem ille in suo libello reticuit, ac deinde que post eius sancte memorie uiri in Africa lectas litteras [b 1Kb] gesta sunt; et subueni hominibus opem tuam in Christi misericordia multo auidius quam ille poscentibus, a cuius inquietudine desiderant liberari. Iudicia quippe illis, et publicas potestates, et militares impetus tamquam [c 1Kb] exsecuturos apostolice sedis sententiam, siue ipse, siue rumores creberrimi comminantur; ut miseri homines Christiani catholici grauiora formident a catholico episcopo, quam, cum essent heretici, a catholicorum imperatorum legibus formidabant. Non sinas ista fieri, obsecro te  per Christi sanguinem, per apostoli Petri memoriam, qui Christianorum prepositos populorum monuit  ne uiolenter dominentur in fratres. Ego Fussalenses catholicos, filios in Christo meos, et Antonium episcopum, filium in Christo meum, benignitati caritatis sanctitatis tue, quia utrosque diligo, utrosque commendo. Neque Fussalensibus succenseo quia iustam de me querimoniam ingerunt auribus tuis, quod eis hominem nondum mihi probatum,  nondum saltem etate firmatum, a quo sic affligerentur, inflixi. Neque huic noceri uolo, cui quanto magis sinceram habeo caritatem, tanto magis praue eius cupiditati obsisto. Utrique misericordiam mereantur tuam, illi ne mala patiantur, iste ne faciat; illi ne oderint catholicam, si a catholicis episcopis, maximeque ab ipsa sede apostolica, contra catholicum non eis subuenitur episcopum; iste autem ne se tanto scelere obstringat, ut quos molitur inuitos facere suos, a Christo faciat alienos.

10. Me sane, quod confitendum est beatitudini tue, in isto utrorumque periculo tantus timor et meror excruciat, ut ab officio cogitem gerendi episcopatus abscedere, et me lamentis errori meo conuenientibus dedere, si per eum cuius episcopatui  per imprudentiam suffragatus sum, uastari Ecclesiam Dei et, quod ipse Deus auertat, etiam cum uastantis perditione perire conspexero. Recolens enim quod ait Apostolus: Si nosmet ipsos iudicaremus, a Domino non iudicaremur ; iudicabo me ipsum, ut parcat mihi qui iudicaturus est uiuos et mortuos. Si autem et membra Christi que in illa regione sunt ab exitiabili timore ac tristitia recreaueris, et meam senectutem hac misericordi iustitia fueris consolatus, retribuet tibi, et in presenti et in futura uita, bona pro bonis, qui per te nobis in ista tribulatione succurrit, et qui te in illa sede constituit.






[d 2Kb] EPISTOLA II. CONCILII AFRICANI AD PAPAM CeLESTINUM URBIS ROMAE EPISCOPUM. *

 Notum ei faciunt qui Apiarius flagitia sua fateri coactus sit. Tum rogant, 1o ne a se excommunicatos prepropere communioni restituat, 2o ut presbyterorum aliorumque clericorum improba refugia seu appellationes repellat, 3o ne de latere suo mittat qui appellantis causam recognoscant, 4o neque petentibus exsecutores concedat; postremo ne Faustinum in Africam remittat.

Domino dilectissimo et honorabili fratri CeLESTINO, AURELIUS, [e 1Kb] PALATINUS, ANTONIUS, TUTUS, SERuUSDEI, TERENTIUS, FORTUNATUS, MARTINUS, IANUARIUS,  OPTATUS, [a 1Kb] CELTICUS, DONATUS, THEASIUS, uINCENTIUS, FORTUNATIANUS, et ceteri qui in uniuersali Africano concilio [b 1Kb] Carthaginis adfuimus.

1. Optaremus [c 1Kb] ut quemadmodum sanctitas tua de aduentu Apiarii letatos uos fuisse missis per compresbyterum nostrum Leonem litteris intimauit, ita nos quoque de eius purgatione hec scripta cum letitia mitteremus. Esset profecto et nostra et uestra modo alacritas certior, nec prepropera uideretur, que adhuc [d 1Kb] de audiendo quam de audito precesserat. Adueniente sane ad nos sancto fratre et cepiscopo nostro Faustino, concilium congregauimus, et credidimus ideo eum illo missum, quoniam sicut per eius operam presbyterio antea redditus fuerat, ita nunc posset de tantis criminibus a Thabracenis  obiectis eo laborante purgari: cuius tanta ac tam immania flagitia decursum [e 1Kb] nostri concilii examen inuenit, ut et memorati patrocinium potius quam iudicium, ac defensoris magis operam quam [f 24Kb] disceptatoris iustitiam superarent. Nam primum [g 16Kb] quantum obstiterit omni congregationi diuersas iniurias ingerendo, quasi Ecclesie Romane asserens priuilegia, et uolentes eum a nobis in communionem suscipi, quem tua sanctitas credens appellasse, quod probare non potuit, communioni reddiderat? quod minime tamen licuit, quod etiam gestorum melius lectione cognosces. Triduano tamen laboriosissimo agitato iudicio, cum diuersa eidem obiecta afflictissimi quereremus, uel moras cepiscopi nostri Faustini, uel tergiuersationes ipsius Apiarii quibus nefandas  turpitudines occulere conabatur, Deus iudex,  fortis et longanimis magno compendio resecauit. Tetriore quippe ac putidiore obstinatione compressa, qua tantum libidinum cenum impudentia negationis uolebat obruere, Deo nostro eius conscientiam coarctante, et occulta que in illius corde tamquam in uolutabro criminum iam damnabat, etiam hominibus publicante, repente in confessionem cunctorum obiectorum flagitiorum dolosus negator erupit. Et tandem de omnibus incredibilibus opprobriis ultroneus se ipse conuicit, atque ipsam quoque nostram spem, qua eum et credebamus et optabamus de tam pudendis maculis posse purgari, conuertit in gemitus: nisi quoniam istam nostram mestitiam uno tantum solatio mitigauit, quod et nos labore diuturnioris questionis absoluit, et suis uulneribus qualemcumque  medelam, [h 1Kb] etsi inuita ac sue conscientie reluctante confessione, prouidit, domine frater.

2. Prefato itaque debite salutationis officio, [i 1Kb] impendio deprecamur ut deinceps ad uestras aures hinc uenientes non facilius admittatis, nec a nobis excommunicatos in communionem ultra uelitis excipere, quia hoc etiam Niceno concilio [i 1Kb] definitum facile [k 1Kb] aduertat uenerabilitas tua. Nam et si de inferioribus clericis uel de laicis uidetur ibi precaueri, quanto magis hoc de episcopis uoluit obseruari? ne in sua prouincia a communione suspensi, a tua sanctitate prepropere uel indebite uideantur communioni restitui.

3. Presbyterorum quoque et sequentium clericorum  improba [l 3Kb] refugia, sicuti te dignum est, repellat  sanctitas tua; quia et nulla patrum definitione hoc Ecclesie derogatum est Africane, et decreta Nicena siue inferioris gradus clericos, siue ipsos episcopos, suis metropolitanis apertissime commiserunt. Prudentissime enim iustissimeque uiderunt, [a 1Kb] quecumque negotia in suis locis, ubi orta sunt, finienda, nec unicuique prouidentie gratiam sancti Spiritus defuturam, qua equitas a Christi sacerdotibus et prudenter uideatur, et constantissime teneatur: maxime quia unicuique concessum est, [b 1Kb] si iudicio offensus fuerit cognitorum, ad concilia sue prouincie, uel etiam uniuersale, [c 1Kb] prouocare. Nisi forte quisquam est qui credat uni cuilibet posse Deum nostrum examinis inspirare iustitiam, et innumerabilibus congregatis in concilium sacerdotibus denegare.  Aut quomodo ipsum transmarinum iudicium ratum erit, ad quod testium necessarie persone uel propter sexus uel propter senectutis infirmitatem,  uel multis aliis impedimentis, adduci non [d 1Kb] poterunt?

4. Nam, ut aliqui tamquam a tue sanctitatis latere mittantur, in nulla inuenimus [e 1Kb] Patrum synodo constitutum: quia illud quod pridem per eumdem cepiscopum nostrum Faustinum tamquam ex parte Niceni concilii exinde transmisistis, in conciliis uerioribus [f 1Kb] que accipiuntur Niceni a sancto Cyrillo cepiscopo nostro Alexandrine Ecclesie, et a uenerabili Attico Constantinopolitano antistite, ex authentico missis, que etiam ante hoc per Innocentium presbyterum et Marcellum subdiaconum, per quos ad nos ab eis directa sunt, uenerabilis memorie Bonifacio episcopo decessori uestro a nobis transmissa  sunt, in quibus tale aliquid non potuimus reperire.

5. Exsecutores [g 4Kb] etiam clericos uestros quibusque  petentibus nolite mittere, nolite concedere; ne fumosum typhum seculi in Ecclesiam Christi que lucem simplicitatis et humilitatis diem Deum uidere cupientibus prefert, uideamur inducere.

6. Nam de fratre nostro Faustino  securi sumus, quod cum probitate ac moderatione tue sanctitatis, salua fraterna caritate, ulterius Africa minime [b 1Kb] patietur. Et alia manu: Deus noster sanctitatem uestram euo longiore orantem pro nobis custodiat, domine frater.




[c 1Kb] EPISTOLA III CeLESTINI I PAPAE AD EPISCOPOS ILLYRICI.

Quanta eius cura de prouincia Illyrici. Qui quominus Felix Dyrrhacene prouincie episcopus a quadam  factione sit oppressus, obstiterit. uicem suam se Rufo commisisse. Que illius potestas.

Dilectissimis fratribus [d 1Kb] PERIGENI, DYNATO, BASILIO, SAPIO, PAULO, AETERNALI, SABATIO, IULIANO et SENECIONI episcopis per Illyricum CeLESTINUS.

Inter ceteras curas et diuersa negotia que ad nos ex cunctis ueniunt semper Ecclesiis, propensiorem nos etiam uestri sollicitudinem gerere, et ex decretorum nostrorum sanctione discetis, et ipsarum qualitate  causarum poteritis aduertere. Nunc tamen Dyrrhacene prouincie causa nos [e 1Kb] monuit, ubi quorumdam accusantium factione frater et cepiscopus noster [f 1Kb] Felix, si non nostra interuenisset diligentia, fuisset oppressus. Nec noua hec sedi apostolice cura de uobis est: statutum [g 1Kb] nostris sepius experimentum hoc, quod nos agimus, Thessalonicensi Ecclesie semper esse commissum, ut uobis uigilanter intendat. Facile discipline subdi se patitur, qui ipsam ut condecet amplectitur disciplinam. Ita enim ordinatio cuncta se habet, ut maioribus ea que sub his esse docentur, obediant, et in hoc gradu regularum cuncta uertuntur. Nosque precipue circa omnes cura constringimur, quibus necessitatem de omnibus tractandi Christus in sancto Petro apostolo, cum  illi claues aperiendi claudendique daret, indulsit; et inter apostolos suos, non qui altero esset inferior, sed eum maxime qui esset primus, legit. Dominentur [h 1Kb] nobis regule, non regulis dominemur; simus subiecti canonibus, cum canonum precepta seruamus. Sunt culpe aliquante non leues, que illis innate prouinciis ad nos, cum simus longius, non possunt peruenire; aut iam semotis omnibus, non ita ut sunt acta, interposito temporis spatio perferuntur;  quas omnes nos intercessione fratris et cepiscopi nostri Rufi, cuius experientiam comprobatam esse in causis omnibus et uite actibus liquet, uolumus resecari. Cui uicem nostram per uestram prouinciam noueritis esse commissam: ita ut ad eum, fratres karissimi, quidquid de causis agitur, referatur. Sine eius consilio nullus ordinetur: nullus usurpet, eodem inconscio, commissam [a 2Kb] illi prouinciam. Colligere nisi cum eius uoluntate episcopos non presumant: per eum etiam ad nos, si quid est, referatur. Sed hac preceptione cognoscent, et eum qui refragandum nostre auctoritati uel illius crediderit iussioni, a fraternitatis cetu, cum ipse [b 1Kb] se separet, segregandum.




[c 1Kb] EPISTOLA Iu CeLESTINI PAPAE I AD [d 2Kb] EPISCOPOS PROuINCIAE uIENNENSIS ET NARBONENSIS.


I. Quod non debeant sacerdotes aut clerici palliis amicti aut precincti lumbis in ecclesia ministrare.---II. Quod nulli sit ultima penitentia deneganda.---III. Quod per gradus ecclesiasticos ad episcopatus debeat officium perueniri.---Iu. Quod unaqueque prouincia suo metropolitano debeat esse contenta.---u. Quod nolentibus  nemo debeat episcopus ordinari.---uI. Quod ab illicitis sit ordinationibus abstinendum.

 CeLESTINUS uniuersis episcopis per uiennensem et Narbonensem prouincias constitutis [e 1Kb] .

1. Cuperemus quidem de uestrarum Ecclesiarum ita ordinatione gaudere, ut congratularemur potius de profectu quam aliquid admissum contra disciplinam ecclesiasticam doleremus. Ad nostram enim letitiam et bene facta perueniunt, et meroris aculeis nos que fuerint male facta compungunt. Nec, silere possumus, [f 1Kb] cum hoc, ut ab illicitis reuocemus aliquos, officii nostri prouocemur instinctu; in speculis a Deo constituti, ut uigilantie nostre diligentiam comprobantes, et que cercenda sunt resecemus, et que obseruanda sunt sanciamus. [g 1Kb] Circa quamuis longinqua spiritalis cura non deficit, sed per omnia qua nomen Dei predicatur extendit; nec  notitiam nostram subterfugiunt que in euersionem regularum, nouelle presumptionis auctoritate, tentantur.

CAP. I.---2. Didicimus enim quosdam Domini sacerdotes superstitioso potius cultui inseruire quam mentis uel fidei puritati. Sed non mirum, si contra ecclesiasticum morem faciunt, qui in Ecclesia non creuerunt, sed alio uenientes [h 1Kb] e ritu, secum hec in Ecclesiam, que in alia [i 2Kb] conuersatione habuerant,  intulerunt; amicti pallio, et lumbos precincti, credentes se Scripture fidem, non per spiritum, sed per litteram completuros. Nam si ad hoc ista precepta sunt, ut taliter seruarentur; cur non fiunt pariter que sequuntur, ut lucerne ardentes in manibus [a 1Kb] una cum baculo teneantur? Habent suum ista mysterium, et intelligentibus ita clara sunt, ut ea magis qua decet significatione seruentur. Nam in lumborum precinctione castitas, in baculo regimen pastorale, in lucernis ardentibus boni fulgor operis, de quo dicitur: Opera uestra luceant , indicantur. [b 1Kb] Habeant tamen istum forsitan cultum, morem potius quam rationem sequentes, qui remotioribus habitant locis, et procul a ceteris degunt. Unde hic habitus in Ecclesiis Gallicanis, ut tot annorum  tantorumque pontificum in alterum habitum consuetudo uertatur? Discernendi [c 2Kb] a plebe uel ceteris sumus doctrina, non ueste; conuersatione, non habitu; mentis puritate, non cultu. Nam si studere incipiamus nouitati, traditum nobis a patribus ordinem calcabimus, ut locum superuacuis superstitionibus faciamus. Rudes ergo fidelium mentes ad talia non debemus inducere. Docendi enim sunt potius quam [d 1Kb] ludendi. Nec imponendum eorum est oculis, sed mentibus infundenda precepta sunt. Erant quidem multa, que pro disciplina ecclesiastica uel ipsius rei dicere ratione possemus; sed ab his ad alia reuocamur.

CAP. II.---3. Agnouimus penitentiam morientibus denegari, nec illorum desideriis annui, qui obitus  sui tempore hoc anime sue cupiunt remedio subueniri. Horremus, fateor, tante impietatis aliquem reperiri, ut de Dei pietate desperet: quasi non possit ad se quouis tempore concurrenti succurrere, et periclitantem sub onere peccatorum hominem, pondere quo se ille expediri desiderat, liberare. Quid hoc, rogo, aliud est, quam morienti mortem addere, eiusque animam sua crudelitate, ne absoluta esse possit, occidere? cum Deus ad subueniendum paratissimus, inuitans ad penitentiam, sic promittat: Peccator, inquit, quacumque die conuersus fuerit, peccata eius non imputabuntur ei . Et iterum: Nolo mortem [e 1Kb] peccatoris, sed tantum conuertatur, et uiuat . Salutem ergo homini adimit, quisquis mortis [f 1Kb] preteriti  tempore penitentiam denegarit. Et desperauit de clementia Dei, qui eum ad subueniendum morienti sufficere uel momento posse non credidit. Perdidisset latro premium in cruce ad Christi dexteram pendens , si illum unius hore penitentia non iuuisset. Cum esset in pena, penituit, et per unius sermonis professionem habitaculum paradisi Deo promittente promeruit. uera ergo ad Deum conuersio in ultimis positorum, mente potius est estimanda, non tempore, propheta hoc taliter asserente: Cum conuersus ingemueris, tunc saluus eris . Cum ergo sit Dominus cordis inspector, quouis tempore non est deneganda penitentia postulanti, cum illi se obliget iudici cui occulta omnia nouerit reuelari.

 CAP. III.---4. Ordinatos uero quosdam, fratres karissimi, episcopos, qui nullis ecclesiasticis ordinibus ad tante dignitatis fastigium fuerint instituti, contra [a 1Kb] Patrum decreta, huius usurpatione qui se hoc recognoscit fecisse didicimus; cum ad episcopatum his gradibus quibus frequentissime cautum est debeat perueniri, ut minoribus initiati officiis ad maiora firmentur. Debet enim ante esse discipulus, quisquis doctor esse desiderat, ut possit docere quod didicit. Omnis uite institutio hac ad id quo tendit se ratione confirmat. Qui minime litteris operam dederit, preceptor esse non potest litterarum. Qui non per singula stipendia creuerit, ad meritum stipendii ordinem non potest peruenire. Solum sacerdotium inter ista, rogo, uilius est? quod facilius tribuitur,  cum difficilius impleatur.

5. Sed iam non satis est laicos ordinare, quos nullus fieri ordo permittit, sed etiam quorum crimina longe lateque per omnes pene sunt nota prouincias, ordinantur. Daniel, nuper missa relatione ex Orientalibus ad nos partibus, ab omni quod tenuerat uirginum monasterio nefariis est obiectionibus accusatus. Multa [b 1Kb] de multis obiecta flagitia. In quanam lateret terrarum parte quesitus est, ut si sue innocentie confideret, contra se iudicium postulatum minime declinaret. [c 3Kb] Missum ad Arelatensem episcopum per Fortunatum subdiaconum nostrum, ut ad iudicium destinaretur, epistolium. Tantis grauatus testimoniis, tanta facinorum accusatione pulsatus, sacrarum, ut dicitur, uirginum pollutus incestu, episcopus  asseritur ordinatus , in pontificii dignitatem hoc tempore quo ad causam dicendam missis a nobis litteris uocabatur, obrepsit. Sacro nomini absit iniuria. Facilius est ut hanc dignitatem tali dando ipse amiserit [e 1Kb] ordinator, quam eam obtineat ordinatus: cui conuicto sociabitur qui eum sibi credidit, largiendo pontificium, sociandum. Qualis enim ipse sit, quisquis tales ordinarit, ostendit. His ergo in medium nunc deductis, cum plerique uestrum sint, qui apostolice sedis statuta cognouerint, nobiscum tempore aliquanto uersati, ad discipline normam, nostris conuenta adhortationibus, omnia fraternitas uestra reuocare festinet.

CAP. Iu.---6. Primum, ut, iuxta decreta canonum, unaqueque prouincia suo metropolitano contenta  sit, ut decessoris nostri [f 1Kb] data ad Narbonensem episcopum continent constituta, nec [g 1Kb] usurpationi locus alicui sacerdoti in alterius concedatur iniuriam. Sit concessis sibi contentus unusquisque limitibus; alter in alterius prouincia nil presumat.

7. Nec emeritis in suis ecclesiis clericis peregrini et extranei et qui ante ignorati sint, ad exclusionem eorum qui bene de suorum ciuium merentur testimonio, preponantur, ne nouum quoddam, de quo episcopi fiant, institutum uideatur esse collegium.

CAP. u. Nullus inuitis detur episcopus. Cleri, plebis et ordinis, consensus ac desiderium requiratur. Tunc alter de altera eligatur Ecclesia, si de ciuitatis ipsius clericis cui est episcopus ordinandus, nullus dignus, quod euenire non credimus,  potuerit reperiri. Primum enim illi reprobandi sunt, ut aliqui de alienis ecclesiis merito preferantur.  Habeat unusquisque [a 1Kb] sue fructum militie in Ecclesia in qua suam per omnia officia transegit etatem. In aliena stipendia minime alter obrepat, nec alii debitam alter sibi audeat uindicare mercedem. Sit facultas clericis renitendi, si se uiderint pregrauari; et quos sibi ingeri ex transuerso agnouerint, non timeant refutare. Qui si non debitum premium, uel liberum de eo qui eos recturus est, debent habere iudicium.

CAP. uI.---8. Abstineatur ab illicitis ordinationibus. Nullus ex laicis, nullus digamus, nullus qui sit uidue maritus aut fuerit, ordinetur; sed irreprehensibilis, et qualem elegit Apostolus, fiat. Per Moysen Dominus precepit: uirginem accipiat sacerdos uxorem . Subsequitur et supplet Apostolus,  eodem locutus spiritu, unius uxoris uirum  debere episcopum consecrari. Ad hanc ergo eligantur formulam sacerdotes; et si que facte sunt ordinationes illicite, remoueantur: quoniam stare non possunt, nec discussionem nostram subterfugere poterunt, quamuis latere se estiment [b 1Kb] qui aliter peruenerunt, ut nulla religionis reuerentia obscuritate fuscetur. Non sit uana gloriatio palliatis. Episcopalem morem, qui episcopi sunt, sequantur.

9. [c 1Kb] Daniel, ut diximus, qui accusationem pontificali honore subterfugere se posse credidit, et ad fastigium tantum, accusatores suos [d 1Kb] fugiendo, peruenit, a sanctitatis uestre cetu interim se nouerit segregatum: qui se nostro iudicio debet obiicere, si  conscientie sue nouit confidentiam se habere.

10. [e 1Kb] Massiliensis uero Ecclesie sacerdotem, qui dicitur, quod dictu nefas est, in necem fratris [f 1Kb] taliter gratulatus, ut huic qui eius sanguine cruentus aduenerat, portionem cum eodem habiturus occurreret,  [g 1Kb] et uestro eum audiendum collegio delegamus. Data uII kalendas Augusti, [h 1Kb] Flauiis Felice et Tauro uiris clarissimis consulibus.




[i 1Kb] EPISTOLA u.

I. Quod nulli sacerdoti canones liceat ignorare.---II. Quod non oporteat, contemptis clericis Ecclesiarum; de laicis episcopos ordinari.---III. Quod docendus sit populus, non sequendus.

CeLESTINUS episcopus uniuersis episcopis per Apuliam et Calabriam constitutis.

1. Nulli [i 1Kb] sacerdotum suos licet canones ignorare, nec quidquam facere quod Patrum possit regulis obuiare. Que enim a nobis res digna seruabitur, si decretalium norma constitutorum pro aliquorum libito, licentia populis permissa, frangatur?

 2. Audiuimus quasdam propriis destitutas rectoribus ciuitates episcopos petere sibi uelle de laicis, [k 1Kb] tantumque fastigium tam uile credere, ut hoc iis qui non Deo, sed seculo militauerint, estiment nos posse conferre; non solum male de suis clericis, in quorum contemptum hoc faciunt, iudicantes; sed de nobis pessime, quos credunt hoc posse facere, sentientes. Quod numquam auderent, si non quorumdam illic his consentiens sententia conniueret. Ita nichil que frequentius sunt decreta proficiunt, ut hoc, quasi numquam de hac parte scriptum fuerit, ignoretur. Quid proderit per singula clericos stipendia militasse, et omnem egisse in Dominicis castris etatem, si qui his prefuturi sunt, ex laicis requiruntur, qui uacantes seculo et omnem ecclesiasticum  ordinem nescientes, saltu prepropero in alienum honorem ambiunt immoderata cupiditate transcendere, et in aliud uite genus, calcata reuerentia ecclesiastice discipline, transire? Talibus itaque, fratres karissimi, qui iuris nostri, id est, canonum  gubernacula custodimus, necesse est obuiemus: hisque fraternitatem uestram epistolis commonemus, ne quis laicum ad ordinem clericatus admittat; et sinat fieri unde et illum decipiat, et sibi causas generet quibus reus constitutis decretalibus fiat.

3. Docendus est populus, non sequendus. Nosque [a 1Kb] , si nesciunt eos quid liceat quidue non liceat, commonere, non his consensum prebere debemus. Quisquis uero conatus fuerit tentare prohibita, sentiet censuram sedis apostolice minime defuturam. Que enim sola admonitionis auctoritate non corrigimus, necesse est per seueritatem congruentem regulis uindicemus. Per totas hoc, que propriis rectoribus carent, Ecclesias uolumus innotescat, ut nullus sibi spe aliqua forsitan blanditus illudat.  Data [b 1Kb] duodecimo kalendas Augusti, Flauiis Florentio et Dionysio uiris clarissimis consulibus.






MONITUM IN DUAS EPIST. SEQUENTES. 

1. Due ille epistole a Baronio primum ad annum 430 e schedis Antonii Augustini, tum a Labbeo tom. III Concil. pag. 349 e codice ms. ueteris editionis Latine Ephesini concilii, postremo a Steph. Baluzio nou. coll. concil. pag. 428 ex tribus mss. edite sunt. Ambas Ioannes Garnerius prime parti operum M. Mercatoris pag. 66 inseruit, cura et diligentia adhibita, qua eas ex proprii ingenii coniecturis emendaret. Grecus earum textus, quem unum sine interpretatione Latina Nestorius miserat, excidit. Earum saltem prima, dum exspectaretur interpres, responso diu caruit. Utriusque, sicut et ceterarum, que uel Constantinopoli Romam Grece, uel Roma Constantinopolim Latine misse sunt, obscura identidem et intricata interpretatio. indicio est in  utraque illa urbe raros tum fuisse qui Latinam simul et Grecam linguam apprime callerent, adeoque Celestino pontifice de utraque illa ciuitate licuisse dicere, quod de Constantinopolitana suo seculo Gregorius lib. uII epist. 30 ad Narsen scripsit: quia hodie in Constantinopolitana ciuitate qui de Latino in Grecum dictata bene transferant non sunt; dum enim uerba custodiunt, et sensus minime attendunt, nec uerba intelligi faciunt, et sensus frangunt. Qua in re nec Leonis euum felicius fuisse Flauiani apud eumdem Leonem epistole 37 antiquior interpretatio exemplo erit.

2. Epistolarum illarum ueritatem non tantum Celestinus, sed etiam Cassianus et Cyrillus confirmant. Is quidem ad Ioannem Antiochenum scribens, ipsamet prioris epistole uerba citare ac describere non dubitatur; sed quatenus epistolam illam prolixam () dixerit, minus est perspicuum.

Neque tamen uel alia querenda, uel ea, que ad  nos peruenit, mutila uideri debet. Hec autem prolixa, seu potius longa ideo forsitan appellata est, quia nequaquam de illo est breuiorum epistolarum  genere, in quo quis sensus suos aperire timens, uix illos paucis retegit; cum Nestorius in epistola illa heresim suam satis ample atque copiose asserat, adeo ut latere aut ambigua uideri iam non possit.

3. In utramque cadit ista Cassiani de Nestorio expostulatio , quod intercessionibus suis Pelagianistarum querelas fouet, et scriptis suis causas illorum adiuuat. Unde non louis coniectura capitur, saltem priorem anno 429 fuisse scriptam. Hoc quippe anno Iulianum cum sociis Constantinopolitanam ciuitatem inquietudine sua perturbasse certum est. Nec alia de causa, nisi ut huic malo mederetur, Marius Mercator in consulatu Florentii et Dionysii, hoc est ipso anno 429, Commonitorio ipsi Ecclesie Constantinopolitane aliisque oblato, Iuliani ac sociorum heresim et iustam illius proscriptionem omnibus manifestam fecit.

Neque coniecture huic repugnat, quod Augusto dumtaxat mense anni 430 Celestinus ad Nestorium rescripsit. Nam et iste papa responsi tarditatem  inde excusat; quod diu exspectatus sit, qui Nestorii litteras Latine redderet. Forte etiam ex earum interpretatione manifestas in illis deprehendens hereseos notas, rescribere citius timuit, donec de hoc toto negotio certior instructiorque fieret.





EPISTOLA uI NESTORII AD CeLESTINUM PAPAM URBIS ROMAE 

Ut ei significet quo pacto gerere se debeat cum episcopis quibusdam Occidentalibus, qui se iniqua pati expostulabant. Tum ut hereticos traducit qui Deum uerbum natum, mortuum, sepultum, ac Mariam asserebant.

1. Fraternas nobis inuicem debemus collocutiones, ut una inter nos secundum [c 1Kb] obtinentem concordiam pugnaturi diabolum pacis inimicum. Quorsum hoc anteloquium? Iulianus quidam et Florus  et Orontius et Fabius, [d 1Kb] dicentes se Occidentalium partium episcopos, sepe et piissimum et predicatissimum imperatorem adierunt, ac suas causas defleuerunt, tamquam orthodoxi temporibus orthodoxis persecutionem passi: sepe eadem et apud nos lamentantes, ac sepe reiecti, eadem facere non desierunt; sed insistunt per dies singulos, implentes aures omnium uocibus lacrymosis. His quidem ad eos sermonibus, quibus oportuit, usi sumus, cum negotii eorum ueram fidem nesciremus. Sed quoniam apertiore nobis de causis eorum notitia opus est, ne piissimus et christianissimus imperator noster molestiam sepe ab his sustineat; ne nos, ignorantes eorum causas, circa negotii defensionem diuidamur, dignare nobis notitiam de his largiri, ne  uel quidam, ignorando iustitiam ueritatis, importuna miseratione conturbentur, uel canonicam indignationem  beatitudinis tue, que contra eos pro sectis religionis forte [a 1Kb] probata est, aliud quiddam quam hoc estiment. Nam sectarum nouitas [b 1Kb] multam meretur defensionem a ueris pastoribus.

2. Unde et nos non modicam corruptionem orthodoxie apud quosdam hic reperientes, et ira et lenitate circa egros quotidie utimur. Est enim egritudo non parua, sed affinis putredini Apollinaris [c 1Kb] et Arii. Dominicam enim in homine unionem ad cuiusdam contemperationis confusionem passim commiscent: adeo ut et quidam apud nos clerici, quorum alii ex imperitia, alii ex heretica fraude in se olim celata, qua plurima et Apostolorum temporibus contigerunt, tamquam heretici egrotent, et aperte blasphement Deum uerbum Patri homousion,  tamquam originis initium de Christotoco uirgine sumpsisset, et [d 1Kb] cum templo suo edificatus esset, et carni consepultus. [e 1Kb] Carnem dicunt post resurrectionem suam non mansisse carnem, sed in naturam transiisse Deitatis. Ut in compendio dicam, [f 1Kb] et  Deitatem Unigeniti et ad originem coniuncte carnis referunt, et commortificant carni. Carnem uero coniunctam Deitati ad Deitatem transisse blasphemant ipso uerbo [g 13Kb] Deificationis. Quod nichil est aliud nisi utramque corrumpere.

3. Sed et uirginem Christotocon ausi sunt cum modo quodam Theotocon dicere. Hanc enim [h 43Kb] Theotocon uocantes non perhorrescunt: [i 1Kb] cum sancti illi et supra omnem predicationem Patres per Niceam nichil amplius de sancta uirgine dixissent, nisi quia Dominus noster iehsu Christus incarnatus est ex Spiritu sancto et Maria uirgine. Et taceo Scripturas, que ubique uirginem matrem Christi, non Dei uerbi, et per angelos et per apostolos predicarunt. Propter que quanta certamina sustinuimus, estimo famam  precedentem docuisse beatitudinem tuam; hoc quoque attendentem, quod non frustra certauerimus, sed emendati sunt gratia Domini multi ex iis, qui peruersi erant discedentes a nobis. Quia propria [i 10Kb] est parienti homousios natiuitas, cui uiuere commissa  est, illa in homine unio creatura est humanitatis Dominice Deo coniuncte ex uirgine per Spiritum. Si quis autem hoc nomen Theotocon propter natam humanitatem coniunctam Deo uerbo, non propter [a 1Kb] parentem proponet, dicimus quidem hoc uocabulum in ea que peperit, non esse conueniens. Oportet enim ueram matrem de eadem esse essentia [b 1Kb] ac ex se natum. Ferri tamen potest hoc uocabulum propter ipsam considerationem [c 22Kb] et quod solum nominetur de uirgine hoc uerbum propter inseparabile templum Dei uerbi ex ipsa; non quia ipsa mater sit uerbi Dei, [d 1Kb] nemo enim antiquiorem se parit.

4. Hec quidem existimo precedentem famam significasse: exponimus uero etiam que contigerunt.  Rebus ostendimus quia fraterno animo negotium eorum quos prediximus nosse cupimus, non desiderio curiositatis importune; cum et nostra narramus tamquam fratres fratribus, ueritatem sectarum nobis inuicem publicantes, ut sit mihi litterarum principium uerissimum. Dixi enim, cum has litteras inciperem, quia fraternas nobis debemus inuicem collocutiones. Omnem que tecum est in Christo fraternitatem ego et qui mecum sunt salutamus.




EPISTOLA uII NESTORII AD CeLESTINUM PAPAM EPISTOLA II.


Iterum rogat ut quo pacto cum Iuliano aliisque eiusdem secte sese gerere debeat quam primum nuntiet; ac suos labores iactitat aduersus eos quos duas Christi naturas confundere obtendit.

1. [e 1Kb] Sepe scripsi beatitudini tue propter Iulianum, Orontium et ceteros, qui sibi usurpant episcopalem dignitatem, et creberrimam aditionem apud piissimum et predicatissimum imperatorem faciunt, nosque concidunt frequentibus lamentationibus, tamquam temporibus orthodoxis de Occidente proiecti. At huc usque scripta de his a tua ueneratione non suscepimus: que si haberem, possem eis respondere, daremque compendiosum responsum [f 1Kb] luctibus eorum.  Nunc enim ab incertis dictis eorum non habet quis ad quod se conuertat, aliis hereticos eos [g 1Kb] uocantibus, et ideo de Occidentalibus partibus proiectos esse dicentibus; ipsis uero iurantibus calumniam se sustinuisse, et periculum pro orthodoxa fide ex subreptione perpessos. Quorum utrumuis certum sit, nobis grauis est ignorantia. Nam condolere eis, si uere heretici sunt, crimen est; et iterum non condolere, si calumniam sustinet, durum et impium est. Dignetur igitur amatissima Dei anima tua informare  nos, qui ad utrumque momentum huc usque diuidimur, id est, et ad odium et ad miserationem eorum. Doceri autem uolumus quam de his sententiam teneamus. [a 1Kb] Differimus enim eosdem uiros per dies singulos, dissimulantes spe et exspectatione beatitudinis tue. Non est enim, o uenerandissime, sicut nosti, res uilis discussio pie secte, nec parua est probatio eorum qui hoc agunt.

2. Multus enim etiam nobis labor hic celebratur, dum elaboramus eruere sordidissimam impietatem pessime opinionis Apollinaris et Arii de Ecclesia Dei. Nescio enim quemadmodum quidam de ecclesiasticis, quamdam contemperationis imaginem ex Deitate et humanitate Unigeniti accipientes, egrotant egritudine predictorum hereticorum, dum et  corporis passiones audent superfundere Deitati Unigeniti, et immutabilitatem [b 1Kb] Deitatis ad naturam corporis transisse confingunt, et utramque naturam que per coniunctionem summam et inconfusam [c 1Kb] in una persona Unigeniti adoratur, contemperationis mutabilitate confundunt. Ceci, qui nec sanctorum illorum Patrum expositionem meminerunt, aperte ad eos [d 1Kb] reclamantes: Credimus in unum Dominum Iesum Christum Filium Dei, incarnatum ex Spiritu sancto et Maria uirgine. Hec enim [e 2Kb] uox, in nomine quod  significat utramque naturam, id est Christus, est Deitati Patris homousios; humanitas uero posterioribus temporibus nata est ex sancta uirgine, [f 1Kb] que propter coniunctionem Deitatis ab angelis et hominibus simul colitur.

3. Eum ergo qui hic propter sectarum prauitatem tot laboribus fatigatur, considero [g 1Kb] quid iterum pati necesse est, si negotium predictorum uirorum nesciat, timeatque nimis ne additamentum hereticorum per ignorantiam [h 1Kb] hic positus faciat. Unde rogo ut undique studiosum sit sancte anime tue donare notitiam predictorum uirorum, maxime cum litterarum sequester fidelissimus ualerius cubicularius possit beatitudini tue per se exponere molestias eorum. Omnem in Christo fraternitatem que tecum  est ego et qui mecum plurimum salutamus.






MONITUM IN EPISTOLAM SEQUENTEM. 

1. Epistole huius Liberatus meminit his uerbis : Cyrillus uero per Posidonium diaconum suum retulit de eo  pape Celestino, et quid Constantinopoli ageretur, per epistolam suam allegauit. Apud Cyrillum  et Labbeum I part. Concil. Ephes. cap. 14. Grece et Latine, in editione autem Romana pontificiarum epistolarum tantum Latine habetur. Hec autem interpretatio quamuis in multis deficiat, in citatis tamen locis eadem seruata est.  Quin operam dederit Cyrillus, ut priusquam eam mitteret, Latine conuerteretur, uix ambigendum est: cum circa tomos ei adiunctos id prestitisse se ad ipsius epistole calcem conceptis uerbis significet. Sed hanc interpretationem Liberato ignotam fuisse hoc indicio est, quod cum aliarum Cyrilli epistolarum quoties mentionem facit, prima uerba quibus incipiunt indicare soleat, hunc morem circa istam non seruet. Neque etiam in antiqua concilii Ephesini interpretatione, quam penes Gregorium I atque ipsum Liberatum fuisse Steph. Baluzius obseruat , comparet. Cum igitur uetus illa et genuina interierit, nec in omnibus probetur que obtinet, noua nobis concinnanda fuit.

2. Si Nicephoro Callisti habenda fides , e synodo prouincie Alexandrine cum eiusdem synodi gestis Romam missa est hec epistola. At ipse Cyrillus infra, n. 2, sibi quidem in animo fuisse synodicis litteris Nestorium commonefacere, sed hoc se minime fecisse testatur. Ne Celestinum  quidem de hac causa nisi summa cautione monitum uoluit. Nempe adactus necessitate ut et catholicam fidem aduersus hereticam nouitatem, et se ipse contra Nestorii calumnias tueretur, ipsum Nestorium timuit preuertere. Quocirca Posidonium in Urbem mittens cum ista epistola, in qua heretici predicti sic nomini parcit, ut uix eum semel appellet, hoc ei mandatum dederat, ut traditam sibi epistolam Celestino nequaquam redderet, sed referret potius, si Nestorii aduersus ipsum scripta eidem pape minime data esse comperisset. Hoc in Ephesino concilio nou. coll. Baluz. pag. 453 ita narratur: Ediscens idem reuerentissimus Cyrillus, quia et Romam destinate sunt ab eo  epistole et codices expositionum eius, scripsit et ipse ad reuerentissimum episcopum Rome Celestinum per Posidonium diaconum suum, demandans ei: Quia si inuenti fuerint redditi ipsi  codices expositionum eius et epistole, redde et meas epistolas; siue  non, affer eas huc  non redditas. Iste inueniens expositiones et epistolas ei redditas, necessario et ipse reddidit. Et scripta sunt que competunt a sanctissimo et reuerentissimo Romanorum Ecclesie episcopo Celestino, formam certam continentia.

3. Ex tempore quo missa sunt hec Celestini scripta, colligere est tempus quo scripta est ista Cyrilli epistola. ueri enim simile non est Celestinum in tam graui negotio, quod moras non patiebatur, responsum diu distulisse, maxime cum Cyrillus epistole sue Latinam interpretationem adiungi curasset. Sic tamen festinasse credendus est hic papa, ut nichil prepropere ageret, quippe qui hanc causam, uti Cyrillus epist. ad Ioannem Antiochenum docet, multis consessibus consultationibusque habitis, prius discuti studuit, quam quidquam rescriberet. Atqui Celestinus 10 Augusti die anni 430 rescripsit. Nihil est igitur cur Cyrillum aut multo ante, aut longe post medium annum 430 epistolam istam scripsisse ponamus.

4. Posidonio cum hac epistola Romam proficiscenti  Cyrillus Commonitorium tradidit, quod, a Iac. Sirmondo in schedis relictum et a Steph. Baluzio nou. coll. concil. pag. 337 publici iuris factum, ad epistole calcem subiicimus. Demum Cyrillus simul ad Celestinum per eumdem Posidonium mittere se significat tum epistolarum duarum quas ad Nestorium scripserat exempla, tum tomos excerpta quedam capitula continentes, quibus que Nestorii, queue Patrum sententia sit, Celestinus dignoscere ualeat. Hinc licet capitula, quibus Cyrillus in Commonitorio doctrinam Nestorii summatim perstringit, ad eiusdem Commonitorii calcem etiam tomos uocet, ualde tamen ab iis diuersi sunt illi tomi quos sub finem epistole ad Celestinum commemorat.

5. Tomos illos indicare uidetur ipse Nestorius apud Christianum Lupum tom. I cap. 6 ac Steph. Baluzium LOu. coll. concil. pag. 694, ubi cum Cyrillo expostulat in hunc modum: Ille uero  omittens  mihi per epistolam declarare si quid ei tamquam blasphemum uel impium uidebatur debere notari, conuictionum terrore permotus, et adiutrices ob hoc perturbationes exquirens, ad Romanum Celestinum conuertitur, quippe ut ad simpliciorem quam qui posset uim dogmatum subtilius penetrare. Et ad hec inueniens uiri illius simplicitatem, circumfert  pueriliter aures eius illusionibus litterarum, olim quidem NOSTRA CONSCRIPTA transmittens, quasi ad demonstrationem conuictionum quibus contradici non posset, tamquam ego Christum purum hominem definirem, qui certe legem  inter ipsa ordinationis mee initia contra eos qui Christum purum hominem dicunt et contra reliquas hereses innouaui. EXCERPTIONES uero intertexens sermonum conscripta composuit, ne societatis compactione detegeretur illata calumnia. Et quedam quidem ALLOCUTIONIBUS NOSTRIS adiiciens, aliquorum uero partes abrumpens, et illa contexens que a nobis de dominica humanatione sunt dicta, uelut de puro ea homine dixerimus, diuinitatis  autem que a nobis dicte sunt laudes, quasdam quidem modis omnibus a conscriptis abscindens, nonnullas uero extra ordinem relinquens, ita seductionem uerisimilem concinnauit. Et ut in paucis eius nequitiam, qualis sit etiam circa reliqua, propalemus, dictum est a nobis alicubi, dum contra paganos loqueremur, dicentes  quod nos substantiam Dei creatam nouiter ex uirgine predicemus, NON PEPERIT, OPTIMI, MARIA DEITATEM, SED PEPERIT HOMINEM DIuINITATIS INSEPARABILE INSTRUMENTUM; at ille uocem DIuINITATIS immutans, fecit, NON PEPERIT, OPTIMI, MARIA DEUM. Tum huic exemplo alterum adiicit satis prolixum, cui simile est quod in Ephesino concilio act. 1, uelut ex ipsius Nestorii quaternione 27, profertur, indeque probare nititur, Cyrillum in suis ipsius dictis resecandis multa sibi contra fidem permisisse. Ac demum concludit: Simpliciter multis talibus et latrociniis et additamentis, sicut ei uisum est, utente Cyrillo, seductionibus eius mox tam alii quam  etiam Celestinus abreptus est. Certe Baluzius annotationibus in hunc locum ibi a Nestorio notari arbitratur Cyrilli lucubrationem, que in fronte tom. uI Operum huius sancti doctoris premittitur. Et huic quidem scripto congruit tomorum appellatio. In libros quippe quinque diuisum est, quorum singuli tomi nuncupantur. Preterea Nestorii constat dictis, quibus Cyrillus in catholici dogmatis gratiam sua intermiscet. In eo etiam cum epistola Cyrilli, que simul cum tomis ad Celestinum missa est, consentit, quod in utroque scripto nomini Nestorii eque parcatur. In hoc tamen opere non ea ipsa uerba que Nestorius a Cyrillo preter fidem exscripta esse queritur, sed tantum similia pag. 40 offendimus. Ut ut est, tomorum a Cyrillo ad Celestinum missorum nomine intelligendas esse dubium non est sententias e Nestorii scriptis ac forte etiam e Patrum catholicorum operibus excerptas, cuiusmodi Ephesino in concilio act. 1 habentur, ut Nestorii assertiones a Patrum fide dissentire comprobetur.

 6. Iam uero de mox dicta Nestorii siue cum Cyrillo seu cum Celestino expostulatione quid sentiendum sit, cum ea de re hic prorsus silere nobis non liceat, paucis aperiendum est. Primo quidem circa locum in quo, cum dixisse se asserat, Non peperit Maria diuinitatem, Cyrillum diuinitatis uocem mutasse queritur, ac fecisse, Non peperit Maria Deum; obseruamus eumdem locum a Mario edit. Baluz. pag. 55 iisdem uerbis referri . Nec negamus tamen clerum Constantinop. in contestatione, que publice proposita est, diuinitatis uocem seruasse, eumque dixisse memoret, , , : sed nichilominus idem clerus hoc effatum arguit, haud dubie propter adiuncta, indeque Nestorium cum Paulo Samosateno consentire probat. Reipsa locum eumdem Arnobius lib. II de Conflictu cum Serap. ita refert: Non peperit sanctissima Maria Deitatem: nam quod natum est ex carne caro est. Non  peperit creatura Creatorem, sed peperit hominem Deitatis ministrum. Unde Mariam a Nestorio non solum Deitatis, sed et Dei atque Creatoris genitricem promiscue negatam esse liquet. Sane si Dei ac Deitatis uocabula confundere ipse non affectasset, nichil ei fuisset cur Cyrillo Arii Apollinarisque commenta tam pertinaciter attribueret. uerum in eo quod ait sibi a Cyrillo per epistolam declarari debuisse si quid uelut impium in ipsius scriptis uel dictis offendisset, idque ab illo pretermissum esse affirmat, mendacii aperte conuincitur. Non enim una tantum, sed et duabus epistolis, hac de re illum Cyrillus monuit, adeo ut Celestinus duas illas epistolas duarum monitionum canonicarum uice haberi uoluerit. Quapropter nec maiori dignum est fide quod adiicit , multa suis ipsius scriptis nequiter a Cyrillo uel detracta uel addita esse, quibus mox tam alii quam etiam Celestinus abreptus est. Certe Celestinum Cyrilli latrociniis et additamentis seductum atque abreptum esse frustra obtendit , cum ad ipsum  scribens is papa, illius heresim non aliunde magis quam ex ipsiusmet litteris ab eo ad se missis sibi exploratam esse testetur. Neque minus iis que de imperita  Celestini simplicitate hereticus ille effudit fidem abrogant cetera huius pontificis scripta seu gesta . Ad hec Celestinum in hac causa nichil egisse constat sine synodo Romana, cui maxime in rebus que ad fidem attinent, scientiam defuisse nemo nisi calumniose dixerit. Hic recolendum est quam rarum sit hereticorum duces nancisci quibus aut amicum errorem mendaciis tueri, aut eos qui sibi contradicunt calumniari, religioni sit.

7. Longe alia ratione tum Cyrilli animus erga Celestinum affectus erat. Iis enim scriptis que tunc ad illum misit hoc insertum esse credimus summe obseruantie testimonium, quod Arnobius lib. II de Conflictu cum Serapione memorie prodidit his uerbis: Sanctus Cyrillus Alexandrine Ecclesie episcopus, cum cognouisset Nestorianum dogma contrarium fidei pullulare, scripsit per totam Aegyptum, et ad sanctum Celestinum apostolice recordationis antistitem misit dicens ad laudem suam pertinere si ab eo qui pontificatus arcem tenebat fuisset aliquid emendatum; hoc est,  Celestini censure ac iudicio sua submisit scripta, laudi se habiturum testatus si quid ab eo emendaretur.



[a 1Kb] EPISTOLA uIII. [1Kb]


Quam pestilens Nestorii sit doctrina, quidue hactenus egerit, quo eum ad rectam fidem reuocaret, Cyrillus exponit. Ab illius communione se nondum aperte discessisse, donec a Celestino quid sibi facto opus sit didicerit. Ut Celestinus missis quam primum ad Orientis ac Macedonie episcopos litteris, suam ea de re sententiam notam faciat. Subiectis ad calcem capitulis quibusdam tota Nestorii doctrina explicatur.

 Sanctissimo Deique amantissimo patri CeLESTINO CYRILLUS in Domino salutem.

1. Si silere, et non pietatem tuam de omnibus que mouentur litteris certiorem facere citra culpam ac sinistre suspicionis metum liceret, presertim in rebus adeo necessariis, ubi etiam recta fides a nonnullis deprauata periclitatur; in memet ipso dicerem, Bonum et periculi expers est silentium, prestatque quietam uitam agere quam turbatam. Sed  quoniam Deus hisce in rebus uigilantiam a nobis exigit, et [b 1Kb] longa Ecclesiarum consuetudo suadet, ut huiusmodi res cum sanctitate tua communicentur; scribo plane necessitate adactus, ac significo, Satanam in presentia omnia miscere, et contra Ecclesias Dei furere, nec non omnium ubique populorum qui in recta fide ambulant subuersionem moliri. Non enim ab impietatis studio umquam desistit pessima illa et effrenis bestia. Sane hactenus altum tacui, ac nichil omnino de eo  qui Constantinopolitanam Ecclesiam nunc administrat uel ad pietatem tuam uel ad ullum consacerdotum nostrorum scripsi, persuasum habens precipitem in huiusmodi rebus celeritatem a uitio non esse immunem. At quia ad extremum propemodum malorum deuenimus, omnia  que acciderunt, rupto silentio, necessario enarranda esse duxi.

2. Nempe memoratus simul ut ordinatus est, cum exhortationibus populos, tum proprios, tum peregrinos, quorum magna multitudo ex omni, ut ita dicam, ciuitate ac regione illuc confluere solet, ad bonum excitare debuisset; predicare affectauit absurda quedam et a ratione aliena, que longe absunt ab apostolica et euangelica fide, quam patres magna  semper constantia seruauerunt, et nobis uelut pretiosam margaritam tradiderunt. Illius autem homilias, [a 1Kb] quas in ecclesia et frequenter habuit, et habere non cessat, tamquam euidens doctrine illius argumentum, ad pietatem tuam misi. Mihi quidem, fateor, in animo fuisset synodicis illum litteris commonefacere, nos cum eo qui talia dicat ac sentiat communicare non posse: sed hoc non feci. Ratus tamen lapsis manum porrigendam, prostratosque ut fratres erigendos esse; illum per litteras [b 1Kb] exhortatus sum ut a praua huiusmodi doctrina abscederet. Sed nichil promouimus. Immo ubi didicit tantum abesse ut eadem sentiamus, ut eum etiam obiurgemus, et a suis commentis  discedat admoneamus; nullam struendarum insidiarum uiam non  tentauit, et huc usque tentare non cessat. Dum autem exspectabamus donec resipisceret, et ab iis que contra Christum docuerat abstineret, hac nos spe falsos esse comperimus, cum tale quid contigisset.

3. Erat Constantinopoli episcopus [c 1Kb] nomine Dorotheus, eadem que ille sentiens, uir questus causa adulationi deditus, linguaque ad temeritatem usque, sicut scriptum est, promptus. Is in publico conuentu, reuerendissimo Nestorio in cathedra Constantinopolitane ecclesie sedente, surgens magna uoce inclamare ausus est: Si quis Mariam Deiparam dixerit, anathema sit. Tum ingens uniuersi populi clamor et discessio consecuta est. Nolebant enim cum iis amplius communionem habere, qui talia sentirent; adeo ut etiamnum plebs Constantinopolitana, paucis  leuioribus et qui illi adulantur exceptis, synaxi abstineat, sed neque eo conueniunt monasteria pene omnia eorumque archimandrite et senatorum multi, uerentes ne aliquod in fide detrimentum accipiant, cum et ille, et ii omnes [d 1Kb] quos secum Antiochia discedens adduxit, peruersa predicent.

4. Cum autem homiliis eius in Aegyptum perlatis, leuiores quosdam in errorem abductos, cunctantesque rectene loqueretur an erraret inuicem queritare didicissem; ueritus ne morbi contagium altiores radices in simpliciorum mentibus ageret, ad Aegypti monasteria generalem epistolam [e 1Kb] scripsi, ut eorum monachos in recta fide confirmarem. Cuius quidem epistole exempla Constantinopolim a nonnullis deportata,  ibique lecta, tanto adiumento fuerunt, ut plurimi e magistratu mihi eius causa gratias per litteras egerint. uerum hoc [a 1Kb] ipsi ire contra me suscepte fomentum subministrauit. Me itaque ut hostem impugnat, aliud plane nichil de quo me incuset habens, nisi quod ab iis que sentit abhorreo, eamque quam a patribus accepimus, et ex diuinis Scripturis didicimus, fidem amplectendam esse serio persuadens, multos ad sanam mentem reduxerim. uerum flocci faciens que aduersum me machinatus est, Deoque qui omnia nouit et ualet, committens omnia, alteram rursus [b 1Kb] epistolam, que recte fidei expositionem breui compendio complecteretur, ad memoratum misi, hortans simul et obtestans ne aliud sentiret ac loqueretur. Sed nec rursum quidquam profeci.  Iis enim que ab initio commentus fuerat, huc usque pertinaciter adheret, nec finem peruersa docendi facit.

5. [c 1Kb] Sciat et hoc pietas tua, in omnes Orientis episcopos conuenire que dicuntur, scilicet offendi omnes et dolere, maxime uero reuerendissimos Macedonie episcopos. Et cum hoc compertum habeat, se omnibus [d 2Kb] sapientiorem esse, se solum Scripture diuinitus inspirate scopum attigisse, et Christi mysterium cognouisse arbitratur. Atqui quomodo non oportuit eum illud potius pro certo habere, cum omnes per totum orbem constituti orthodoxi episcopi ac laici Christum Deum, ac uirginem que illum genuit Deiparam confiteantur, se solum qui hoc inficiatur, errare? uerum fastu tumens ac sedis potentia,  ut omnibus insidias struat, abutens, effecturum se arbitratur ut et nos et reliqui omnes sue ipsius sententie subscribamus.

6. Ecquid igitur faciemus? cum neque illum ut resipiscat, neque ut eiusmodi concionibus absistat inducere queamus; populusque Constantinopolitanus magis ac magis in dies corrumpatur, tametsi hec indigne ferat, et ab orthodoxis doctoribus presidium exspectet? Nobis sane de rebus uulgaribus sermo non est, sed neque periculi expers foret nostrum silentium. Si enim Christus conuiciis appetitur, quomodo nos silebimus? maxime cum Paulus scribat:  Si enim uolens hoc ago, mercedem habeo; si autem inuitus, dispensatio mihi credita est . Nos igitur quibus uerbi dispensatio fideique custodia credita est, quid in die iudicii dicturi sumus, si contra isthec obticuerimus?

7. Ab illius tamen communione palam et aperte nosmetipsos non prius diuellimus, quam hec pietati tue indicauerimus. Digneris igitur nobis declarare quid tibi uideatur, et utrum aliquando cum illo communicare oporteat, an libere denuntiare, neminem cum eo qui talia sentit ac docet, communicare. Opus est autem ut tue pietatis super hac re sententia tum piissimis Deique amantissimis Macedonie episcopis, tum omnibus Orientis antistitibus per litteras manifesta fiat. Illis enim cupientibus ansam dabimus ut  uno animo in una sententia persistant, et recte fidei que impugnatur opem ferant.

8. Quantum enim in illo fuit, et patres nostri illi admirabilesque et probatissimi uiri, qui sanctam uirginem deiparam esse dixerunt, et nos qui adhuc superstites sumus, cum [a 1Kb] illis anathemate percussi sumus. Et cum id ipse ore proprio facere nollet, alium substituit, nempe memoratum Dorotheum, quem ut hoc se presente et audiente diceret induxit; cum quo etiam, confestim e cathedra descendens, diuinis mysteriis celebratis, communicauit.

9. Ut autem sanctitas tua quid ille dicat ac sentiat, quidue beati et magni patres nostri, exploratum habeat; misi tomos, quibus capitula quedam excerpta continentur: quos quidem, quantum licuit per eos  qui Alexandrie uitam degunt, Latine reddi curaui. [b 1Kb] Epistolas quoque a me scriptas tradidi dilecto Posidonio, iniungens illi ut eas sanctitati tue offerat.

.

, , , , , , , .  , , , , , [F. leg. ] , . [c 9Kb] . , , , . , .

 , , , , , , , , , ,  , . , , , , , . , , , , , , . . , , , , , . ,  , , .

, , , , , . , . . , , .  , , , , , .

, , , , . ,  , . , , , . , , , . , , , , . , .

 , , . , , , , , , , , ,  .

, , , , , . , ,  , . , , ,

, . , , , . , .  , .

, , . , , , , .

, , , , . ,  , , .




EPISTOLA IX. [1Kb]


 Seu commonitorium sanctissimi episcopi Cyrilli, quod Posidonio dedit, cum eum Romam mitteret propter Nestorii negotium.

1. Nestorii fides seu potius peruersa sententia sic se habet. Ait Deum uerbum, cum eum qui ex sancta uirgine natus est, sanctum et magnum futurum prescisset, ipsum idcirco elegisse, ac fecisse ut sine uiro nasceretur ex uirgine, hancque ei contulisse gratiam, ut suis ipsius nominibus appellaretur, [c 1Kb] eum denique a mortuis suscitasse. Quocirca cum unigenitum Dei uerbum [d 1Kb] incarnatum dicitur, ideo dicitur incarnatum, quia cum homine illo sancto qui de uirgine  natus est semper fuit. Quemadmodum autem cum prophetis, sic, inquit, fuit cum isto secundum maiorem [f 1Kb] coniunctionem. Quare ubique fugit dicere  unitionem, sed [a 72Kb] coniunctionem uocat, qualis est ea qua connectitur qui extrinsecus est, et de qua Deus dicit ad Iosue: Sicut fui cum Moyse, ita ero tecum . Ut autem tegat impietatem, uerbum cum ipso ex utero [b 1Kb] dicit fuisse.

2. Idcirco neque ipsum esse dicit uerum Deum, sed uelut ex beneficentia Dei [c 1Kb] eo nomine donatum. Et quamuis Dominus sit appellatus, eadem rursus ratione uult esse Dominum, quia hoc ei Deus uerbum dederit ut sic appellaretur.

3. Nec ait quod dicimus, Filium Dei [d 1Kb] pro nobis mortuum esse, et resurrexisse: sed homo  mortuus est, et homo resurrexit, nichilque eiusmodi ad uerbum Dei pertinet.

4. Nos quidem uerbum Deum immortalem ac uitam  essee confitemur; sed et credimus carnem factum, hoc est, cum uniuisset sibi carnem cum anima rationali, passum esse in carne secundum Scripturas; et quoniam corpus eius passionem sustinuit, ipsummet dici passum esse, quamuis natura sit expers patiendi; rursumque quoniam resurrexit corpus eius, non enim uidit corruptionem caro eius , ipsum dici surrexisse pro mortuis. Ille autem non ita sentit, sed passionem hominis esse, et resurrectionem hominis esse; et quod in mysteriis [f 11Kb] proponitur, hominis corpus esse predicat. Nos autem credimus uerbi carnem idcirco [g 1Kb] uiuificandi uirtutem obtinere, quia uerbi omnia uiuificantis facta sit caro et sanguis.

5. Hec ille dicere cum non sustineret, effecit ut  Celestius libellos traderet aduersus [h 1Kb] Philippum presbyterum,  qui eum arguebat, et cum ipso propter heresim nolebat amplius conuenire. In his autem libellis accusatio quedam erat, quod Manicheus esset. Deinde hominem citauit ad concilium. uenit ille, secundum canones sese gerens, quo causam diceret. Celestius autem, cum probare nichil ualeret, clanculo se subduxit, nec ad concilium accessit.

6. Hac occasione cum decidisset, aliam excogitauit. Dicebat enim: Cur priuatos conuentus [b 1Kb] egisti, et in domo oblationem celebrasti? Atque omni prope clero dicente: Id facit unusquisque nostrum cum tempus et necessitas flagitat, depositionis sententiam aduersus hominem tulit.

En habes [c 1Kb] tomos quibus capita blasphemiarum Nestorii continentur.

 .

, , , , , , , [e 11Kb] . , , ,  , , , . , ,  , , , . , .

, , , .

, , , , [e 8Kb] .

 , , , , , , . , , , , .

,  ,  [a 19Kb] . , , . , , .

, . , , , , .

.






[d 1Kb] FRAGMENTUM Sermonis quem Celestinus in concilio Romano habuit aduersus heresim Nestorii. 


 1. Recordor beate memorie Ambrosium in die Natalis Domini nostri Iesu Christi omnem populum fecisse una uoce Deo canere: ueni, Redemptor gentium, ostende partum uirginis: miretur omne seculum, talis decet partus Deum. Numquid dixit: Talis partus decet hominem? Ergo sensus fratris nostri Cyrilli, in hoc quod dicit Mariam, ualde concordat, Talis decet partus Deum. Deum partu suo uirgo effudit, ipso potente qui omnipotentia plenus est.

2. Hilarius quoque uir acris ingenii, scribens ad Constantium imperatorem, de Incarnatione Domini sic ait: [e 1Kb] Filius, inquit, Dei factus homo Deus est. Et preposterans repetit: Deus filius hominis factus est ,  et filius hominis factus est Filius Dei. Superauit enim magnitudo Domini paruitatem seruilis forme, ita ut ipsa seruilis forma quam assumpsit cessaret esse seruilis per eum Dominum qui eam assumpsit. Si enim qui  natura non filii Dei, per ipsum efficiuntur filii Dei; quanto magis ipse qui natura Filius Dei est, hunc cum quo uoluntate sua aluo uirginali conceptus et natus est, ita sublimauit in Deum, ut in eius nomine omne genu flectatur, celestium et terrestrium et infernorum, et omnis lingua confiteatur, quia Dominus iehsu in gloria est Dei Patris .

3. Item precessor meus Damasus scribens ad Paulinum Antiochene Ecclesie episcopum, [f 1Kb] inter cetera ait: Anathematizamus eos qui duos filios Dei asserunt, alterum qui ex Patre ante secula est genitus, et alterum qui ex assumptione carnis natus est ex uirgine. Item ipse apostolice memorie uir Damasus in altera epistola [g 1Kb] ad Paulinum: Anathematizamus eos qui duos in Saluatore filios confitentur, alium ante incarnationem,  et alium post assumptionem carnis ex uirgine, et non eumdem Dei Filium et ante et postea ipsum esse Christum Dominum Dei Filium qui natus est ex uirgine, confitentur.





MONITUM IN QUATUOR SUBSEQUENTES EPISTOLAS. 


 1. De illarum ueritate nullus est ambigendi locus, utpote que non modo ueterum codicum auctoritate, sed et Nicolai I pape, Liberati diaconi, Cyrilli Alexandrini et Ioannis Antiocheni aliorumque testimoniis asseruntur.

 2. E Romano concilio, cui Celestinus prefuit, et in quo conuenerant qui tum in Urbe reperti sunt episcopi, multis consessibus habitis scriptas esse Liberatus diaconus cap. 5 et Cyrillus in epistolis ad Ioannem Antiochenum et ad Iuuenalem tradunt. Idcirco  eas Cyrillus idem et in epistola ad Ioannem Romane synodo, et in epistola ad Iuuenalem, atque alibi, Celestino attribuit, cui uni in omnibus exemplaribus ascribuntur . In designando die quo date sint, hoc dissident ueteres codices, quod in aliis III, in aliis Iu idus Augusti consignentur.

3. Quatuor ille epistole per Posidonium Alexandrine Ecclesie diaconum, qui Cyrilli litteras et scripta Romam pertulerat, ad eumdem Cyrillum misse sunt, ut eius opera ad eos quibus inscripte erant transmitterentur. Id nominatim de epistolis 13 et 14 Celestinus , ac de 11 Cyrillus in epistola ad Iuuenalem testantur. Ioannes quoque Antiochenus exemplum epistole sibi a Celestino misse ab Alexandrinis clericis accepisse se Nestorio nuntiat . Ad Rufum et Flauianum quod attinet, cum hi Urbi essent uiciniores, nil opus erat, ut eiusdem epistole par exemplum  a Cyrillo susciperent. Quia tamen ea ipsa, que Ioanni missa est, simul Rufo et Flauiano a pari inscribitur, hos etiam epistolam ab eo suscepisse probabile est, a quo eamdem Ioannes accepit.

4. Notatu dignum est quod scribit Celestinus, eam scilicet Nestorii esse causam, que ipsius presentiam postularet; sed quia id non permitteret longa locorum intercapedo, in hoc toto negotio suam se uicem Cyrillo delegare. Et huic quidem mandato paruit Cyrillus: eidem morem gesserunt alii, neque illi Ioannes Antiochenus refragatus est . Immo susceptis Celestini litteris, Nestorium, ut eis obsequeretur, hortatus est his uerbis: Licet dominus meus Celestinus Deo deuotissimus episcopus decem tantum dierum interuallum, terminum usque responsioni prefinitum ualde angustum litteris suis interposuerit; tamen res ea eiusmodi est, ut non dico decem diebus, sed uno, immo uero paucis horis confici possit. Ista uero non solus scripsit Ioannes, sed multi cum eo episcopi, quos ad epistole calcem recenset.

 5. Qua lingua tum scripserit Celestinus, Grecane, an Latina, an utraque, nonnemo forsitan queret. Ad nos quod attinet, eum Latine scripsisse inde nobis est persuasum, primo quod, uti epist. 13 ipse  docet, Grece nesciebat, secundo quod Romanis presulibus id moris erat ut Latine ad Grecos scriberent, et in ipsis etiam Grecorum synodis eorum littere primum Latine legerentur, ut ex Ephesini concilii actione 2 pag. 111 comperimus. Eum tamen cauisse arbitramur, ne Nestorii instar litteras suas sola uernacula lingua sine idonea interpretatione mitteret. Inde sane Nestorio data fuisset occasio ne litteris illis intra tempus prescriptum obsequeretur. Imitatus est potius Cyrillum, qui que ad ipsum miserat scripta prius in Latinum sermonem conuerti curauerat. Tunc igitur id prestitisse credendus est, quod postea scribens ad Ephesinam synodum fecit, ubi legati Apostolice sedis litteras ipsius Latine scriptas cum Greca interpretatione obtulerunt. Certe subsequentes epistolas etiam utraque lingua ueteres codices exhibent. Duos nempe Grecos in regia bibliotheca, unum Latinum in Nauarrea nacti sumus. Iam antea e tribus aliis, Turonensi nimirum, Bellouacensi,  atque Colbertino Steph. Baluzius in noua collectione Latine illas ediderat.

6. Hinc noua oboritur questio, num uidelicet primigenius earum textus ad nos peruenerit. Eum quidem, quem etiamnum habemus, ueterem esse testes sunt mox memorati codices. Immo neque alium esse ab eo qui Liberati euo, id est seculo uI, circumferebatur, hoc argumento est, quod idem Liberatus epistolarum 11 et 13 principia iisdem uerbis quibus he ad nos peruenerunt indicet. Quedam tamen in illis, maxime uero in 14 deprehenduntur improprie locutiones, unde non e Latino fonte, sed e Grecis riuulis fluere comprobantur. Quamobrem sicubi incidunt huiusmodi minus proprie locutiones seu sententie ex ancipiti alterutrius lingue idiomate deriuate, eas ut plurimum uel notare, uel etiam explicare non piguit. Quod presertim in postrema, que ceteris primigenii textus Latini minus tenax est, duximus prestandum. Obseruamus preterea, cum in hac postrema repetatur sententia quam Celestinus in  antecedente aduersus Nestorium pronuntiat, in utraque tamen non iisdem uerbis non solum Latine, sed etiam Grece, enuntiari.



EPISTOLA XI. CeLESTINI I PAPAE AD CYRILLUM ALEXANDRINUM EPISCOPUM. [1Kb]


Cyrilli in propugnanda fide studium laudat Celestinus, et heresim Nestorii damnat, ac, nisi corrigatur, Cyrillo, demandata uice sua, precipit ut eum amoueat ab Ecclesie communione, et Ecclesie ipsius alium pastorem prouideat.

 Charissimo [a 1Kb] CYRILLO CeLESTINUS.

1. Tristitie nostre sanctitatis tue littere misse per filium nostrum Posidonium diaconum letitiam reddiderunt, et gaudium alternauimus cum merore. Cum enim respicimus et recensemus que dixerat is qui Constantinopolitanam peruersis predicationibus turbare conatur Ecclesiam, non paruo animus noster dolore concussus, diuersis cogitationum stimulis uexabatur, qualiter populis possit, ut in fide persisterent, subueniri. Dum uero mentem nostram ad tue  fraternitatis scripta [c 1Kb] conuertimus, paratum iam remedium quo pestifer morbus salubri remedio uitaretur, inuenimus; scilicet puri fontis liquorem de tue caritatis sermone manantem, qui cenum omne male fluentis riui detergeret, et omnibus quid de fide nostra sentire debeant aperiret. Ut illum ergo reprehendimus  et notamus, ita sanctitatem tuam uelut presentem in litteris suis dominica sumus caritate complexi, cum unum idemque nos sentire de Domino uideremus. Nec mirum est prouidentissimum Domini sacerdotem, pro fidei amore [b 1Kb] hac uirtute pugnare, ut aduersorum improbe resistat audacie, et sibi creditos hac admonitione confirmet. Quam ergo nobis illa fuerunt amara, tam ista sunt dulcia, quam illa cenulenta, tam ista sunt pura. Gratulamur tantam inesse sanctitati tue uigilantiam, ut decessorum tuorum qui et ipsi semper defensores orthodoxi dogmatis exstiterunt, exempla iam uiceris. uere tibi euangelicum potest testimonium conuenire, quo dicitur: Pastor bonus ponit animam suam pro ouibus suis . Sed ut tu bonus pastor, ita ille nec tamquam  malus potest mercenarius accusari, qui non ideo quod oues relinquat arguitur, sed quod eas ipse [d 1Kb] laniare inueniatur.

2. Adderemus aliquid, frater carissime, si non te eadem sentire que sentimus omnia uideremus, et in ipsa assertione fidei defensorem fortissimum probassemus. Ingesta uero nobis sunt cuncta per ordinem a filio nostro Posidonio diacono, quecumque de hac re tua sanctitas scripsit. Omnes tendiculas predicationis callide detexisti, et fidem taliter, ne Christo Deo nostro credentium cor in alteram partem trahi ualeat, communiisti. Magnus fidei nostre  triumphus est, et asseruisse nostra tam fortiter, et aduersa sanctarum Scripturarum testimoniis sic deuicisse. Quid agat iam? quo se ille circumferat, qui amator impie nouitatis, dum suo uoluit potius ingenio seruire quam Christo, sibi creditam plebem ueneno uoluit sue predicationis inficere; cum et legere debuerit et tenere, prauas questiones, et que non proficiant ad salutem, sed ad perditionem animarum nitantur, uitandas potius quam sequendas ?

3. Sed ad precipitia festinantem, immo iam in precipiti, unde corruat, constitutum, si possimus reuocare debemus, ne ruinam eius, si [g 23Kb] non succurrimus,  urgeamus. Christus Deus noster, cui sue questio natiuitatis infertur, pro una oue laborare nos docuit , uolens eam suis quoque humeris reuocari, ne rapaci lupo pateret in predam. Et qui pro unius ouis currere salute nos docuit,  qualiter nos uult pro ipsarum ouium laborare pastore, qui officii et nominis eius oblitus in rapacitatem lupi se ipse conuertit, gregem cupiens perdere, quem debuerat custodire? Quem nos a septis agnorum remouere debemus, si non ita ut uolumus corrigamus. Sit [b 56Kb] spes uenie corrigenti; malumus enim ut reuertatur et uiuat, si uitam sibi commissorum ipse non perdat. Sit [c 1Kb] aperta sententia perduranti; abscidendum est enim tale uulnus, quo non unum membrum leditur, sed totum corpus Ecclesie sauciatur. Quid enim [d 1Kb] cum consentientibus faciat, qui solus sibi sapiens a nostra credulitate dissentit? Sint in communione, quos ipse resistentes sibi a communione [f 1Kb] submouit; nostramque communionem habere se non posse nouerit, si in hoc peruersitatis  sue tramite apostolice doctrine contrarius perdurarit.

4. Auctoritate igitur tecum nostre sedis ascita, [g 45Kb] nostra uice usus, hanc exsequeris districto uigore sententiam, ut aut [i 1Kb] intra decem dies ab huius conuentionis die numerandos prauas predicationes suas scripta professione condemnet, et hanc se de natiuitate Christi Dei nostri fidem tenere confirmet quam et Romana, et tue sanctitatis Ecclesia, et uniuersalis deuotio tenet; aut nisi hoc fecerit, mox sanctitas tua illi Ecclesie prouisura, a nostro eum corpore modis omnibus sciat esse remouendum, qui nec in se medentium curam uoluit admittere, et in perditionem  tam suam quam omnium sibi creditorum [i 68Kb] male pestifer festinauit.

5. Eadem autem scripsimus et ad sanctos fratres et cepiscopos nostros, Ioannem, [k 1Kb] Rufum, Iuuenalem et Flauianum: ut nota sit de eo nostra, immo Christi nostri diuina sententia. Data III idus Augusti [l 1Kb] Theodosio XIII et ualentiniano [m 1Kb] III consulibus.

 .

, . , , , [b 16Kb] .  , , , , [d 20Kb] ,  . , , , , [a 8Kb] . , [c 9Kb] , . , , . , , .  . , , , .

, , , . , . , ,  . , , . [e 8Kb] , [f 42Kb] , , , , , , , .

, , , , , ,  . , , , , .  , , [a 14Kb] , , . , , , . , . . , , . , [e 7Kb]  , . , , .

[h 6Kb] , , , , , , ,  , , , .

, , , , .




EPISTOLA XII.


Quam exitiosa sit Nestorii doctrina, Celestinus exponit. Se a sua communione illum eiusque fautores secreuisse, et contra in communionem recepisse quos ille nouissime abiecerat. Ut infra scripti presules fortiter pro Ecclesia certent hortatur, monetque Nestorium a communione Ecclesie remouendum, nisi admonitus intra decimum diem damnet quod predicarat.

[1Kb]

 CeLESTINUS episcopus [a 9Kb] IOANNI, IUuENALI, RUFO, et FLAuIANO episcopis per Orientem, [b 41Kb] a pari.

1. Optaremus quidem, sicuti una est [c 1Kb] Dei essentia, ita inter omnes qui ubique sunt homines unam recte fidei ueritatem teneri. Minor tamen gemitus est, si qui se extra gregem Dominicum segregantes, et per angulos latebrasque latitantes [d 74Kb] , alios sibi uel paucos qui secum sentiunt, occulto errore persuadeant. Cum uero aliquis sacrosancte Ecclesie Dei sub nomine [e 1Kb] prepositus sacerdotis, ipsum Christi populum a tramite ueritatis in preceps deuie persuasionis auertit, et hoc in amplissima urbe, ad quam propter inhabitantis imperii reuerentiam de uniuerso orbe confluit multitudo; tunc plane est geminanda lamentatio, et maior sollicitudo, ne quid  lupi [g 1Kb] rapacitas preualeat, adhibenda. Minor enim [h 1Kb] cura est obsidentis inimici quam intra menia debacchantis;  leuiusque sollicitat lupus extra ouilia pererrans, quam inter gregem locum pastoris inuadens: quia bellum plus quam ciuile est, cum intra Ecclesiam, id est intra [a 1Kb] ipsum Christi thalamum tela secte impie iaciuntur. Unde uehementer contristata sunt nostra uiscera, quod is qui Constantinopolitanam obtinere uidetur Ecclesiam, deuotissimis Christo populis peruersa quedam contra reuerentiam uirginei partus et contra spem nostre salutis infundit. Hec ad nos ingerente dolore fidelium peruenerunt, hec libris quos ipse miserat publicata sunt; et, quod maioris probationis est, hec ad nos missis epistolis [b 1Kb] ipsa auctoris subscriptione munitis ita insinuata sunt ut dubitari ultra non liceat.

 2. Unde quoniam in talibus causis non est tuta longior conniuentia, quia tantumdem pene criminis est conniuere a talibus quanti sceleris est tam sacrilega predicare, et episcopum Nestorium et si quis alius eum secutus hec predicat, a nostra communione secreuimus, [d 1Kb] quamdiu scriptura professionis emissa peruersitatem quam ceperat docere condemnet, et hanc de uirgineo partu, id est de humani generis salute, fidem asserat se tenere, quam secundum apostolicam doctrinam Romana et Alexandrina et catholica uniuersalis Ecclesia tenet et ueneratur et predicat. Si quis uero aut ab [e 1Kb] episcopo Nestorio,  aut ab iis qui eum sequuntur, ex quo talia predicare ceperunt, uel excommunicatus, uel exutus est seu antistitis, seu clerici dignitate, hunc in nostra communione et durasse, et [g 1Kb] durare manifestum est; nec iudicamus remotum: quia non poterat quemquam eius remouere sententia, qui se iam prebuerat ipse remouendum.

3. Hec, frater carissime, ad sanctitatem tuam scribenda duximus, ut in Domino roboratus, et familiarem pectori tuo loricam Christi cum [h 1Kb] scuto catholice predicationis indutus, greges Domini nostri Iesu Christi, qui pro nobis natus et passus est, qui reseratis inferis et morte deuicta pro nobis die tertio resurrexit, a persuasionis pessime prauitate defendas.

4. Sicut autem ad sanctum fratrem et cepiscopum nostrum Cyrillum, bonum [i 1Kb] fidei catholice defensorem, scripsimus, hanc de eodem Nestorio sciat sanctitas tua a nobis, immo a Christo Deo, latam esse sententiam, ut aut intra decem dies [i 1Kb] ex conuentionis  huius die numerandos, sacrilegas de Christi natiuitate predicationes suas scripta professione condemnet, et hanc se profiteatur fidem sequi quam Romana et Alexandrina et uniuersalis seruat Ecclesia; aut episcoporum cetu remotus, intelligat [a 1Kb] sibi suam obfuisse perniciem. Sed ut hec que a nobis decreta sunt [b 1Kb] exercitatius agerentur, per filium nostrum Posidonium Alexandrine Ecclesie diaconum nostras ad dilectionem tuam uoluimus fidelius epistolas [c 1Kb] commeare. Data idus Augusti [d 1Kb] Theodosio XIII et ualentiniano III consulibus.

 .

, . , , , , . , , [f 9Kb] ,  , , .  , , , , , . , , , , , . , , ,  , , [c 9Kb] .

, , , , , , , , , , , , ,  [f 21Kb] . , , , , , , , , .

, , , , , , , , ,  .

, , , ,  , , , , , , . , . , .




[e 2Kb] EPISTOLA XIII. CeLESTINI PAPAE I AD NESTORIUM.


Ipsum impie nouitatis reum conuinci, atque anathemate dignum esse. Denuntiat ei, nisi quos e regia urbe iniuste eiecerat reuocarit, et quod impie senserat aperte damnarit, post decimum diem ab Ecclesie communion. segregandum esse.

[1Kb]

 Dilectissimo fratri NESTORIO CeLESTINUS.

1. Aliquantis diebus uite nostre, post nefandum et sepe damnatum dogma Pelagii atque Celestii, [f 1Kb] catholicam fidem quies habuit, quando eos cum sue disputationis sequacibus [g 1Kb] telo unite sententie Oriens Occidensque percussit. Denique sancte recordationis Atticus, catholice magister fidei, et uere beato Ioanni etiam ad ista successor, eos ita persecutus est pro [h 1Kb] rege communi, ut iis ne standi quidem illic copia prestaretur. Mansit nos post eius exitum sollicitudo uel maxima, cum successor ipsius utrum etiam in eius fide succederet quereremus, quia difficile est continuari que bona sunt, nam sibi sepe alternis uicibus aduersa succedunt. Habuimus tamen post hunc a quo eramus continuo [i 1Kb] deserendi, sanctum  Sisinnium, celebratum simplicitate et sanctitate collegam, eam fidem quam inuenerat predicantem. Legerat profecto simplex sanctitas et sancta simplicitas, timendum magis quam alte sibi esse sapiendum ; et alibi, altiora sectanda non esse ; et iterum: Si quis aliud predicauerit quam quod predicauimus, anathema sit . Hoc tamen exeunte de seculo, cum se sollicitudo nostra in tantum, in quantum ei Dominus permisit, extenderet, letificauit animum nostrum uenientium narratio nuntiorum, quam mox firmauit eorum qui interfuerunt ordinationi tue relatio collegarum, qui tibi testimonii tantum detulerunt, quantum ferri huic debuit qui aliunde [a 1Kb] uidebatur electus. Tanta ante opinione uixisti, ut tuis te aliena ciuitas  inuideret; tanto [b 1Kb] nunc horrore uitaris, ut tui in aliis uideant qualiter fuerint liberati.

2. Dudum sumpsimus epistolas tuas, quibus [c 1Kb] in angusto nichil potuimus dare responsi; erat enim in Latinum sermo uertendus. Quod cum licet sero [d 1Kb] facimus, sancti fratris et cepiscopi mei Cyrilli probatissimi sacerdotis per filium meum Posidonium diaconum talia de te scripta suscepimus, [e 1Kb] quibus his qui de tua ordinatione retulerant perisse suum testimonium doleremus. Bonis enim principiis tuis malus, quantum uidemus, successit euentus: bonis, inquam, principiis que apud nos ita celebrata fuerant, ut responsum dantes ad relationem fratrum, nos [f 1Kb] faceremus participes gaudiorum. Sed considerantes  nunc et querelam de te predicti fratris, et interpretatas tandem epistolas tuas apertam blasphemiam continentes, illud nobis Apostolicum uidemus esse dicendum: uellem mutare uocem meam, quia confundor in uobis . Quin immo mutaui, nisi de precipiti se reuocet impius disputator; necesse est enim ut malum ex nobis ipsis, sicut precipitur, auferamus. Legimus ergo epistolarum tenorem, et eos libros quos illustri uiro filio meo Antiocho reddente suscepimus. In his quidem [g 1Kb] nobis uestigatus, deprehensus et tentus, quodam multiloquio labebaris, dum uera inuoluis obscuris, [h 1Kb] rursus utraque confundens, uel confiteris negata, uel niteris negare confessa. Sed in epistolis tuis apertam non tam de fide nostra, quam de te tulisti  sententiam, uolens de Dei uerbo aliter quam fides habet omnium disputare.

3. Ecce nunc in quam de te uocamur sententiam, ecce que tuarum sunt beneficia nouitatum. Postquam ignoratus electus es, et cognitus accusaris, iam nunc cum illo gentium Doctore dicendum est: Nam quid oremus secundum quod oportet, nescimus . Nonne hec Ecclesie illi uerba conueniunt, que probatos [b 1Kb] sibi uiros, non notitiam tuam sed famam secuta, contempsit? Impositum est opinioni bene de te credentium. Quis enim [c 1Kb] intra ouile uelut rapacem lupum putaret abscondi? uox est eiusdem Apostoli: Oportet etiam hereses esse, ut probati manifesti  fiant . Aperi aures tuas, et eiusdem ad Timotheum  uel Titum  dictos audito sermones. Quid his aliud precipit quam ut nouitates uitent uocum profanas? ad impietatem quippe ista proficiunt, que semper spinas et tribulos intulerunt. Timotheum certe etiam rogasse se dicit  ut Ephesi remanens denuntiaret quibusdam ne quis aliter predicaret. Ante oculos mihi Ieremie prophete uerba sunt: Horribilia, inquit, facta sunt super terram: prophete iniquitatem prophetant . Hec, dicas uolo, quasi ignota te transeunt, aut quasi nota contemnis? Si quasi ignota te transeunt, non sit pudori discere rectum, quando timori non fuit docere peruersum. Si quasi nota contemnis, intellige te inexcusabilem  fore, cum a te commissi tibi talenti quesierit ille rationem , qui per nos de hoc sancto fenore suum lucrum semper exspectat. Aspice que pena illum maneat, qui abscondit acceptum, [f 30Kb] qui integrum certe restituit quod accepit: unde euidenter aduerte quod sit et uel quale periculum, nec quod acceperis reddidisse. An tu Domino nostro dicturus es: Quos dedisti mihi, custodiui , cum sic scindi in partes audiamus eius Ecclesiam? Qua conscientia uiuis, pene ab omnibus in hac ciuitate desertus? Optaueram eos tunc fuisse tam cautos quam nunc sunt, cum sibi desiderant subueniri. Unde tibi in has questiones uerba dirigere, [i 1Kb] quas sit blasphemum cogitasse? Unde in populos hec episcopo predicare, quibus uirginei partus reuerentia  saucietur? Non debent ueteris fidei puritatem blasphema in Deum uerba turbare.

 4. Quis umquam non dignus est anathemate iudicatus, uel adiiciens uel detrahens fidei? Plene etenim ac manifeste tradita ab Apostolis nobis, nec augmentum, nec imminutionem requirunt. Legimus in libris nostris , non addi debere, non detrahi: magna quippe et addentem et detrahentem pena constringit. Unde cauterium preparamus et ferrum, quia ultra non erunt fouenda uulnera, que merentur abscidi. Scimus certe maiora uitia maiore semper dolore sanari. Inter multa que a te impie predicata uniuersalis recusat Ecclesia, symbolo [a 3Kb] ab apostolis tradito plangimus hec uerba fuisse sublata que nobis totius spem uite salutisque promittunt. Quod quare fiat loquuntur epistole tue, de quibus nulla dubitatio est quia eas ipse misisti; quas in manus  nostras nolueramus uenire, ne de tanti cogeremur sceleris genere iudicare. Omnium disputationum tuarum uias breuis earum sermo conclusit; extendisti te latius, multis anfractibus circumisti, sero tamen diuerso itinere peruenisti ad impium constitutum. Scimus quid ille cauerit, qui precepit contentiones et pugnas legis esse uitandas: sunt enim, inquit, inutiles et uane . Quod igitur uanum et inutile iudicatur, nemo dubitat minime profuturum.

5. Itaque quamuis et iam frater Cyrillus secundis te epistolis suis asserat esse conuentum, intelligas uolo, post primam et secundam illius, et hanc correptionem nostram, quam constat esse iam [d 2Kb] tertiam,  [a 1Kb] ab uniuersitate collegii et conuentu Christianorum te prorsus esse seiunctum, nisi mox que male dicta sunt corrigantur, nisi in eam uiam redeas quam se Christus esse testatur . Male in hunc arma desperatione mouisti, qui te super familiam suam uelut fidelem prudentemque seruum permiserat ante constitui . Periit tibi huius [b 10Kb] officii beatitudo promissa. Non solum non das cibum in tempore, uerum etiam ueneno interficis, quos ille suo sanguine et sua morte quesiuit . uenenum [c 1Kb] namque est sub tuis labiis, que maledictionis et amaritudinis plena uidemus, cum contra eum qui suauis est, niteris disputare. Ubi est diligentia pastoralis? Pastor bonus animam suam ponit pro ouibus suis; mercenarius uero [d 1Kb] eas lupis dimittit  et tradit . Quid hic tu pastor acturus es, qui dominicum gregem pro lupis ipse discerpis? Ad quenam grex dominicus septa confugiet, si intra ouilia Ecclesie saucietur? qua futurus est tuitione defensus, qui te patitur pro custode raptorem? Et alias, inquit Dominus, oues habeo que non sunt ex hoc ouili, et illas oportet me adducere . Ille alias se promittit adducere; tibi [f 29Kb] pereunt quas habebas. Tametsi quidem certum sit, quoties ista contingunt, non oues pastoribus, sed magis ouibus perire pastores. Et uocem meam, inquit, audient . Quare? Ut fiat unus grex. Ad illius uocem unus fit grex; ad tuam uero aut inficitur, aut fugatur.

 6. Durum est, ut in te de Actibus Apostolorum beati Pauli uerba conueniant: Ego, inquit, scio quia intrabunt post discessum meum lupi graues in uos, non parcentes gregi. Et ex uobis ipsis exsurgent homines loquentes peruersa, ut abducant discipulos post se . Hec a te aliis quam tibi dicta uellemus. Docenda enim tibi fuerant, non discenda que dicimus. Nam quis ferat doceri episcopum qualiter debeat esse Christianus? Diligenter aspice in quam conditionem uoceris. Incesseris, argueris, accusaris; quid horum conuenit sacerdoti? Duris dura responsio, si  tamen uicissitudo est, uerbis blasphemiam uindicare. An tibi a nobis existimas esse parcendum, cum anime tue ita ipse non parcas, ut omnibus  uelis et preteritis, et presentibus, et futuris  beneficium salutis auferre? Persequar plane boni Domini mei fidelis seruus inimicos; cum Propheta asserat, eos odio se odisse perfecto . [a 1Kb] Moneor rursus, altero loquente ne parcam . Quem hic ego respiciam? cui honoris aliquid seruem, quando agitur ut mihi totius spei mee causa tollatur? Ipsius in Euangelio uerba sunt Domini, quibus ait, non sibi patrem, non sibi matrem, non filios, non aliquam necessitudinem debere preponi . Est enim TALIS FREQUENTER PIETAS, ex qua nascatur impietas, cum, uincente carnis affectu, caritati illi que Deus est, caritas preponitur corporalis, cuius intuitu aliquibus sepe deferimus. [b 1Kb] At cum in hunc tenditur qui est ipsa dilectio, necesse est nec illa seruentur quorum auctor uocatur in causam.

 7. Expergiscere tandem, quia non sunt iste dicende uigilie, quas non exhibes custodie, sed rapine. Dormire te uellemus in hoc quod predicas, et uigilare in hoc quod impugnas. [d 1Kb] Leuius certe ferremus, si in utroque dormires. [e 1Kb] Nemo tibi perditus esset, nemo [f 1Kb] quesitus; nullo animarum dispendio mereret Ecclesia, nullo compendio letaretur; satius ei esset si hanc sponso suo, ita ut susceperas, resignares. Sed quid multis immoror, loquente architecto Paulo, Frustra per te superedificatum aliquid quero, in quo non inuenio fundamentum ? Audio [g 1Kb] uim maximam catholice sentientes, quibus nos communicamus, clericos sustinere, ita ut his etiam ciuitas interdicta dicatur. Letamur eos  premium confessionis acquirere, sed dolemus quod episcopo persequente. Beatus apostolus Paulus [h 1Kb] persecutorem predicatore mutauit: nefas est maximum predicatorem persecutore mutatum. Digere in numerum retro [i 1Kb] hereticos, qui huiusmodi questiones Ecclesie intulerunt. Quis umquam de hoc certamine uictor reuertit? Habes certe tue ciuitatis exemplum. Paulus ciuis [i 1Kb] Samosatenus, occupata Antiochena Ecclesia, cum aliqua predicaret, collegit suorum seminum messem. Reliquos inuentores malorum Ecclesiis occupatis sententie censura semper non dispar eiecit.

8. Hos quoque hereticos, de quibus nos, uelut eorum que gesta sunt nescius, consulere uoluisti, sedibus suis iniusta dicentes expulit iusta damnatio,  quos illic inuenisse requiem non putamus esse mirandum; inuenerunt enim impiam predicationem, cuius comparatione se existiment innocentes. Hoc loco, quia opportunitas sermonis exposcit, tacere non possumus quod stupemus. Legimus quam bene teneas originale peccatum, qualiter ipsam naturam asseris debitricem, et eum [a 1Kb] debitum merito reddere qui descenderit de genere debitoris; quid tecum faciunt, qui [b 1Kb] sunt hec negando damnati? Numquam sine suspicione ea que sibi sunt aduersa conueniunt. Eiicerentur denique, si tibi quoque similiter displicerent. Cur tamen ea que in hos tunc sunt acta queruntur, cum certum sit illinc ad nos a catholico tunc antistite Attico gesta, [e 1Kb] directa? cur non sancte memorie Sisinius ista quesiuit? Quia  utique sub decessore suo probauerat eos iure damnatos. Defleant infelices, [f 3Kb] spe se hominum fuisse deceptos, quibus [h 1Kb] iam potuit propter communionem sola penitentia subuenire. Ecce scire de his incipis, si qua ante nescisti.

9. Causam [i 1Kb] tuam magis modo quam aliorum catholica et festina deliberatione curato, quia conuenienter dicimus, Medice, cura te ipsum , qui aliis desideras subuenire. Aegritudinis tue qualitas non recipit aut prestari permittit inducias. Alexandrine Ecclesie sacerdotis fidem et probauimus et probamus; et tu admonitus per eum, rursus [i 1Kb] senti nobiscum, si uis esse nobiscum. Cui fratri si a te prebetur assensus, damnatis omnibus que huc usque sensisti, statim hec uolumus predices  que ipsum uideas predicare. Nos [a 1Kb] contra fas etiam sacerdotes uolumus esse correctos; quibus sicut premissa conuentione consulimus, ita in hos necesse est damnationis sententiam, si abutuntur nostra salubri admonitione, firmemus. Hoc tamen erit, [c 1Kb] post damnationem praui dogmatis, plenum correctionis indicium, si reuocentur omnes ad Ecclesiam, qui propter Christum, caput eius, uidentur exclusi; reuocentur [e 6Kb] omnes. Quod nisi fiat quod dicimus, eiiciendus qui eiecit, quamuis in nostra communione sint isti in quos talis cognoscitur exstitisse.

10. Ad clerum quoque Ecclesie Constantinopolitane, uel omnes qui censentur nomine Christiano, qualia necessitas exigit, scripta [f 1Kb] direximus; ut si  in peruerse disputationis persistis, nec hec que frater Cyrillus nobiscum predicat predicaueris, a nostro collegio, cum quibus tibi non potest esse communio, te intelligant separatum, scituri, exemplo iam cauti, qualiter anime sue decocto et maturato iudicio debeant prouidere.

11. Aperte igitur hanc nostram scias esse sententiam, ut nisi de Deo Christo nostro ea predices que et Romana et Alexandrina et uniuersalis Ecclesia catholica tenet, sicut et sacrosancta Constantinopolitane urbis Ecclesia ad te usque optime tenuit, et hanc perfidam nouitatem, que hoc quod uenerabilis Scriptura coniungit nititur separare, intra decimum  diem a primo innotescentis tibi huius conuentionis die numerandum aperta et scripta confessione damnaueris, ab uniuersalis te Ecclesie catholice communione deiectum. Quam formam [i 1Kb] ad te nostri iudicii per memoratum filium meum Posidonium diaconum cum omnibus chartis ad sanctum consacerdotem meum memorate Alexandrine urbis antistitem, qui ad nos super hoc ipso plenius retulit, destinauimus, ut agat uice nostra, quatenus statutum nostrum uel tibi uel uniuersis fratribus innotescat, quia omnes debent nosse quod agitur, quoties omnium causa tractatur. Et alia manu, Deus te custodiat incolumem, frater carissime. [l 1Kb] Data [m 3Kb] III idus Augusti  Theodosio XIII et ualentiniano III augustis consulibus.

 .

, . , , , , . [i 12Kb] , . .  , , , , , , , , , , . , , , , , . ,  , , .

, . , , , , , , , , , . ,  , , , . , , , , . , . , , , , .  , , , .

[a 17Kb] , , . , , , . , ,  . , . , , [d 15Kb] . , , , . , , . , , , , , [e 16Kb] . , ,  , . , , , . , [g 18Kb] , , , [h 8Kb] . , ,  [i 10Kb] .

 , , , . , , . , , . . , , , , . , ,  , , . [b 29Kb] . , , , , .

, [c 16Kb] , , ,  , , , , , . , , . . , , . , , .  , . , , , , [e 16Kb] , , , , , . , . , , , . , , . .  , .

, , , , . , . , , , . , . , , , , . ,  , [g 15Kb]  , , . , . , , , , , , , . , , , , , , . , , [c 8Kb]  , .

, , . , , , , . , . , , , , , . , , . , , , . ,  . , . , . , , . , .

, , , , , , ,  , . , . , , , . , [c 9Kb] . , . [d 9Kb] ,  [g 9Kb] . , . .

, , , , , , . , . , , . [k 8Kb] , , , , ,  , . [b 8Kb] , . , , [d 11Kb] , , , . , , .

, , ,  , , , , , , , [g 5Kb] .

, , , , , [h 18Kb] .  , , , [i 9Kb] . , , , , [k 15Kb] , ,  , [a 3Kb] .




[b 1Kb] EPISTOLA XIu CeLESTINI PAPAE I AD CLERUM ET POPULUM CONSTANTINOPOLITANUM.


 Cohortatur tum populum, ut in doctrina sibi a maioribus tradita constanter perseueret, ac nouas repellat Nestorii impietates, tum clerum, ut pro fide aduersus eumdem fortiter certet, erumnas patienter ferat, nec timeat exsilia. Irritam declarat sententiam qua Nestorius nonnullos uel loco suo uel communione deiecerat. uices suas Cyrillo commisisse se nuntiat. Et ad calcem, sententie aduersus Nestorium late formam subiicit.

[1Kb]

 CeLESTINUS episcopus presbyteris, diaconibus, clericis, Dei seruis, et catholico populo, degentibus Constantinopoli dilectissimis fratribus in Domino salutem.

1. Ad eos qui faciunt Ecclesiam [c 1Kb] mihi locuturo det apostolicus sermo principium, ut sancti discipuli prius audiant illius qui predicauit gentibus uerba doctoris: Preter illa que sunt, inquit extrinsecus, instantia mea quotidiana, sollicitudo omnium Ecclesiarum  . Et rursus, Quis infirmatur, et ego non infirmor? Quis scandalizatur, et ego non uror ? Ita et nos, licet longe positi, ubi peruersitate doctrine cognouimus nostra membra lacerari, paterna sollicitudine nos urente pro uobis, alieno flagrauimus incendio; licet inter Ecclesias Dei, que in unum Christi thalamum ubique referuntur, nichil longe sit, nichil censeatur alienum. Cum ergo nostra uiscera sitis, iure trepidauimus, ne fidem uestram, que ubique predicatur, a tramite ueritatis insinuatio male docentis auertat. Nam Nestorius episcopus de uirgineo partu et de diuinitate Christi Dei Saluatoris nostri, uelut eius reuerentie et communis omnium salutis oblitus, nefanda predicat, uitanda persuadet, sicut et eius scripta ad nos ab ipso cum propria  subscriptione transmissa, sicut etiam relatio sancti fratris et cepiscopi mei Cyrilli per filium meum diaconum Posidonium ad me missa patefecit. Quibus omnibus recensitis, magnam uitandamque peruersitatem impie predicationis inuenimus. Humanam enim in Christo nostro [d 17Kb] discutit diuinamque naturam, nunc solum hominem, nunc ei societatem Dei, quoties tamen dignatur, assignans. Sed nos, sicut Ieremias  ait, talium prophetarum uanos non possumus audire sermones . Audiat et Ezechielem; et quid sibi immineat recognoscat: Extendam, inquit, manum meam super prophetas qui uident mendacia, et loquuntur uana; [b 1Kb] in populi mei disciplina non erunt, neque in scriptura domus Isrel scribentur, et in terram Isrel non intrabunt, quia populum meum seduxerunt . Ubi est debita erga sanctum gregem cura pastoris? Ubi est dominicorum sollicitudo septorum? Quid spei habeat grex, quando lupum se ipse pastor ostendit, et sic oues inuadit, ut grassetur in singulas? Eo namque ore laniantur, quo impia proferuntur. Prebentur pabula [c 1Kb] non refectura, sed noxia. Beatus tamen grex cui dedit Dominus de pascuis iudicare.

 2. Unde sicut uos facere non ambigimus, impiam disputationem debet fides uestra respuere, ut apud uos, [d 1Kb] uigilantes in Christo, inter cibum et uenenum sit certa discretio, et permaneatis in his que sermone superiorum pastorum docente didicistis, scientes fuisse uobis hactenus sacerdotes magisterio et sanctitate pollentes, qui numquam a paternis traditionibus deuiantes, Ecclesiam Domini summa quiete rexerunt. Nam ut a recentioribus inchemus, quid non animis uestris eruditio sancte memorie episcopi Ioannis infudit, cuius sermo astruens catholicam fidem toto orbe diffusus est? qui nusquam per doctrinam suam defuit, quia ubicumque lectus est,  predicauit. Illius [e 1Kb] diligenti prudentie constantia celebrata successit. Rexit enim sancte memorie episcopus Atticus Christianum populum decessoris exemplo, et sacrilegos persecutus est hereticorum furores. Habuimus, hoc decedente, collegam beate memorie Sisinium, scientem [f 1Kb] quid possit glorie remanere, si integra et intemerata, que ad se usque peruenerant, catholice fidei ornamenta seruaret. Intelleximus ei nec columbe simplicitatem, nec [g 1Kb] prudentiam defuisse serpentis. Fleuimus, fratres karissimi, uelut prescii futurorum, cito nos eius presidio destitutos.

3. In hoc enim, qui de Deo nostro aliter disputat, quam ipse de se, quam de ipso apostoli tradiderunt,  quid spei inueniamus ignoro; qui non solum attritos non alligat, sed et atterit alligatos; non solum elisos non eleuat, sed etiam stantes conatur allidere; non solum dispersa non colligit, sed et collecta dispergit. Quamuis nec conteri possit Deo mens dicata, nec elidi qui stat uirtute celesti, sed nec sancta turba dispergi. Aperte ergo dilectioni uestre, quod sine lacrymis non possumus dicere, nuntiamus. Mouit disputator  uester prelium ueritati, antique fidei intulit manus; impugnat apostolos, prophetas respuit, ipsius Domini nostri de se dicentis uerba non sequitur. Cuius religionis, uel [a 1Kb] quibus legibus se episcopum dicit, abusus nouo et ueteri Testamento. Nam et intellectum figure respuit, et inter nos uersatam non recipit ueritatem; aliter [b 1Kb] denique Christi Dei nostri tractat arcanum, quam fidei nostre patitur sacramentum, quod reuerenter secutus est omnis catholicus disputator. Nemo enim bene religioni deditus aliud de Christo sentit quam de se uoluit ipse sentiri. Mouit aliquando [d 1Kb] sacrilegam questionem Samosatenus Paulus, cum sancte apud Antiochiam preesset Ecclesie; sed eum de throno cui feraliter presidebat, sacerdotum catholicorum sententia unita  deiecit. Semper enim abscidendi sunt huiusmodi, qui conturbantes animum populi Christiani, et pro arbitrio suo euangelia [e 1Kb] euertentes, Deo fructificare non possunt: et colenda est uinea, que ius possessoris agnoscat.

4. Certum est autem quia tales sermonum nouitates de uane glorie amore descendunt. Dum sibi nonnulli uolunt acuti, perspicaces et sapientes uideri, querunt quid noui proferant, unde apud animos imperitos temporalem acuminis gloriam consequantur. Sed quis umquam ueram gloriam, dum sibi sapiens uidetur, obtinuit? Deus enim noster infirma  mundi elegit [g 17Kb] contra fortia, et sapientes per mundi stulta confundit . Quis in mundi sapientia glorietur, nisi qui se confitetur esse de mundo, nisi qui illius se negat esse discipulum, qui ait se non esse de mundo ? Una est gloria, ut, sicut Apostolus ait, qui gloriatur, in Domino glorietur . Nonne huic uestro episcopo  uidemus hanc sententiam conuenire: Stultus factus est, cum se dicit sapientem ; professa quippe stultitia est illum quem Dei scimus esse sapientiam uirtutemque  nescire. Nescire enim se ea que [i 1Kb] discutit confitetur. Nec hunc dilectio uestra miretur a uia ueritatis errasse, quem Christum qui est uia nostra , uideat  perdidisse. Deprehendimus interdum se sinistra disputatione prodentem, interdum latentem quibusdam cuniculis et sua uenena celantem; et cum oportuerit  nos, sequentes sententiam prudentissimi Salomonis, nullum ad eius imprudentiam prebere responsum , ne similes ei essemus: suademus tamen ut apostolos, ut prophetas nobiscum sequatur; ne cum omnibus solus [a 1Kb] occurrit, solus ab omnibus refutetur. uobis uero diligentius uigilandum est, ut inimici predicationibus resistatis. Maior enim uobis sollicitudo est, cum intra Ecclesiam uobis Ecclesie aduersa dicuntur. Habeant laboris inducias, quos aduersarius foris positus incessit, qui dispersi [b 1Kb] propugnaculis, murorum se defensione tutantur. Nesciunt ferias, in quibus intus est hostis. Sed in hoc intestino bello, in hoc domestico prelio fides uobis murus sit, et contra perfidiam spiritalibus se telis ipsa [d 1Kb] defendet. Seruemus hanc, quia nos seruata custodit. Per  hanc firmamentum nostrum Deus est atque refugium . [e 1Kb] Eripit de manu peccatoris, cui uos in fluctu positos conuenit dicere, Domine, libera nos, perimus .

5. Ad uos nunc, clerici et omnes qui deuoti estis Domino, noster sermo uertendus est. Dicat fortasse aliquis ordinem non esse seruatum. uoluimus et nos prius, quod ratio postulabat, habere uerba uobiscum; sed eorum cura maior obtinuit quos uoluimus in commune seruare. Neque enim de uobis dubitare debemus, quibus utique ducibus illos [g 1Kb] pro fide stare credimus. Sancti et Deo amabilis fratris et cepiscopi mei Cyrilli per filium meum Posidonium diaconum ad me directa relatio [h 1Kb] ea contra uos agi loquitur,  que potest in Ecclesie membra agere qui eius capiti non pepercit. Non uos ista discrucient. Maior gloria est in labore maiore: quia certaminis qualitas facit premii qualitatem. Legitis enim nobiscum, quod is qui legitime certauerit, coronabitur . Unde adhortatio uobis nostra debetur, que et pusillanimis et uiriliter resistentibus necessaria est: ut tentamenta ualeant ferre qui [i 1Kb] nequeunt, et firmius possint stare qui certant. Numquam nostri regis arma uincuntur. Probatio est omnis tentatio Christiano; quippe que patientiam, sicut legimus , operatur. Ex hac spes nascitur, que neminem Scriptura spondente confundit. Unde, fratres karissimi, quia consolatio uestra ex Deo est, cui corpora uestra, hoc est uos ipsos, ut ait  Apostolus , hostias exhibetis, repugnantes [l 1Kb] nolite deficere. Dat ille uirtutem, qui per Apostolum nos monens , esse uult  membra nostra arma iustitie sue. Habetis exempla sanctorum, qui olim seminantes in lacrymis, in gaudio messuri sunt in futuro . Non amat Dominus noster seruum nisi [a 1Kb] experimentis probatum. Christianas animas rerum palestra semper exercet. Currite, ut uos in uiis Domini inuicem transeatis. Nolo uos ab aduersariis comprehendi [c 1Kb] . Oportere dicit esset Apostolus que uidemus . Fortitudinem fidemque nonnisi campus ostendit. Difficile est otium coronari: premia nonnisi laboribus deferuntur. Nolo salutis galeam capita uestra deponant: nolo se loricam fidei exuat, qui idoneum Christi militem profitetur.

 6. Nostri nobis bella mouerunt; si tamen nostri dicendi sunt, quos ad inimicum transisse rupto [e 1Kb] federe sentiamus. uestrum est stantes pedes habere in atriis Ierusalem . uolumus uobis gressus esse perfectos, ne umquam in exemplum simile alicuius uestigia moueantur. Sequantur cum malo [g 1Kb] diabolum, qui se ex eo simul esse cognoscunt. uos qui filii Dei operibus apparetis, quia ex fructibus uult unumquemque cognosci , uicissim mentes consolamini pusillorum, infirmos quosque suscipite, confirmantes eos. Non uos seducat impietas, sed de bono et malo pro qualitate sui tenete sententiam, uitantes peruersa, que sunt recta laudantes. Abominationi est enim Deo, Salomone dicente , quisquis uel iustum  pro iniusto, uel pro iusto ducit iniustum. Nulla est tribulatio temporalis, [i 7Kb] si sit ante oculos perenne premium, cui nichil conuenit anteponi. Clamat noster hymnidicus , si aduersum se castra consistant, spe illuminationis illius sibi penitus non timendum. Si certamen cum gentibus haberetis, esset utique magna uictoria superasse eos, quos semper [k 1Kb] haberetis inimicos. Quanta est dicenda uictoria, ubi sacerdos, predicatione mutata, catholicorum factus est persecutor; contra Paulum proprie in omnibus sentiens, qui Euangelii Domini quod ante fuerat persecutus, factus est postea predicator? Desertus est impius disputator [l 16Kb] a sancto Spiritu, postquam in ipsum Spiritum sensit aduersa. Merito, si persistit, audiet a nobis Samuelis uerba, que Sauli  tunc ab ipso dicta sunt sacerdote: Spernet te Dominus,  ne regnes super Isrel . Si [a 20Kb] hoc ille meruit, quia solum in agendis rebus, Dei precepta contempsit; que huic pena debebitur, qui se in ipsum Dominum maiestatis erexit? Curare nunc uestrum est quodcumque uulnus inflixit, et his prebere medicinam qui eius sermonibus sauciati sunt. Firmis in hunc state uestigiis, quem, sicut eius sermo demonstrat, iam cecidisse uideamus. Quidquid in uos intulit, ferte [b 1Kb] patienter. Indixit iniurias, indixit exsilia? Ille in suis hec passus est, quem suscepisse pro nobis hominem diffitetur. Unde nullus defleat quidquid in aliquos uestrum facere molitus est.

7. Patientie uobis atque constantie forma sit Stephanus, primus Christi testis existens. Plebs in hunc predicantem striduit perfidorum; nec tamen  idoneus Christi comes tacuit quod uidebat. Exclamabat inter furentes , inter religionis inimicos, uidere se apertos celos, et Filium hominis propter quem talia pateretur, stare ad dexteram Dei. Longum est ire per singulos, qui uitam uel morte uel confessione mercati sunt. Habetis uos quicumque ecclesia estis eiecti, pene nostrorum temporum beate recordationis Athanasii Alexandrine Ecclesie prudentissimi sacerdotis exemplum. Cui non consolationi sit illius tolerantia? cui non sit exemplo illius fortitudo? cui non spem faciat eius [d 1Kb] exspectata reuersio? Eiicitur Ario persequente, sed reuocandus Domino prosequente. Passus est [e 1Kb] carcerem, passus angustias; nec mirum, si uir apostolicus ea passus est quibus se Apostolus  gloriatur exercitatum?  In his tamen omnibus secutus est illum, qui sibi in tribulationibus se placere testatur . Fugatus illinc, in nostris partibus [f 19Kb] recreatus est. Denique hic ei redintegratus est status, et in hac sede requiem communionis inuenit, a qua [g 1Kb] semper catholicis subuenitur. Nec tamen sensit in tribulationibus lassitudinem, qui factus est in persecutione confessor. Unde CHRISTIANORUM nullus illarum sibi temporale deflere debet exsilium, quia EORUM NEMO exsul est Deo. Timeamus ne e regione uiuorum, hoc est illa quam nostram patriam esse uolumus, exsulemus. Illud est nostrum, illud perpetuum, illud eternum. Nostrum enim non est unde transitur; sed illa uere nostra, que spes certissima pollicetur. Sunt autem, dicente Apostolo, que oculus non uidit, nec  auris audiuit, nec in cor hominis ascenderunt hec que  preparauit Deus diligentibus se . Ne tamen uel ad tempus eius uideatur ualere sententia, qui in se iam diuinam sententiam prouocarat, aperte sedis nostre sanxit auctoritas, nullum siue episcopum, siue clericum, seu professione aliqua Christianum, qui a Nestorio uel eius similibus, ex quo talia predicare ceperunt, uel loco suo uel communione deiecti sunt, uel eiectum uel excommunicatum uideri. Sed hi omnes in nostra communione et fuerunt, et huc usque perdurant; quia neminem uel deiicere uel remouere poterat, qui [b 1Kb] predicans talia titubabat.

8. Omnes igitur presens sermo in commune complectitur,  ut magis ac magis roborati, et confidentes in Domino, non moueamini, quin immo et medeamini infirmitatibus aliorum. Iam enim uobis illic commendamus infirmos, ubi sic uidetur ipse medicus egrotare, cui tamen uolumus, si adhuc possumus, subuenire. Nam cum ad sanctum fratrem nostrum et cepiscopum Cyrillum responsa congrua mitteremus, et hec [d 1Kb] uobis per carissimum Posidonium eius diaconum, et huic, de quo agitur, dirigenda ab eodem fratre meo scripta transmisimus. Et quia nostra in tanto negotio propemodum presentia necessaria uidebatur, uicem nostram, [e 1Kb] propter marina uel terrena spatia, ipsi sancto fratri meo Cyrillo delegauimus, ne morbus iste longitudinis occasione grassetur. uos tantum apostolicos ante oculos  habentes sermones, in eodem sensu et in eadem sententia estote perfecti , ut, sicut legimus , permanentes usque ad finem salui esse possitis. Ut autem noueritis sub qua definitione litteras [f 1Kb] miserimus, ipsam sententiam huic epistole fecimus subter annecti, ut datam de ipso formulam cognoscatis. Deus uos incolumes custodiat, fratres karissimi. Data [g 1Kb] III idus Augusti Theodosio XIII et ualentiniano III consulibus.

9. Palam [h 2Kb] igitur agnosce hanc nostram esse sententiam, ut nisi de Christo Deo hec exposueris, que et Romana, et Alexandrina, et omnis catholica sentit Ecclesia, sicut etiam Constantinopolitana Ecclesia  usque ad te, carissime, intellexit, iuxta expositam in synodo Nicena fidem; ac nisi hanc infidelem nouitatem ab adoranda et ueneranda Scriptura seiunxeris, et intra decem dies ex innotescentis huius exsecutionis die numerandos aperta et scripta professione damnaueris, ab omni te catholica Ecclesia [c 1Kb] excommunicatum.

 , , , , .

, , , , , , , ,  . , , , , , , , , , , , , , . , ,  , , , , . , . ,  , , , . , , . , , , [a 12Kb] , , , , . , , , , . ,  . ,

, , , , , , . , , ,  , . . , . , , , , , . , . , , , .

, , ,  , , , . , ,  . , , . , , , , . , , . , , , , . [c 11Kb] , ,  . , , , . ,  [f 5Kb] , , , .

, . , , , . , ,  , . , , , , , . [h 4Kb] , , , . , . [i 8Kb] , , , .  , ,  , , , , , . , . , agugr . , , , . , . , [c 9Kb] ,  . , . , . . [f 11Kb] , , .

, , . , . , , , . , , . ,  , , , . . . , . [i 9Kb] , , . . [k 13Kb] , , . , , , . ,  , , , , , , , .  , , . , , . , . . . [b 9Kb] . , . [d 16Kb] , . .  .

 , , , [f 12Kb] , . . , . , . , [h 4Kb] , [i 8Kb] , , , . , , , .  , , , . , , . , , . , , . , , , , , , , , . , , ,   , . , , , , , . , . , . , [c 5Kb] , . .

.  . , , , , , . . , . , . , , ,  . , . , . , , . . , . , , , , . , , . , ,  .  , , , . [a 10Kb] , , , , , , , , , , , , . , , , , .

,  , , [c 9Kb] . , , , . , , . , , , , .  , , , . , , . , .


, , , ,  , , , , , [a 9Kb] , , [b 12Kb] , .






[d 1Kb] EPISTOLA Xu. NESTORII AD CeLESTINUM PAPAM. 

Quid Cyrillus, quid ipsi de uocabulis et sentiat.

CeLESTINO pape NESTORIUS episcopus Constantinopolitanus.

 1. Didici honestissimum Cyrillum Alexandrine  urbis episcopum, propter libellos contra eum nobis oblatos exterritum, ac sibi uenantem latebras, ad euitandam sacram synodum, propter hos ipsos libros futuram, quasdam alias interea cogitationes excogitare uerborum, et amplecti [e 1Kb] uerbum quod est et , quorum alterum admittit, alterum uero modo quidem de Euangeliis eximit, modo uero rursus admittit, hoc est , secundum quamdam, credo, prudentie nimietatem.

2. Ego autem ad hanc quidem uocem [f 1Kb] que est , nisi secundum Apollinaris et Arii furorem ad confusionem naturarum proferatur, uolentibus dicere non resisto; nec tamen ambigo, quin hec uox illi uoci cedat, que est , tamquam prolate ab angelis et [g 1Kb] Euangeliis. Et nisi hec  ad uenerationem tuam scientem dicerem, opus mihi  foret longo multoque de hac ipsa causa sermone.

3. Sed et sine hoc, illud quoque omni modo beatitudini tue notum est, quia si estimemus duas sectas  contrarias sibi stare, et harum altera hanc uocem proferat solam , altera uero illam solam , et utraque secta ad suam confessionem [h 1Kb] trahat, aut si hoc non impetrauerit, periclitetur de Ecclesia cadere; necesse erit [i 1Kb] iactate huic rei deputatum, habentem pro utraque secta curam, mederi periculo utriusque partis ex uoce ab Euangeliis tradita, que utriusque nature significatrix sit. Horum enim, sicut dixi, assertionem [i 1Kb] uox illa, que est , quia et [k 36Kb] blasphemium Samosateni remouet, quod est dictum de omnium Domino Christo tamquam puro homine, sed et Arii et Apollinaris malitiam fugat.

4. Hec autem ipsa etiam honestissimo Alexandrinorum episcopo scripsi, sicut potest beatitudo tua  cognoscere ex exemplaribus [l 1Kb] que his meis litteris  adiunxi, uel que ad nos ab eo scripta sunt. Placuit uero [a 1Kb] , Deo adiuuante, etiam synodum inexcusabiliter totius orbis terrarum indicere propter inquisitionem aliarum rerum ecclesiasticarum. Nam [b 18Kb] dubitatione uerborum non estimo habituram inquisitionem difficultatum, nec impedimentum esse ad tractatum diuinitatis Domini Christi.




[c 2Kb] EPISTOLA XuI. CeLESTINI I AD CYRILLUM ALEXANDRINUM EPISCOPUM.

Sententie aduersus Nestorium late indulgentiam correcto esse offerendam: ut si pertinax fuerit, ipse perditionis sue auctor iudicetur. Se cum iis quos Cyrillus suspectos habet, summa cautione tractaturum.

CeLESTINUS episcopus CYRILLO episcopo Alexandrino.

 1. Intelligo sententiam sapientissimi Salomonis impletam. Non enim aliter quam sitiens aquam frigidam , de terra longinqua iteratum nuntium per litteras tue dilectionis accepi, que nos inuicem nostri consilii participatione coniungunt. Indifficulter est Ecclesiarum et catholice fidei speranda tranquillitas, quando pro hac elaborare Christianissimos principes sic uidemus. Non est inefficax, in diuinis maxime causis, cura regalis, que pertinet ad Deum qui fideliter tenet corda regnantium . Itaque breuiter responsum tue reddimus sanctitati.

2. Etenim queris utrum sancta synodus recipere debeat hominem [d 1Kb] a se predicata damnantem; an  quia induciarum tempus emensum est, sententia dudum lata perduret. Super hec [e 1Kb] utrique consultatione communi communem Dominum consulamus.  Nonne nobis respondet illico per prophetam, mortem se nolle morientis ; et per apostolum Paulum, omnem hominem uelle saluum fieri et uenire ad scientiam ueritatis ? Numquam displicet Deo accelerata in quocumque correctio. Tue sit hoc sanctitatis cum uenerando fratrum consilio, ut orti in Ecclesia strepitus comprimantur, et finitum Deo iuuante negotium uotiua correctione discamus.

3. Conuentui autem nos deesse non dicimus: neque enim ab his absentes esse possumus, quibus nos ubicumque positis fides tamen una coniungit. Nolo nos corpore isto censeri, cuius presentiam Apostolus assignat infirmam . Illic sumus, [f 1Kb] qui quod illic pro omnibus agitur cogitamus:  spiritaliter agimus, quod corporaliter agere non uidemur. Studeo quieti catholice, studeo pereuntis saluti, si tamen uoluerit egritudinem confiteri. Quod ideo dicimus, ne uolenti se corrigere forsitan deesse uideamur. Nam si et nobis [g 1Kb] sustinentibus uuam , spinas sibi addiderit; impleatur, manentibus statutis prioribus, sui fructu iudicii; colligat quod sulco diabolico seminauit, non nostro consilio, sed se periturus [h 1Kb] auctore. Probet nos ueloces pedes ad effundendum sanguinem  non habere, quando sibi etiam remedium cognoscat oblatum.

4. His autem quos erga catholicam fidem tua fraternitas dicit se habere suspectos, si scripta direxerint, pro qualitate rerum eis nos respondere necesse est.  In quo negotio nemo subripiet, [i 1Kb] quin tota cautione tractetur. Data nonis Maii Basso et Antiocho uiris clarissimis consulibus.




[a 1Kb] EPISTOLA XuII, SEU COMMONITORIUM PAPAE CeLESTINI EPISCOPIS ET PRESBYTERIS EUNTIBUS AD ORIENTEM.


In Ephesina synodo, siue nondum soluta, siue iam absoluta sit, quei se gerere debeant.

1. Cum Deo nostro, sicut credimus et speramus, auctore ad destinata uestra caritas uenerit loca, ad fratrem et cepiscopum nostrum Cyrillum consilium uestrum omne conuertite, et quidquid in eius uideritis arbitrio facietis, [* 1Kb] et auctoritatem sedis apostolice custodiri debere mandamus. Si quidem instructiones que uobis tradite sunt, hoc loquantur, ut interesse conuentui debeatis: ad disceptationem si fuerit uentum, uos de eorum sententiis iudicare [** 1Kb] debeatis, non subire certamen. Quod si transactam [b 1Kb] synodum, et redisse omnes episcopos uideritis, requirendum  est qualiter fuerint res finite. Si pro antiqua [c 1Kb] fide catholica res geste sunt, et sanctum fratrem meum Cyrillum Constantinopolim didiceritis profectum, ire uobis illo necesse est, ut epistolas nostras principi porrigatis. Quod si aliter actum est, et in dissensione res sunt, ex ipsis rebus coniicere poteritis quid cum consilio supradicti nostri fratris agere debeatis. [d 1Kb] Data uIII iduum Maiarum Basso et Antiocho consulibus.






MONITUM IN EPISTOLAM SEQUENTEM. 

1. Latine scripta fuit hec epistola, et in Ephesino concilio , quo satisfieret consuetudini, ut apostolice sedis littere Latine in primis legantur, uI idus Iulii Latine primum lecta est, ac deinde gestis inserta. Tum etiam Grece, id efflagitante synodo, in  gratiam eorum qui Latine nesciebant, recitata est. Et eam quidem propterea legati Latinum in sermonem conuersam detulerant. Primam Latini textus partem Petrus Crabbius in lucem primus emisit. Subinde uero in Romana pontificiarum epistolarum editione integer prodiit uelut ex Cresconio, hoc est e Cresconiana collectione excerptus. Inde totam epistolam istam exscribens Baronius ad annum 431, hanc ei premisit censuram: Obseruandum est eas  scriptas fuisse ex more Latino sermone, inde uero reperiri in Grecum translatas, et e Greco rursum Latinitati restitutas, non sine tamen magno preiudicio germane sinceritatis, ut ex diuersitate earum satis intelligi potest. Porro nemo non uidet, Latinis antiquioribus  standum esse exemplaribus, quorum omnium uetustissimum nobis exhibet Cresconiana collectio, ut nulla imposture possit esse suspicio. Negandum quidem non est Grecum eiusdem epistole sermonem, qualis ad nos peruenit, non paucis locis a Latine orationis sinceritate plurimum aberrare. Unde, si ea ipsa est interpretatio Greca, quam concilio Ephesino legati obtulerant, colligere est quam rari tunc essent qui linguam utramque uel mediocriter tenerent. Neque tamen concedendum, exemplar illud Latinum quod Baronius secundum editionem Romanam recudi curauit, esse omnino genuinum. Riuulum enim, qui nonnichil e Grecis corruptelis secum passim admixtum habeat, potius dixeris quam purum fontem. Purior sane ac longe sanior est textus a Steph. Baluzio nou. coll. concil. pag. 490 editus, quem ueteres mss. Colbertinus, Turonensis, Bellouacensis ac Nauarreus antique concilii Ephesini interpretationi insertum asseruant. Nec ambigendum uidetur quin is ipse sit, qui coram synodo recitatus, episcoporum iussu ipsius  synodi actis insertus est.

2. He Celestini littere Ephesi summa ueneratione summoque totius synodi plausu excepte sunt. Iis quippe recitatis , omnes simul reuerendissimi episcopi acclamauerunt: Hoc iustum iudicium. Nouo Paulo Celestino, nouo Paulo Cyrillo, Celestino custodi fidei, Celestino cum synodo concordi, Celestino uniuersa synodus gratias agit. Tum Proiecto apostolice sedis legato postulante ut que Celestinus dudum ante definire, et nunc in memoriam reuocare dignatus est, synodus ad finem numeris omnibus absolutum deduci iuberet, Firmus Cesaree Cappadocie episcopus dixit: Apostolica et sancta sedes Celestini sanctissimi episcopi per litteras, quas ad religiosissimos episcopos Cyrillum Alexandrinum, Iuuenalem Ierosolymitanum, et Rufum Thessalonicensem, necnon ad sanctas Constantinopolis et Antiochie Ecclesias misit, etiam ante de presenti negotio sententiam regulamque prescripsit, quam nos quoque secuti . . . . , formam illam exsecutioni  mandauimus, canonicum apostolicumque iudicium in illum proferentes. Ibi autem loco uerbi proferentes Grece legitur , hoc est, iudicium aduersus Nestorium prolatum perpendentes et cognoscentes canonicum esse atque apostolicum. Ex iis uero epistolis que a Firmo memorantur, etiamnum habemus que ad Cyrillum et ad Constantinop. Ecclesiam scripte sunt. Nec desiderande sunt que ad Rufum ac Iuuenalem notantur misse, siquidem epistole 12 ad Ioannem Antiochenum paria tantum ac similia exempla duobus illis episcopis simul missa fuerant. Ad summum excidit epistola ad Ecclesiam Antiochie, si alia ibi ab ea que ad Ioannem ciuitatis huius episcopum scripta est memoretur.



EPISTOLA XuIII. B. CeLESTINI PAPAE I AD SYNODUM EPHESINAM.


[1Kb]

Ut ab apostolis tradita fideliter custodiant. Ut certent fortiter pro Christi causa. Ut uno animo et fidei adsint et Ecclesiarum quieti. Legatos se destinasse, qui synodi gestis intersint et a se statuta exsequantur.

 CeLESTINUS episcopus sancte synodo apud Ephesum [a 1Kb] congregate.

1. Spiritus sancti testatur presentiam congregatio sacerdotum. Certum est enim quod legimus , Ubi duo uel tres congregati fuerint in nomine meo, ibi et ego sum in medio eorum . Quod cum ita sit, [c 1Kb] si nec huic tam breui numero Spiritus sanctus deest, quanto magis eum nunc interesse credamus, quando in unum conuenit tanta turba sanctorum? Sanctum namque est pro debita ueneratione [d 1Kb] collegium, in quo utique nunc apostolorum frequentissime illius quam legimus , congregationis aspicienda reuerentia est. Numquam his defuit [e 1Kb] , quem receperant predicandum;  adfuit his semper Dominus et magister, nec docentes a suo doctore deserti sunt. Docebat ille qui miserat, docebat qui et dixerat quid docerent. Docebat ille qui in apostolis suis se confirmat audiri . Hec ad omnes in commune Domini sacerdotes mandate predicationis cura peruenit; hereditario namque in hanc sollicitudinem iure constringimur, quicumque per diuersa terrarum eorum [i 1Kb] uice nomen Domini predicamus, dum illis dicitur, Ite, docete omnes gentes .

2. Aduertit uestra fraternitas quia accepimus generale mandatum: omnes etiam nos agere uoluit [i 1Kb] quod illis sic omnibus in commune mandauit, officium necesse est nostrorum sequamur auctorum. Subeamus omnes eorum labores quibus [l 1Kb] successimus  in honore. Prestemus eorum diligentiam [m 1Kb] predicatis, post que, monente Apostolo , nullam predicationem iubemur [o 1Kb] admittere. Non est minor [p 1Kb] tradentis officio custodia traditorum. Illi iactauerint  fidei [a 1Kb] semina; nostra hec sollicitudo custodiat, ut incorruptum et multiplicem fructum nostri Patrisfamilias aduentus inueniat, cui soli utique [b 1Kb] assignatur ubertas. Loquente namque electionis uase, plantare et rigare non sufficit, nisi Deus dederit incrementum . Agendum igitur nunc est labore communi, [e 1Kb] ut credita et per apostolicam successionem huc usque detenta seruemus. Illud [f 1Kb] in nobis, per quod secundum Apostolum ambulemus, arguitur. Non enim nunc [g 10Kb] species, sed fides nostra uocatur ad causam.

3. Spiritalia arma sumenda sunt, quia bella sunt mentium, et tela uerborum, ut in nostri regis [h 1Kb] federe perduremus. Omnes nunc ibi positos beatus  Paulus apostolus monet, ubi Timotheo remanere mandauit . Idem igitur locus, eadem causa [i 1Kb] ipsa, etiam modo ipsum requirit officium. Nos quoque nunc agamus quod agendum tunc ille suscepit: ne quis aliter sentiat, et questiones prestantibus maxime fabulis ne quis intendat, ut ipse precepit . Simus unanimes, unum quia sic expedit, sentientes. Nihil per contentionem, nichil per inanem gloriam agere gestiamus, una anima cum uno corde sit cunctis . Quandoquidem fides, que est una, pulsatur, doleat, immo et lugeat, hoc nobiscum omne in commune collegium. uocatur in iudicium qui iudicaturus est mundum; discutitur qui discussurus est omnes; et calumniam patitur qui redemit. Accingatur armis  Dei uestra fraternitas . Scitis que galea caput nostrum muniat, que lorica pectus includat, non uos nunc [l 1Kb] demum ecclesiastica rectores castra ceperunt. Nemo dubitet, fauente Domino qui facit utraque unum , depositis armis pacem futuram, quando se causa ipsa defendit.

4. Respiciamus rursus etiam illa nostri uerba doctoris, quibus proprie apud episcopos utitur, ista predicens: Attendite, inquit, uobis et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sanguine suo . Inde [o 68Kb] ad hoc uocatos hos legimus, qui istud  audirent, quo nunc sanctitas uestra conuenit. Ephesiis ergo, quibus est nota fidei predicatio, sit nunc erga hanc etiam nostra nota defensio. Exhibeamus [a 1Kb] his nostre mentis illa ueneratione constantiam, que sunt [b 1Kb] digna, que magna sunt, que pio sensu tranquillitas diuturna seruauit, [c 1Kb] et intemerata regnarunt. Numquam contra Regem regum uerba tyrannice dominationis admissa sunt, nec opprimi per falsitatem potuit negotium ueritatis. uos hortor, fratres karissimi, respiciatur illa dilectio, in qua utique secundum uocem Ioannis apostoli , cuius reliquias presentes [g 2Kb] ueneramini, manere debemus. Sit oratio communis ad Dominum. Scimus que uis diuine illius presentie sit futura , supplicante concorditer tanta  multitudine sacerdotum, quando locus ille [h 1Kb] moueri potuit in quo unanimiter duodecim legimus supplicasse. Que tamen fuit Apostolorum petitio deprecantium? Nempe ut acciperent uerbum Dei loqui cum fiducia , et [i 1Kb] per eius manus uirtutes agere, quarum prestante Christo Deo nostro acceperant potestatem. Et uestro nunc sancto conuentui quidnam aliud postulandum, quam ut cum fiducia loquamini uerbum Domini? quam [i 1Kb] ut det seruare, que predicare concessit? ut repleti Spiritu sancto, sicut scriptum est , licet ore diuerso, unum tamen, quod ipse Spiritus docuit, proferatis. His omnibus breuiter animati, quia, sicut ait Apostolus , scientibus legem loquor, et loquor sapientiam inter perfectos ,  adestote catholice fidei et Ecclesiarum [n 1Kb] quieti; adestote, quia sic dicendum est, et preteritis et presentibus  et futuris, rogantes atque seruantes que ad pacem sunt Ierusalem .

5. Direximus pro nostra sollicitudine sanctos fratres et consacerdotes nostros, unanimes nobis et probatissimos uiros, Arcadium et Proiectum episcopos, et Philippum presbyterum nostrum, qui iis que aguntur intersint, et que a nobis ante statuta sunt [a 1Kb] exsequentes. Quibus prestandum a uestra sanctitate non dubitamus assensum, quando id quod [b 15Kb] agitur uideatur pro uniuersalis Ecclesie securitate decretum. [c 1Kb] Data uIII idus Maii, Basso et Antiocho consulibus.

 , , .

. , , , . , , , , , , .  , [f 11Kb] . , [g 3Kb] [h 92Kb] . , , . , , .

, . , , , [k 15Kb]  , , , [n 15Kb] , .  . , , [c 18Kb] . [d 47Kb] , , . , , . ,  . , .

, , , .  , . , . , , [i 32Kb] , . , , , . , , , , , . , [k 8Kb] , .  . , , . , , , , .

[m 10Kb] , [n 17Kb] , . , , , , , .  , . , . , , . [d 5Kb] . [e 9Kb] , , [f 26Kb] , .  , , . , , , , , [k 6Kb] , , , , , [l 10Kb] . [m 19Kb] , , , ,  ,  , , .

khgr , , , , , , . , , , .




[d 1Kb] EPISTOLA XIX. CeLESTINI PAPAE AD THEODOSIUM IMPERATOREM.


Ne quid turbide nouitatis auctoribus permittat. Maiorem ipsi esse debere fidei curam quam regni.

 CeLESTINUS episcopus THEODOSIO Augusto.

1. Sufficiat licet quod sollicitudo uestre clementie circa fidei catholice defensionem, cui pro Christi Dei nostri amore qui uestri imperii rector est adesse modis omnibus festinatis, integram immaculatamque eam, prauorum dogmatum damnato errore, seruatis; in hoc semper munimen uestri constituentes imperii, scientes regnum uestrum sancte religionis obseruantia communitum firmius duraturum: sed huic celesti cure uel glorie unusquisque nostrum pro sacerdotali officio operam nostram, in quantum ualemus, impendimus; et huic synodo quam esse iussistis, nostram presentiam in his quos misimus exhibemus, pietatem uestram sub diuini obsecrantes obtestatione iudicii, ne quid turbide nouitati licere  uestra mansuetudo permittat, neue facultas aliqua his qui diuine maiestatis potentiam in humane disputationis rationem arctare contendunt, quo perturbetur pax ecclesiastica, tribuatur.

2. Maior uobis fidei causa debet esse, quam regni; ampliusque pro pace Ecclesiarum clementia uestra debet esse sollicita, quam pro omnium securitate  terrarum. Subsequuntur enim omnia prospera, si primitus que Deo sunt cariora seruentur. Abraham fide floruit, omnemque orbem gloria sue [e 1Kb] posteritatis impleuit. Moyses populi liberator zelo Domini contra eos se, quos a Dei uero cultu recessisse probaret, armauit. Dauid regem sua precepta seruantem in regno, ut illi inimicos suos subderet, Dominus custodiuit. His rogo exemplorum uallati presidio, [f 1Kb] fide, obseruatione, uirtute, uniuersalis Ecclesie in Deum nostrum piissimum cultum, ne sibi aliquid dissensio uindicet, custodite. Pro [g 1Kb] uestro enim imperio geritur quidquid pro quiete Ecclesie uel sancte religionis reuerentia laboratur.

3. Hec, gloriosissime et tranquillissime imperator auguste, que in uestro corde esse nouimus, Deum  illic inesse non dubii, augustis etiam auribus per fratres et cepiscopos meos Arcadium et Proiectum, et compresbyterum meum Philippum, quos misimus, intimamus, hoc a pietate uestra suppliciter deposcentes, quod uos habere credamus in uobis, ut quod a Deo petitis, hoc in fidei ipsius causa prestetis. [h 1Kb] Data idibus Maii, Basso et Antiocho consulibus




[i 1Kb] EPISTOLA XX, SEU RELATIO QUAM SANCTA SYNODUS EPHESINA AD CeLESTINUM PAPAM TRANSMISIT,


In qua que in ipsa sancta et magna synodo gesta sunt explicantur.

[1Kb]

 Sanctissimo et reuerentissimo comministro CeLESTINO sancta synodus, que secundum Dei gratiam congregata est in Ephesiorum metropoli, [i 53Kb] in Domino salutem.

1. Tue quidem sanctitatis circa pietatem zelus,  et circa rectam fidem Saluatoris omnium nostrum Deo amica uel placens sollicitudo, digna omni admiratione fuit. Mos est enim uobis ita magnis existentibus in omnibus bene probari, et [a 1Kb] omnia studia Ecclesiarum uestra propria facere. Quoniam autem oportebat omnia ad scientiam tue sanctitatis referri que subsecuta sunt, scribimus necessario, quia secundum uoluntatem omnium nostrum Saluatoris Christi, et secundum decreta piissimorum et amatorum Christi imperatorum, congregati sumus in Ephesinorum metropoli ex multis et diuersis prouinciis ultra ducenti existentes numero episcopi. Deinde piissimis decretis amatorum Christi imperatorum per que uocati sumus, tempus [b 1Kb] definientibus sessioni sancte synodi diem sancte Pentecostes, omnibus  concurrentibus, maxime quia continebatur in litteris imperatorum ut si non aliquis occurrisset, [c 1Kb] post definitas inducias, non bona conscientia abesset, et esset inexcusabilis tam apud Deum quam apud homines, defuit reuerentissimus Ioannes Antiochenorum episcopus, non quasi uoluntate simplici, sed neque spatio itineris impedimentum faciente, sed occultans mente consilium et cogitationem dissonantem a Deo, quam non longo post tempore ueniens Ephesum demonstrauit. Distulimus igitur concilium post definitum diem sancte Pentecostes toties decem et sex diebus, cum multi tam episcopi, quam clerici, et egritudine comprehensi, et afflicti essent in expensis, aliquanti uero et de uita migrassent: et erat, sicut perspicit tua sanctitas, iniuria magis contra  sanctam synodum quod agebatur. Tanta enim dilatione peruerse usus est, cum utique eum precessissent multi ex longioribus spatiis. uerumtamen post diem sextum decimum precesserunt quidam ex iis qui cum eo erant episcopi, metropolite duo, Alexander Apamee, et alter Alexander Hierapoleos. Deinde nobis incusantibus aduentus tarditatem reuerentissimi episcopi Ioannis dixerunt non semel, sed sepius, Quia demandauit nobis nuntiare reuerentie uestre, quod si contigerit eum adhuc morari, non differri synodum, sed facere que oporteat. His nuntiatis, [d 1Kb] et manifesto facto tam ex tarditate, quam ab his que ab eo nuntiata sunt, quia recusat concilium,  siue amicitie Nestorii [e 1Kb] prestans, siue quia clericus fuerat sub se constitute Ecclesie, siue quorumdam pro eo petitionibus cedens, consedit sancta synodus Ephesi in maiore ecclesia, que uocatur Maria.

 2. Cum autem omnibus alacriter conuenientibus solus deesset concilio Nestorius, commonuit eum sancta synodus canonice per episcopos prima et secunda et tertia uocatione. Ille autem militibus circumcludens suam domum, superbiit contra ecclesiasticas leges, [a 49Kb] nec passus est semetipsum manifestum constituere, nec satisfacere de iniquis suis blasphemiis. Postea [b 1Kb] relecte sunt littere, que scripte sunt ad eum a sanctissimo et reuerentissimo episcopo Alexandrine Ecclesie Cyrillo, quas et probauit recte habere et irreprehensibiliter sancta synodus, et nullo modo dissonare aut a diuinitus inspiratis Scripturis, aut etiam a tradita et exposita fide in magna synodo sanctorum Patrum, qui in Nicea per tempora conuenerunt, sicut et tua  sanctitas recte hoc probans testificata est. Lecta autem et epistola Nestorii, que ad ipsum scripta est memoratum sanctissimum et reuerentissimum fratrem nostrum et comministrum [c 1Kb] , censuit sancta synodus aliena omnino ab apostolica et euangelica fide esse que in ea erant dogmata, multis et nouis [d 1Kb] languentia blasphemiis. Lectis uero similiter et expositionibus eius impiissimis, nec non etiam scripta ad eum epistola [e 1Kb] a tua sanctitate per quam rationabiliter condemnatus est, utpote qui blasphema scripserit et irreligiosas uoces suis expositionibus inseruit, sententia prolata est iusta depositionis eius; maxime quia in tantum longe est a penitentia, aut [f 1Kb] a recognitione eorum in quibus blasphemauit adhuc Constantinopolitanam habens Ecclesiam, ut  etiam in ipsa Ephesinorum metropoli sermonem faceret ad quosdam metropolitanos episcopos non ignorantes, sed doctos et reuerentissimos, et auderet dicere, Quia ego [g 1Kb] bimenstrem et trimenstrem Deum non confiteor, et alia insuper diceret acerbiora.

3. Sicut irreligiosam igitur et abominabilem heresim et peruertentem [h 34Kb] euangelicam nostram sectam, et omnem funditus mysterii dispensationem euellentem deposuimus, sicut superius diximus. Sed non poterat fieri, ut uidetur, in Christo caritatem [i 1Kb] habentes et zelum in Domino, non multas experiri difficultates. Sperauimus enim, reuerentissimum  Antiochenorum episcopum Ioannem et [a 1Kb] sedulitatem synodi et pietatem laudare, et fortasse culpare depositionis tarditatem. Euenerunt autem nobis omnia [b 1Kb] que in spe fuerant contraria. Inuentus enim inimicus et hostis tam sancte synodo, quam etiam ipsi recte fidei Ecclesiarum, sicut ipse res indicant. Mox enim quod ingressus est Ephesum, nondum excusso itineris puluere, nec exutis [c 8Kb] itinerariis indumentis, congregauit quosdam qui cum Nestorio recesserant, et blasphemias contra suum locuti sunt caput, ac [d 1Kb] non solum deridentes gloriam Christi, et congregans tamquam collegium sibi triginta hominum numerum nomen episcopatus habentium, quorum quidam sunt [e 9Kb] sine ciuitatibus, uacantes autem et Ecclesias non habentes, alii autem ante  multos annos pro acerbis causis depositi a suis metropolitis, cum ipsis autem et Pelagiani et Celestiani, et de his quidam qui a Thessalia proiecti sunt; rem presumpsit iniquam, quam nullus [f 1Kb] horum qui ante eum fuerunt. Composuit etenim solus [g 1Kb] chartam depositionis quidem nomine, et iniuriis affecit sanctissimum et reuerentissimum Alexandrine urbis episcopum Cyrillum, et reuerentissimum cepiscopum nostrum Memnonem Ephesinum, nullo nostrum sciente, sed nec iis qui iniuriam pertulerunt agnoscentibus quod agebatur, uel propter quam causam hoc presumpsissent. Sed tamquam pro his non indignante Deo, et quasi non essent canones ecclesiastici, aut quasi non periclitaturi ipsi propter hanc audaciam, [h 1Kb] iniuriis afficiunt excommunicationis  nomine etiam omnem synodum. Deinde et publice in charta hec inserentes proposuerunt ad legendum uolentibus, theatri parietibus affigentes, ut suam impietatem [i 1Kb] spectacula facerent. Sed non huc usque eorum processit audacia, sed enim [i 1Kb] fiduciam assumpserunt. Scripserunt aliquid quasi canonicum, et ad aures piissimorum et amatorum Christi imperatorum referre que huiusmodi sunt.

4. His ita factis, sanctissimus et reuerentissimus episcopus Alexandrinorum Cyrillus, nec non et reuerentissimus episcopus Ephesinorum ciuitatis Memnon, libellos a se compositos, [k 1Kb] quibus insimulabant tam ipsum reuerentissimum episcopum Ioannem,  quam eos qui cum eo hoc egerant, obtulerunt, coniurantes nostram sanctam synodum, ut euocaret canonice et ipsum Ioannem et eos qui cum eo sunt; quatenus satisfacerent de quibus presumpserant; et si quidem accusare haberent, si possent, dicerent et conuincerent. In charta enim que scripta est ab eis depositaria, potius autem iniuriosa, [a 1Kb] occasionem inseruerunt: Quia Apollinariste et Ariani et Eunomiani sunt, et propter hoc depositi sunt a nobis. Instantibus igitur his qui iniuriam sustinuerunt ab illis, iterum nos necessario congregati in magna ecclesia supra ducentos existentes episcopi, una et secunda et tertia uocatione biduo euocauimus et ipsum Ioannem et eos qui cum eo erant in concilium, quatenus conuincerent iniuriam passos, et satisfacerent, et  causas dicerent pro quibus depositionis composuerunt chartam: et non [c 1Kb] presumpsit uenire. Oportebat autem eum, si uere conuincere poterat memoratos sanctissimos uiros quasi existentes hereticos, et uenire, et ostendere hoc uerum esse, quod accipiens ut ualidum et indubitatum crimen, temerariam sententiam contra eos protulit. Sed [d 1Kb] ex fragili conscientia non occurrit. Quod autem construebatur, illud erat: putauit enim [e 1Kb] quasi hac inepta et iniusta iniuria soluta, pariter solueretur et synodi iusta sententia que prolata est contra hereticum Nestorium. Indignati igitur merito [f 1Kb] tractauimus quidem equam tam contra ipsum, quam contra alios sententiam proferre legitime, quam ipse contra leges in eos qui in nullo reprehensi sunt protulit: ut  autem illius temeritatem patientia uinceret, licet iuste hoc pateretur et legitime, seruauimus iudicio reuerentie tue hoc. Interim eos sine communione fecimus, amputantes illis omnem potestatem sacerdotalem, ut nullum possint ledere per suas sententias. Eis enim qui ita ferociter et crudeliter et contra canones irruere solent ad pessimas et seuissimas res, quomodo non erat necessarium, [g 19Kb] quam non habuissent, adimere ledendi potestatem?

5. Fratribus igitur nostris et comministris Cyrillo et Memnoni, qui ab eis sustinuerunt iniuriam, et communicatores omnes sumus, et post illorum temeritatem [h 1Kb] ministrauimus cum eis, et simul ministramus, communiter omnes congregationes celebrantes;  euacuantes ex scripto illorum lusum, quem inualidum et effectu carentem monstrauimus. Iniuria enim  solummodo erat, et aliud nichil. uiri enim solummodo erat, et aliud nichil. uiri enim numero triginta, et alii quidem eorum heretica macula [a 1Kb] notati, alii autem sine ciuitatibus et eiecti, qualem habent synodi personam, aut qualem [b 1Kb] uirtutem contra synodum congregatam ex omni orbe qui sub celo est? Consederunt enim nobiscum et qui a tua sanctitate destinati sunt reuerentissimi episcopi Arcadius et Proiectus, et cum eis sanctissimus presbyter Philippus, tuam nobis presentiam per se donantes, et apostolice sedis locum replentes. Indignetur ergo tua [c 1Kb] reuerentia competenter pro his que facta sunt. Si enim data fuerit uolentibus licentia et maiores sedes iniuriis [d 1Kb] afficere, et contra eos [e 1Kb] in quibus non habent potestatem, contra leges sic et contra canones [f 1Kb] proferre  sententias, magis autem iniurias, et his qui pro pietate tot certamina sustinuerunt, [g 1Kb] propter quos et nunc pietas per uestre reuerentie orationes effulsit, ibunt ad ultimam confusionem Ecclesie res. Castigatis autem secundum congruum modum talia audentibus uacabit omnis turbatio, et condecens canonibus reuerentia ab omnibus seruabitur.

6. Lectis uero in sancta synodo gestis que celebrata sunt in depositionem irreligiosorum Pelagianorum et Celestinorum, Celestii, Pelagii, Iuliani, Presidii, Flori, Marcelliani, [h 1Kb] Orontii, et similia eis [i 1Kb] sapientibus, censemus et nos ualida et firma perdurare que definita fuerunt a tua reuerentia, et consentanei sumus in sententia omnes, depositos eos habentes. Ut autem integre omnia cognoscas que  acta sunt, destinauimus [i 3Kb] gesta. Et subscriptio. Saluum te esse, et ut memor nostri sis in Domino, deprecamur, dilectissime et desiderantissime. Subscripserunt et deinceps omnes episcopi secundum nomen.

 . .

,  , . , . , , , , . , , , ,  , , , , , , . , , , , .  , . , , , . , , , , , , . , , , ,  , , , .

 , . , , , . , , , , ,  . , , , . , , , , , , ,  , , ,

, , , . , , , , .  , . . , , . , , , , , , , , , ,  , , . , , , , , , . , , .  , . , , .

, , , , ,  , , , , , , , . , , , . , , , , , , , , ,  [b 9Kb] . , , , , , . . , , , . , , ,  , , . ,

, , , , ,  , .  . , , , , , , , . . , , , ,  , , . , , .

, , , , , , , , . , .  , . , .






MONITUM IN EPISTOLAM SEQUENTEM, EIQUE SUBNEXAS AUCTORITATES. 


 1. De ueritate epistole nulla est controuersia. Non  solum exstat in collectionibus Dionysii Exigui, Hadriani  I, Hispana, Isidori, sed et laudatur a Prospero lib. contra Collat. c. 21 n. 58 et 59, uincentio Lirinensi Commonit. c. 43, Cresconio Breuiar. Can. c. 288, et Photio cod. 53 et 54. Celestinus illam, ut uincentius loquitur, Gallorum sacerdotibus misit, arguens eorum conniuentiam, quod antiquam fidem silentio destituentes, profanas nouitates exsurgere paterentur: euidenter pronuntians, inquit Prosper loco laudato, quantum sibi presumptionis istius nouitas displiceret, qua auderent quidam aduersum antiquos magistros insurgere, et indisciplinata calumnia predicationi ueritatis obstrepere. Quibus Prosperi uerbis uiri eruditi eos maxime notari putant, qui Massilie, Cassiano preceptore ac magistro, Augustino obloqui et nouam doctrinam predicare ceperunt; ideoque uenerii, qui Massiliensi Ecclesie tum preerat, nomen in inscriptione epistole huius ceteris anteferri. Et hanc quidem opinionem Prosperi, cum in exordio, tum in fine libri contra Collatorem, dicta non mediocriter confirmant. Huiusmodi autem predicatores uincentius  Lirin. c. 43, quantum uerba eius sonant, merito erroris argui, ideoque iure corripiendos, liberaque nouitatum predicatione interdicendos esse, aut si non desinant, uelut qui B. Celestini memorie insultent, audire debere agnoscit, cum illud laudat eiusdem pape, Merito causa nos respicit, si silentio foueamus errorem. Et paucis interiectis addit: Ergo hec fuit B. Celestini beata sententia, non ut uetustas cessaret obruere nouitatem, sed potius nouitas desineret incessere uetustatem. Ac demum his proxime subiungit: Quibus apostolicis catholicisque decretis quisquis refragatur, insultet primum omnium necesse est memorie S. Celestini, qui statuit ut desineret incessere nouitas uetustatem. Quapropter aut is uincentius inter nouatores illos quos modo Celestinus corripit, ponendus non uidetur, et alius ab eo est censendus, cuius obiecta Prosper libro contra uincentianas obiectiones inscripto confutauit. Aut si erudito cardinali Norisio lib. II Hist. Pelag. p. 257 et seqq. aliud propugnanti  est assentiendum, uincentium eo loci magna arte usum, indignaque simulatione locutum esse concedendum est.

2. Hanc Celestini epistolam ad annum 431 eruditi uulgo referunt. Id certe est exploratum scriptam eam non esse, nisi postquam Augustini mors, que in 28 Augusti diem anni 430 incidit, in Italia et Galliis peruulgata esset. Immo nec longe ante Celestini obitum Gallis redditam fuisse coniectura est. Frustra enim elogium quo Celestinus Augustinum commendat, tentassent reprehensores eius eludere, atque obtendere istam in sanctum Augustinum laudationem pro anteriorum scriptorum meritis, non pro nouissimis, que reprehensione digna censebant, fuisse collatam, si Celestinus adhuc superstes consuli ac suam ea de re sententiam planius aperire potuisset.

3. Ad subnexas autem apostolice sedis auctoritates quod attinet, utrum ab eodem Celestino conscripte simulque misse sint, an uero ad alium scriptorem aliudue tempus pertineant, controuertitur, nec  eadem semper ea de re omnium sententia fuit. Si uetustiores a seculo uI ineunte pene ad nostrum sequi placet, Celestino tribuende sunt. Nam Petrus diaconus ac socii epistole quam ad episcopos in Africa exsules circa annum 520 scripserunt pleraque inserunt subiectorum capitum 11 et 12 uerba, eaque laudant uelut beatissimi Celestini in epistola ad Gallos. Et quasi occurrere uoluissent posterorum dubitationi, ubi laudata a se epistola desinat notare sic studuerunt: Terminat autem idem magister Celestinus hanc ipsam epistolam atque concludit ita dicens: Quia ad confitendam Dei gratiam . . . . . . . . ut prorsus non opinemur catholicum quod apparuerit prefixis sententiis esse contrarium. Petro ac sociis concinit Dionysius Exiguus. Nam cum Celestini decreta in 22 titulos diuidat, epistola eius ad Gallos una cum subnexis apostolice sedis auctoritatibus inter tredecim primos huius pape titulos seu decreta recensetur ab illo in  hunc modum: I. De Prospero et Hilario; II. De sancto Augustino mira laudis assertio; III. Preteritorum sedis apostolice episcoporum auctoritates de gratia Dei; Iu. Quod Adam omnes leserit, etc., ut infra. Dionysium pro more sequitur Cresconius in Breuiario Canonico, a cuius capite 288 ad 298 tredecim tituli, in quos Dionysius epistolam ad Gallos ac subnexas auctoritates partitus est, singillatim, tertio dumtaxat pretermisso, uelut ex decretis pape Celestini laudantur. Hos tredecim titulos pariter in fronte eiusdem epistole prefigunt collectionis Hispane compilator et Isidorus Mercator. Preterea et Celestino subnexa capitula ascribunt plurimi iique graues scriptores ab Henr. Norisio et Pasch. Quesnello memorati, Florus diaconus in opere quod Ecclesie Lugdunensis nomine aduersus Ioannem Scotum Erigenam lucubrauit, Hincmarus Remensis lib. de Predestinatione c. 21 et 22 et alibi, Lupus Ferrariensis abbas in Collectaneis quest. 2, Remigius Lugdunensis episcopus cum sua Ecclesia libro de tribus epistolis  cap. 23, et in libello de Absolutione questionis, Iuo Carnut., etc.

4. Postmodum tamen a tantorum uirorum sententia discedere non dubitarunt recentiorum plurimi, Ioan. Wendelstinus, qui Cod. canonum et decretorum pontificiorum Moguntie edidit anno 1525, necnon conciliorum post Merlinum editores Crabbius, Surius, Nicolinus, Labbeus; quibus addendi cardinalis Carafa, seu qui post eius obitum epistolarum pontificiarum editionem Rome curauit, Baronius ad ann. 431, Francisc. Suares proleg. 6 de Gratia c. 1 n. 11. Iac. Sirmundus notis in tom. I Concil. Gall., Gerardus uossius libro I Histor. Pelag. c. 30, Elias Dupin in Biblioth., Iac. Hiacynthus Serry in opusculo quod Augustinum uindicatum inscripsit. Specialis est ea de re Pasch. Quesnelli dissertatio 3 in Leonis Opera. Neque minus diligenter eamdem tractat Henricus Norisius in uindic. August. c. 8 p. 208.

5. Argumenta quibus eruditi illi uiri moti sunt ut  predicta capitula Celestino abiudicarent, precipua ea sunt: 1o quod eorum auctor ac parens de Romana sede tamquam de aliena, non tamquam de propria loquitur, et ubi Romanos rectores laudat, eos minime uocat decessores suos, preter morem aliorum pontificum, immo et Celestini in ea ipsa ad Gallos epistola. Deinde Celestinus in premissa epistola nullum de subiiciendis illis capitulis uerbum facit, cum Romani pontifices, quoties litteris suis scripta nonnulla subnectunt, de his premonere in litteris suis soleant. Preterea Prosper lib. contra Collatorem cap. 10, probaturus bonarum uoluntatum initia Dei inspiratione generari, adductis Innocentii ac Zosimi testimoniis, ad aduersarium sic orationem conuertit: uidesne regulas tuas inuictarum constitutionum soliditate confractas . . . . . ? Cum enim de sanctarum origine uoluntatum et fidei caritatisque principiis inter nostros et Pelagianos questio uersaretur, non ancipiti uictoria nec dubio diremptum est fine certamen, ut adhuc nobis  de iniquissima huius federis tui pace tractandum sit. Quid uero ei opus erat in Innocentii et Zosimi aduersus Pelagianos scriptis querere, unde certamen, quod Cassianus instaurabat, iam diremptum demonstraret, si Celestinus his capitulis nouissime in Galliam missis noue controuersie conceptis uerbis finem imposuisset? Eo autem grauius ac firmius est hoc argumentum, quod Prosper in eodem libro cap. 21 Celestinum, cum ob multa contra Pelagianos preclare gesta, tum nominatim ob susceptam in epistola ad Gallos Augustini defensionem, laudibus extollit. Aliud proponit Norisius argumenti genus quod ceteris semper pretulisse se profitetur. Nempe si a Celestino, adeoque ab apostolica sede, emanassent capitula illa, sibi incompertum esse ait quo pacto ab heretica labe purgari Faustus Reiensis, Hilarius Arelatensis aliique Gallie episcopi possent. Illos enim regulis que in hisce capitulis traduntur nonnichil contrarium etiam post Celestini obitum docuisse  in confesso est, cum horum capitulorum compilator postremis opusculi sui uerbis testetur ac uelit, Ut prorsus non opinemur catholicum quod apparuerit prefixis sententiis esse contrarium.

6. Paschasius Quesnellus lucubrationem eamdem que Indiculi nomine ab eo donatur Leoni uindicans, suam ea de re sententiam exponit his uerbis: A Leone compactum esse compendiosum hunc Indiculum prorsus existimo, non ex quo pontificatum gessit, sed per id tempus quo diaconi solummodo fungens munere, Celestino pontifici rerum ecclesiasticarum minister affuit. uerum si res ita se haberet, quid uetaret quominus idem Indiculus Celestino ascriberetur? Certe usu uenit ut minister qui aliquid auctoritate illius facit cui ministrat, opus illud non sibi, sed ei qui precepit attribuat. Quocirca et qui alicui ab epistolis est, litteras quas illius iussu scribit, non suo, sed eius cui ministrat nomine inscribit. Ita etiam predictus Indiculus, si eum Leo tamquam Celestini in rebus ecclesiasticis  minister aggressus est, huic pape tribuendus fuit. Hinc et aduersus istam sententiam redeunt argumenta superiora, quibus hanc lucubrationem neque in Celestinum neque in eius tempora conuenire comprobatum est. Hoc ipsum subnexis confirmabimus.

7. Idem opusculum plerique alii Prospero adiudicant: primo quia in eo quedam sermonis ac sententiarum cum ceteris eiusdem scriptis obseruatur consensio. Deinde eadem prorsus Innocentii, Zosimi, Africanorumque conciliorum testimonia, quibus nituntur Indiculi predicti sententie, Prosper in libro contra Collatorem profert; adeo ut que pluribus in hoc libro edisseruerat, in isto Indiculo paucis perstringere uoluisse uideatur. Ad hec, eo consilio collectus est Indiculus iste, ut aduersus eos qui obloqui Augustino non desistebant, tanti doctoris memoria uindicaretur. Augustini autem aduersus nouos eius reprehensores defendendi curam speciali quadam ratione a Prospero susceptam fuisse fidem faciunt  illius contra Collatorem liber, necnon ad capitula Gallorum, ad excepta Genuensium et ad obiectiones uincentianas responsa. Et hanc quidem curam ipse in postremi huius operis prefatione sibi a Romano pontifice commissam ac delegatam esse indicat, ubi fidem contra Pelagianos ex apostolice sedis auctoritate defendere se testificatur. Hinc et Hincmarus in epistola que primo ipsius operi de Predestinatione prefixa est, paulo post initium, ad Carolum regem scribit: Post eius  obitum, quidam inuidi capitulatim de ipsius scriptis colligere curauerunt . . . . . . Que uidelicet emulorum mendacia EX DELEGATIONE SEDIS ROMANAE per Celestinum papam sanctus Prosper catholico et prudenti stylo falsa et imprudenter obiecta ostendit.

8. Celestino quidem adhuc superstite, Prosper adiuncto sibi socio Hilario Romam se contulerat, et epistolam obtinuerat ad Gallos , in qua laudatus pontifex Augustini reprehensores acriter  corripiens, atque hunc doctorem nullo umquam sinistre suspicionis saltem rumore aspertum, sed ubique cunctis et amori simul et honori fuisse testatus, emulis eius nichil reliquisse uidebatur, quod ipsi obiicerent. uerum, inquit Prosper , contra istam clarissime laudationis tubam, contra istam sacratissimi testimonii dignitatem, audet quisquam maligne interpretationis murmur emittere, et perspicue sincerissimeque sententie nubem oblique ambiguitatis obtendere, ut scilicet quia in epistola pape  librorum de quibus actum est non expressus est titulus, hinc eos  appareat non probatos, et istam Augustini laudationem pro anteriorum scriptorum meritis fuisse collatam. Que sinistra interpretatio quam iniqua quamque insulsa esset, ex nouissimorum Augustini librorum cum anterioribus summa consensione demonstrasse non contentus Prosper, ne quid aduersariis superesset effugii, agendum sibi duxit, ut  etiam a Xysto pontifice Augustini doctrina probaretur. Unde et subiicit : Quod ne hypocritarum obtineatur insidiis , confidimus Domini protectione prestandum, ut quod operatus est in Innocentio, Zosimo, Bonifacio, Celestino, operetur et in Xysto; et in custodia Dominici gregis hec sit pars glorie huic seruata pontifici, ut sicut illi lupos abegere manifestos, ita hic depellat occultos. Tum igitur, ut Xystum ad id prestandum induceret facilius, Indiculum texuisse merito credatur, in qua doctrinam, quam in nouissimis Augusti libris arguebant aduersarii, preteritorum apostolice sedis presulum definitionibus consentaneam esse demonstratur. Hunc porro Indiculum a Xysto ita confirmatum fuisse, ut quod expressis in eo capitulis de gratia et libero arbitrio traditur deinceps propria Ecclesie Romane doctrina euaderet; adeoque Prosperum id quod de illo pontifice sperauerat feliciter assecutum esse, indicio esse potest quod Hormisda epist. 122  ad Possessorem scribit: De arbitrio tamen libero et gratia Dei quid Romana, id est catholica, sequatur ac seruet Ecclesia, licet in uariis libris beati Augustini possit cognosci, et maxime ad Hilarium et Prosperum, tamen et in scriniis ecclesiasticis EXPRESSA CAPITULA continentur. Non enim alia hic capitula notari intelligunt eruditi, nisi que in Indiculo nostro expressa sunt. Sane causam cuius componende gratia concinnatus est noster Indiculus a Celestino finitam non esse aperte docet Prosper in laudato libro contra Collatorem cap. 22, ubi de Augustini reprehensoribus istud adiungit: Quorum tamen, dum adhuc non sunt a fraterna societate diuisi, toleranda magis est intentio, quam desperanda correctio: ut donec Dominus per Ecclesie principes et legitimos iudiciorum suorum ministros hec, que per paucorum superbiam et quorumdam imperitiam sunt turbata, componat; nobis, Deo adiuuante, sit studium, quieta modestaque patientia odiis dilectionem reddere. Si enim princeps Ecclesie  et iudiciorum Dei legitimus minister Celestinus de re controuersa sententiam iam dixisset, ac diserte pronuntiasset se prorsus non opinari catholicum quod apparuerit prefixis  sententiis esse contrarium, idque in Galliis promulgatum esset; nichil erat cur Prosper de iis qui placita predictis sententiis contraria tueri non desinebant tam bene speraret, aut tam modeste cum iis ageret. Certe hoc posito nichil fuisset cur Augustini emuli libros eius anteriores tantum, non nouissimos, a Celestino probatos esse obtenderent. Unde plane confirmatur, quod iam confectum erat, sepius dictum Indiculum nequaquam Celestini uel auctoritate uel iussu fuisse concinnatum

9. Censet Gerardus uossius Prosperum in hoc opere adornando cum Hilarium, tum alios Augustini defensores sibi socios adiunxisse. Nullam uero huius opinionis aliam rationem profert, nisi quod plurali numero utatur, ac dicat, iungeremus, compendioso manifestamus indiculo, etc., non iungerem, aut manifesto,  etc. At si ualet hec ratio, etiam Prosper non solus, sed cum sociis ad obiectiones uincentianas respondisse dicendus est, si quidem in huius libri prefatione similiter plurali numero constanter loquitur, pandamus, iudicemus, defendimus, talia in nostro sensu esse qualia diabolico continentur Indiculo.

10. Quamuis autem Celestini epistolam subnexumque Indiculum ad diuersos annos pertinere manifestum sit, alterutrum tamen scriptum nusquam reperimus seorsim editum. Iam ab ineunte seculo sexto, uti prediximus, Afri episcopi ac deinde Dionysius Exiguus et innumeri alii pro uno Celestini scripto utrumque habuerunt. Unde et utrumque ab ipso Prospero in unum conflatum esse haud temere coniiciatur, ut librorum Augustini ac doctrine in eis asserte plena et integra simul haberetur cum Celestini iudicio, tum antecedentium sedis apostolice presulum consensu, fulta defensio. Quocirca religioni nobis  fuit opus distrahere, quod numquam non coniunctum legimus, quodque ipsa sede apostolica uolente ac probante credimus copulatum. Neque ipsos etiam titulos, quos ei Dionysius Exiguus prefixit, duximus remouendos, ut antiquorum qui eis usi sunt fides probetur.

11. Obseruauit Henric. Norisius, uindic. Augustin. pag. 213, eadem capitula libro de Dogmatibus Ecclesiasticis, qui Gennadio Massiliensi ascribitur, a capite 22 fuisse inserta. Sed hoc preter ueterum codicum fidem factum esse annotarunt nostri , qui nouissimam Augustini editionem adornarunt, ideoque illa suppresserunt. Monuit quoque laudatus cardinalis postrema capitula, scil. a cap. 11 ad calcem, in homilia S. Ioannis Chrysostomi de Adam et Eua tom. II edit. Basil. ad uerbum fuisse exscripta cum aliis 40 uersibus libri Augustini contra Iulianum cap. 3. Unde homiliam illam centonem esse liquet.

12. In hac clausula quid uocentur profundiores  difficilioresque partes incurrentium questionum disceptatur. Nonnulli hoc loco theologorum disputationi permitti putant ea de gratia et predestinatione sanctorum capita que Augustinus uelut ad fidem pertinentia propugnat. Sed ab eorum opinione quantum absit Ecclesia Romana, testis idoneus est uel unus Hormisda, qui loco supra citato, de arbitrio libero et gratia Dei quid Romana, hoc est catholica, sequatur ac seruet Ecclesia, in uariis libris B. Augustini, et maxime ad Hilarium et Prosperum, cognosci posse docet. Doctus uero Norisius in uindiciis memoratis, pag. 216, questionum profundiorum nomine illas intelligi putat, in quibus de peccato originali ac modo quo propagatur, nec non de concupiscentia reliquisque miseriis que sunt pene originalis peccati, disseritur; earumque assertionem ab Indiculi huius scriptore ideo pretermitti arbitratur, non quia uel ut uel partium disputationi permissam, sed quia pro tempore ac proposito scopo non necessariam  iudicarit. Auctor, inquit, illorum capitum intendit tradere contra Massilienses quante sine liberi arbitrii uires et quanta gratie necessitas. Sed quia de peccato originali, deque modo quo propagatur, ac de miseriis que illud consequuntur, nulla erat Augustinum inter et Massilienses controuersia, ideo dixit, NON NECESSE HABEMUS ASTRUERE, quod est, nolle se de illis canones edere, quod ad presentem cum Massiliensibus controuersiam non conducebant, non quod libero disputantiam assensui uel dissensui illa dimittere uellet, que est insulsa recentium interpretatio. Si tamen uim expendamus uerborum, profundiores difficilioresque partes incurrentium questionum, hec preterea nonnichil aliud sonare fatendum est. Apte autem questionum incurrentium uocabulo quasdam interpretari est questiones que non per se primario, sed ueluti per accessionem, ideoque non necessarie, tractentur. Ubi uero questionum illarum partes profundiores difficilioresque audimus, eas notari que cuique minus obuie quam que explicate sunt, nemo non intelligit.  Paschas. Quesnellus ad calcem operum Leonis de hoc loco fuse et copiose disserens, dissert. 3 part. II cap. 2, profundiores questiones hic designatas dignosci posse censet ex his Augustini lib. III ad Bonifacium c. 8. Cum igitur Pelagiani his atque huiusmodi ueritatis testimoniis et uocibus urgeantur . . . immittunt aliarum nebulas questionum . . . de laude creature, laude nuptiarum, laude legis, laude liberi arbitrii, laude sanctorum. Et cap. 10: Addunt sane ad latebrarum suarum nebulas Pelagiani de origine anime non necessariam questionem . . . Aiunt enim nos animarum traducem cum peccati traduce contueri. De hac nouissima questione mentem suam apud Fulgentium epist. 15 n. 10 ita explicant episcopi in Sardinia exsules: Questionem  uero animarum aut tacitam debemus relinquere, aut sine contentione tractare . . . maxime quod sine fidei detrimento potest a fidelibus ignorari. Addit ipse Fulgentius lib. III de Predestin. et Grat. c. 8: Cuius questionis B. Augustinus profunditatem sibi imperscrutabilem cernens, nullam uoluit huius rei definitam proferre sententiam. Nec ambigendum quin eadem ac similes illic notentur.



EPISTOLA XXI. B. CeLESTINI PAPAE I AD EPISCOPOS GALLIARUM.

I. De Prospero et Hilario, qui quosdam Gallie presbyteros accusant Pelagii sectatores.---II. De sancto Augustino mira laudis assertio.---III. Preteritorum sedis apostolice episcoporum auctoritates de gratia Dei.---Iu. Quod Adam omnes leserit, nec quemquam nisi Christi gratia posse saluari.---u. Quod nemo sit bonus suis uiribus, nisi participatione eius qui solus est bonus.---uI. Quod nisi gratia Dei continua iuuemur.  insidias diaboli deuitare non possumus.---uII. Quod per Christum libero bene utamur arbitrio.---uIII. Quod omnia sanctorum merita dona sint Dei.---IX. Quod omnis sancta cogitatio et motus pie uoluntatis ex Deo sit.---X. Quod gratia non solum peccata dimittat, sed etiam adiuuet ne committantur, et prestet ut lex implectur; non, sicut ait Pelagius, facile. quasi sine Dei gratia difficilius possit impleri.---XI. Quod preter statuta sedis apostolice, omnes orationes Ecclesie Christi gratiam resonent, qua genus reparatur humanum  et ab eterna damnatione reducitur.---XII. Quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis expelluntur immundi.---XIII. Quod profundiores questiones nec contemnende sint, nec penitus asserende.

Dilectissimis fratribus uENERIO, MARINO, LEONTIO, AUXONIO, ARCADIO, [a 1Kb] FILLUCIO et ceteris Galliarum  episcopis CeLESTINUS.

1. Apostolici uerba precepti sunt, apud Iudeos atque gentiles sine offensione nos esse debere . Hoc quisquis Christianus est, tota animi uirtute custodit. Quod cum ita sit, non parum periculi illum manere poterit ante Deum, qui hoc detrectat etiam fidelibus [b 1Kb] exhibere. Nam qualiter nos, qui neminem perire uolumus, ista contristent, que auctoribus Christianis percellunt animos Christianos, Dominicus in Euangelio sermo testatur. Ait enim ipse Saluator, quod expediat scandalizanti unum de pusillis, in maris profundum demergi ; et ideo que sit eius iam pena queramus, cui tale supplicium legimus expedire.

CAP. I.---2. Filii nostri presentes Prosper et  Hilarius, quorum circa Deum nostrum sollicitudo laudanda est, tantum nescio quibus presbyteris illic licere qui dissensioni Ecclesiarum studeant, sunt apud nos prosecuti, ut indisciplinatas questiones uocantes in medium, pertinaciter eos dicant predicare aduersantia ueritati. Sed uestre dilectioni iustius imputamus, quando illi supra uos habent copiam disputandi. Legimus supra magistrum non esse discipulum , hoc est, non sibi debere quem quam in iniuriam doctorum uindicare doctrinam. Nam et hos ipsos a Deo nostro positos nouimus ad  docendum; cum sit, dicente Apostolo , eis tertius [a 1Kb] locus intra Ecclesiam deputandus. Quid illic spei est, ubi, magistris tacentibus, ii loquuntur qui, si ita est, eorum discipuli non fuerunt? Timeo ne conniuere sit, hoc tacere. Timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret ueritas, si falsitas displiceret. Merito namque causa nos respicit, si silentio [b 1Kb] foueamus errorem. Ergo corripiantur huiusmodi. Non sit his [c 2Kb] liberum habere pro uoluntate sermonem. Desinat, si ita res sunt, incessere nouitas uetustatem; desinat Ecclesiarum quietem inquietudo turbare. Conantur sepe naufragio mergere quos intra portum stantes statio facit fida securos. Fida quippe est omnium statio,  quorum perfectis gressibus uestigia non mouentur. Recurrerunt ad apostolicam predicti sedem, hec ipsa nobis que tentat perturbatio conquerentes. Habetote, fratres karissimi, pro catholice plebis pace tractatum. Sciant se, si tamen [d 1Kb] censentur presbyteri, dignitate uobis esse subiectos. Sciant quod sibi omnes qui male docent, discere magis ac magis competat quam docere. Nam quid in ecclesiis uos agitis, si illi summam teneant predicandi? Nisi forte illud obsistat, quod non auctoritate, non adhuc ratione colligitur, ut aliqui e fratrum numero, nuper de laicorum consortio in collegium nostrum fortassis admissi, nesciant quid sibi debeant uindicare. Super his [e 1Kb] multa iam dicta sunt eo tempore, quo ad fratris  Tuentii dedimus scripta responsum. Nunc tamen repetentes sepius admonemus: uitentur huiusmodi qui laborant per terras aliud quam ille noster iussit agricola seminare. Nec tamen mirari possumus si hec erga uiuentes hi nunc tentare audent, qui nituntur etiam quiescentium fratrum memoriam dissipare.

CAP. II.---3. Augustinum sancte recordationis uirum pro uita sua atque meritis in nostra communione semper habuimus, nec umquam hunc sinistre suspicionis saltem rumor aspersit: quem tante scientie olim fuisse meminimus, ut inter magistros optimos etiam ante a meis [f 1Kb] semper decessoribus haberetur. Bene ergo de eo omnes in communi senserunt, utpote qui ubique cunctis et amori fuerit  et honori. Unde resistatur talibus, quos male crescere uidemus? Nefas est hec pati religiosas animas, quarum afflictione, quia membra nostra sunt, nos quoque conuenit macerari, quamuis maneat hos beatitudo promissa, quicumque probantur persecutionem propter iustitiam sustinere . Quibus quid promittat Dominus in futurum, sequens sermo declarat. Non est agentium causa [g 1Kb] solorum, uniuersalis Ecclesia quacumque nouitate pulsatur. Intelligamus hec ipsa uobis, que nobis non placent, displicere. Quod ita demum probare poterimus, si imposito improbis silentio, de tali re in posterum querela cessabit. Deus uos incolumes custodiat, fratres karissimi.



 [a 1Kb] Incipiunt preteritorum sedis apostolice episcoporum auctoritates de gratia Dei [b 1Kb] .

CAP. III.---4. Quia nulli, qui catholico nomine gloriantur, in damnatis hereticorum sensibus seu prauitate siue imperitia demorantes, piissimis disputatoribus obuiare presumunt; et cum Pelagium atque Celestium anathematizare non dubitent, [c 1Kb] magistris tamen nostris, tamquam necessarium modum excesserint, obloquuntur, eaque tantummodo sequi et probare profitentur que sacratissima beati apostoli sedes Petri contra inimicos gratie Dei per ministerium presulum suorum sanxit et docuit; necessarium fuit diligenter inquirere quid rectores Romane Ecclesie de heresi que eorum temporibus exorta fuerat iudicarint, et contra nocentissimos  liberi arbitrii defensores quid de gratia Dei sentiendum esse censuerint; ita ut etiam Africanorum conciliorum quasdam sententias iungeremus, quas utique suas fecerunt apostolici antistites, cum probarunt. Ut ergo plenius qui in aliquo dubitant instruantur, constitutiones sanctorum Patrum compendioso manifestamus indiculo, quo si quis non nimium est contentiosus, agnoscat omnium disputationum connexionem ex hac subditarum auctoritatum breuitate pendere, nullamque sibi contradictionis superesse rationem, si cum catholicis credat et dicat.

CAP. Iu.---5. In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine per  liberum arbitrium posse consurgere, nisi eum gratia Dei miserantis erexerit, pronuntiante beate memorie Innocentio papa, atque dicente in epistola [d 1Kb] ad Carthaginense concilium: »Liberum enim arbitrium [e 1Kb] olim ille perpessus, dum suis inconsultius  utitur bonis, cadens in preuaricationis profunda demersus est, et nichil quemadmodum exinde [f 1Kb] surgere posset inuenit; suaque in eternum libertate deceptus, huius ruine [g 1Kb] iacuisset oppressu, nisi eum post Christi [h 1Kb] pro sua gratia releuasset aduentus, qui per noue regenerationis purificationem omne preteritum uitium sui baptismatis lauacro purgauit.«

CAP. u.---6. Neminem esse per semetipsum bonum, nisi participationem sui ille donet, qui solus est bonus. Quod in eisdem scriptis eiusdem pontificis sententia protestatur, dicens: » [i 1Kb] Numquid nos de eorum posthac rectum mentibus estimemus, qui sibi se putant debere quod boni sunt, nec illum considerant cuius quotidie gratiam consequuntur [i 1Kb] , qui sine illo tantum se assequi posse confidunt?«

 CAP. uI.---7. Neminem etiam baptismatis gratia renouatum idoneum esse ad superandas diaboli insidias et ad uincendas carnis concupiscentias, nisi per quotidianum adiutorium Dei perseuerantiam bone conuersationis acceperit. Quod eiusdem antistitis in eiusdem paginis [k 1Kb] doctrina confirmat, dicens: »Nam quamuis hominem [l 1Kb] redemisset a preteritis ille peccatis; tamen sciens iterum posse peccare, ad reparationem sibi, quemadmodum posset illum et post ista corrigere, multa seruauit, quotidiana prestans illi remedia; quibus nisi freti confisique nitamur, nullatenus humanos uincere poterimus errores. Necesse est enim ut quo auxiliante uincimus, eo iterum non adiuuante uincamur.«

CAP. uII.---8. Quod nemo, nisi [m 1Kb] per Christum,  libero bene utatur arbitrio, idem magister in epistola ad Mileuitanum concilium data [n 1Kb] predicat dicens: »Aduerte tandem, o prauissimarum mentium peruersa doctrina, quod primum hominem ita libertas ipsa decepit, ut dum indulgentius frenis eius utitur,  in preuaricationem presumptione conciderit. Nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.«

CAP. uIII.---9. Quod [a 1Kb] omnia studia et omnia opera ac merita sanctorum ad Dei gloriam laudemque referenda sint; quia nemo aliunde ei placet, nisi ex eo quod ipse donauerit: in quam nos sententiam dirigit beate recordationis pape Zosimi regularis auctoritas, cum scribens ad totius orbis episcopos, ait: »Nos autem instinctu Dei  ad fratrum et cepiscoporum nostrorum conscientiam uniuersa retulimus.« Hunc autem sermonem sincerissime ueritatis luce radiantem tanto  Afri episcopi honore uenerati sunt, ut ita ad eumdem uirum [b 1Kb] scriberent: »Illud uero, quod in litteris quas ad uniuersas prouincias curasti esse mittendas, posuisti dicens: »Nos tamen instinctu Dei,« etc., sic accepimus dictum, ut illos, qui contra Dei adiutorium [c 1Kb] extollunt humani arbitrii libertatem, districto gladio ueritatis uelut cursim transiens amputares. Quid enim tam libero fecistis arbitrio, quam quod uniuersa in nostre humilitatis conscientiam retulistis? Et tamen instinctu Dei factum esse fideliter sapienterque uidistis, ueraciter fidenterque dixistis. Ideo utique, quia preparatur uoluntas a Domino , et ut boni aliquid agant, paternis inspirationibus suorum ipse tangit corda [d 1Kb] filiorum. Quotquot enim spiritu Dei aguntur, hi filii  Dei sunt ; ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.«

CAP. IX.---10. Quod ita Deus in cordibus hominum atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit, quia per illum aliquid boni possumus, sine quo nichil possumus. Ad hanc enim nos professionem idem doctor instituit, qui cum ad totius orbis episcopos de diuine gratie opitulatione  loqueretur: »Quod ergo, ait, tempus interuenit, quo eius non egeamus auxilio? In omnibus igitur actibus, causis, cogitationibus, motibus, adiutor et protector orandus est. Superbum est enim ut quidquam sibi humana natura presumat, clamante Apostolo: Non est nobis colluctatio aduersus carnem et sanguinem, sed contra principes et potestates eris huius, contra spiritalia nequitie in celestibus . Et sicut ipse iterum dicit: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Et iterum: Gratia Dei sum id quod sum, et gratia eius in me uacua non fuit; sed plus illis omnibus laboraui. Non ego autem, sed gratia Dei mecum .«

 CAP. X.---11. »Illud etiam quod intra [e 2Kb] Carthaginiensis synodi decreta constitutum est, quasi proprium apostolice sedis amplectimur, quod scilicet tertio capitulo definitum est: Ut quicumque dixerit gratiam Dei qua iustificamur per Iesum Christum Dominum nostrum, ad solam remissionem peccatorum ualere que iam commissa sunt, non etiam ad adiutorium ut non committantur, anathema sit. Et iterum quarto capitulo. Ut quisquis dixerit gratiam Dei per Iesum Christum propter hoc tantum nos adiuuare ad non peccandum, quia per [f 1Kb] ipsam nobis reuelatur et aperitur intelligentia mandatorum, ut sciamus quid appetere et quid uitare debeamus, non autem per illam nobis prestari, ut quod faciendum cognouimus, etiam facere diligamus atque ualeamus,  anathema sit. Cum enim dicat Apostolus, Scientia inflat, caritas uero edificat , ualde impium est ut credamus ad eam que inflat nos habere gratiam Christi, et ad eam que edificat non habere, cum sit utrumque donum Dei, et scire quid facere debeamus, et diligere ut faciamus, ut edificante caritate, scientia non possit inflare. Sicut autem de Deo scriptum est: Qui docet hominem scientiam , ita scriptum est etiam: Charitas ex Deo est . Item quinto capitulo: Ut quisquis dixerit ideo nobis gratiam iustificationis  dari ut quod facere per liberum iubemur arbitrium, facilius possimus implere per gratiam, tamquam, etsi gratia non daretur, non quidem facile, sed tamen possimus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait: Sine me difficilius potestis facere, sed ait: Sine me nichil potestis facere .«

CAP. XI.---12. Preter has autem beatissime et apostolice sedis inuiolabiles sanctiones, quibus nos piissimi patres, pestifere nouitatis electione deiecta; et bone uoluntatis exordia, et incrementa probabilium studiorum, et in eis usque in finem perseuerantiam ad Christi gratiam referre docuerunt; obsecrationum quoque sacerdotalium sacramenta respiciamus,  que ab [a 2Kb] apostolis tradita, in toto mundo atque in omni Ecclesia catholica uniformiter celebrantur, ut legem credendi lex statuat supplicandi. Cum enim sanctarum plebium presules mandata sibimet legatione fungantur, apud diuinam clementiam humani generis agunt causam, et tota secum Ecclesia congemiscente, postulant et precantur ut infidelibus donetur fides, ut idololatre ab impietatis sue liberentur erroribus, ut Iudeis, ablato cordis uelamine, lux ueritatis appareat, ut heretici catholice fidei [b 1Kb] perceptione resipiscant, ut schismatici spiritum rediuiue caritatis accipiant, ut lapsis penitentie [c 1Kb] remedia conferantur, ut denique catechumenis ad regenerationis sacramenta perductis celestis misericordie aula reseretur. Hec autem non perfunctorie  neque inaniter a Domino peti, rerum ipsarum monstrat effectus: quandoquidem ex omni errorum genere plurimos Deus dignatur attrahere, quos erutos de potestate tenebrarum, transferat in regnum filii  caritatis sue , et ex uasis ire faciat uasa misericordie . Quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referatur.

CAP. XII.---13. Illud etiam quod circa baptizandos in uniuerso mundo sancta Ecclesia uniformiter agit, non otioso contemplamur intuitu. Cum siue paruuli, siue iuuenes ad regenerationis ueniunt sacramentum, non prius fontem uite adeunt quam exorcismis et exsufflationibus clericorum spiritus ab eis immundus abigatur: ut tunc uere appareat, quomodo princeps mundi huius mittatur foras , et quomodo prius alligetur fortis , et deinceps uasa eius diripiantur ; in  possessionem translata uictoris, qui captiuam ducit captiuitatem  et dat dona hominibus .

14. His ergo ecclesiasticis regulis, et ex diuina sumptis auctoritate documentis, ita adiuuante Domino [d 1Kb] confirmati sumus, ut omnium bonorum affectuum atque operum, et omnium studiorum omniumque uirtutum quibus ab initio fidei ad Deum tenditur, Deum profiteamur auctorem; et non dubitemus, ab ipsius gratia [e 2Kb] omnia hominis merita preueniri, per quem fit ut aliquid boni et uelle incipiamus et facere . Quo utique auxilio et munere Dei non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Tanta enim est  erga omnes homines bonitas Dei, ut nostra uelit esse merita que sunt ipsius dona; et pro his que largitus est, eterna premia sit donaturus. Agit quippe in nobis, ut quod uult et uelimus et agamus, nec otiosa  in nobis esse patitur, que exercenda, [a 1Kb] non negligenda, donauit, ut et nos [b 1Kb] cooperatores simus gratie Dei. Ac si quid in nobis ex nostra uiderimus remissione languescere, ad illum sollicite recurramus, qui sanat omnes languores nostros et redimit de interitu uitam nostram , et cui quotidie dicimus: Ne inducas nos in tentationem, sed libera nos a malo .

CAP. XIII.---15. Profundiores uero difficilioresque partes [c 1Kb] incurrentium questionum, quas latius pertractarunt qui hereticis restiterunt, sicut non audemus contemnere, ita non necesse habemus astruere, quia ad confitendum gratiam Dei, cuius operi ac dignationi nichil penitus subtrahendum est, satis sufficere credimus, quidquid secundum predictas regulas  apostolice sedis nos scripta docuerunt: ut prorsus non opinemur catholicum, quod [d 1Kb] apparuerit prefixis sententiis esse contrarium.




[e 1Kb] EPISTOLA XXII. CeLESTINI PAPAE POST DAMNATIONEM NESTORII AD SANCTAM SYNODUM EPHESINAM SCRIPTA.

Maximiani in locum Nestorii ordinationem laudat et probat. Nestorium Antiochie procul amandandum suadet. De iis qui cum illo societate coniuncti sunt, nominatimque de Ioanne Antiocheno quid statuendum, quidue sequendum sit, decernit.

CeLESTINUS episcopus sancte synodo apud Ephesum [f 1Kb] constitute.

1. Tandem malorum fine gaudendum est, tandem nobis omnibus in commune dicendum: Dextera tua, Domine, glorificata est in uirtute; dextera manus tue  confregit inimicos . Proprie namque ipsi confracti sunt, quando iniqua loquentium, dicente Dauid, os uideamus esse obstructum . Huiusce tamen tam fideliter peracte rei uos [g 1Kb] exsecutores nobiscum uidemus fuisse, Dei [h 1Kb] sacerdotes;  qui conuenientes in unum, et secundum Apostolum, non que uestra sunt querentes, sed que Christi Iesu , negotium Domini communis egistis. Apud uos ergo de uestra loquimur sanctitate, quorum in omnem terram sonum gaudemus exisse, cum et in finem eiusdem orbis predicte ueritatis a uobis uerba uenerunt . Deus noster non patitur latere quod prestitit, quia numquam beneficia superna celantur. Ita namque fit ut tanto munere innotescente celesti, pro uoluntate diuina, sicut scriptum est, omnis homo saluus fiat, et ueniat ad scientiam ueritatis . Loquor ergo uictoribus, et qui in prelium solam contra hostem portauerunt fidem, que, et Ioanne apostolo dicente, uicit et mundum : uobis eiusdem proprie  scribo sermonibus, qui secundum diuinam paginam, ut patres cognouistis quod ab initio est, et ut iuuenes, dum fortes estis, et uerbum Domini in uobis manet, uicistis malignum . In talibus sociis gratulantes, de hoc euentu minime dubitabamus. Habuit animum nostrum fiducia [i 1Kb] superandi, qui uobis uideremus diuine cause pondus incumbere, quos bene admodum noueramus, secundum illud propheticum, odisse congregationem malignorum et cum impiis non esse sessuros . [i 1Kb] Obtinui ergo quod credidi, quia contra nocentes atque peruersos, sicut supra dictus ait: Innocentes et recti adheserunt mihi .

2. Una igitur eademque relatione per filios nostros religiosos et Deo amabiles uiros Ioannem presbyterum  et Epictetum diaconum deiectionem iustam, et exaltationem didicimus iustiorem; illud quod in Euangelio legimus approbantes, quia Deus noster exaltat humiles, et potentes de sede deponit . A qua sententia ille noster sapientissimus minime deuiauit,  qui ait, a Deo nostro humilium seruatam memoriam, et perditam superborum . Quod quando magis uideatur impletum, quam nunc, cum Saluator noster parans bene meritos honorare, ossa hominum sibi placentium dissipauit , et prouiso pastore dignissimo , feralem lupum de ouilibus suis immaculatus Agnus eiecit? Legimus eius a uestra fraternitate scripta [a 1Kb] preconia; nec quisquam nostrum mirari potuit, quia nota dixistis. Assertio impendatur incertis, testimonium comperta non querunt. Bonorum hunc actuum palestra semper exercuit: talem hunc didicimus, qualem in litteris inuenimus; talem certe, ut breuiter dicam, qualem Doctor noster esse precepit sacerdotem, ut conuenienter omnium iudicio mereatur audire: Ecce  uere homo Isrelita, in quo dolus non est . Nonne laudibus in eum uestris ista conueniunt? Taliter denique que dixistis, audistis. Talem successorem querebat sancte memorie Sisinii beata simplicitas, ut locum suum nonnisi sui similis obtineret. Etenim melius agimus, si abstinentes iam ab illius sacrilegi  nomine, sedem uacasse dicamus. Actum est diuino iudicio ut hunc Ecclesia pro remedio mereretur. Denique discordiam tulit, et concordiam reddidit [b 1Kb] ordinatus. Quid non poterit prestare per tempora, cuius hoc primordia prestiterunt? Hec de eo inuicem dicimus, quem pax reparanda querebat. Interfuimus, nec nos dixerimus absentes, cum eius capiti [c 1Kb] uerba mystica dicerentur, cum redderetur omnibus diuina letitia salutaris. Postremo nemo  illic catholicorum defuit, ubi omnes in commune uicerunt.

3. Letati preterea sumus de hoc clementissimi et christianissimi principis testimonio, cum epistolis  dilectionis uestre eius sententiam uideremus esse concordem. Nec mirum est, si cor regis quod est in manu Dei , cum his senserit quos eius nouerit sacerdotes. Itaque sermo regalis diuinas res exsequendo [d 1Kb] militauit Augusto. Felix imperium cui militat exsecutio diuinorum, nec hic minus felix quem predicat dominatio mundanorum. Hoc testimonio dignus est qui ordinandus probari, non qui improbari potuit [e 1Kb] ordinatus.

4. Scimus quo itinere sanctus frater et cepiscopus noster Maximianus, quibus gradatim stipendiis ad fastigium sacerdotale peruenit. Non hunc diuitiarum gloria, non uelut in potentia [f 1Kb] cupidum, qui solet inesse ambientibus honorum, quibus [g 1Kb] fidelis seruus et prudens cibum dabat in tempore, super omnia Domini  sui constitutus est bona : et tamen etiamsi desiderium fuit episcopatus, nonnisi propter opus bonum, sicut ait Apostolus, concupiuit . Ita Deus noster et quid uelimus, et cur uelimus attendit. Quis dubitet posse magis agere presidentem, quod potuit exercere subiectus? Exosus et blasphemus  istud officium non poterat habere, id est, corporum curam, qui nitebatur animas uulnerare. Facta est ruina eius magna; tam ruina magna, quam praua doctrina.

5. Nunc quia de preteriti emendatione gaudemus, cauere nos conuenit in futurum, ne possint magis ac magis que abscissa sunt pullulare: quia necesse est quocumque pestis hec loci sit, nostri corporis membra uexentur, et per patientiam nostram peiora prioribus  nutrita uideantur. Scripsimus clementie principali, ut de sanitatis medio longius infirmitas auferatur. Didicimus namque hunc Antiochiam [h 1Kb] reuertisse, atque sibi illic, unde uenerat, uiuendi prestitam  facultatem. Innocentum exitium est istud exsilium. Aspiciamus diligentius quid illic possent parere, que illic sunt ante concepta. Non est nobis suadere difficile. In oculis est eiusdem ciuitatis Ecclesia, que per hunc [a 1Kb] perdidit sacerdotem , nisi forte, quod pro quiete Ecclesiarum dicimus, deceptum se ille demonstret, deserendo damnatum. Sed quis illic speret aliquem posse corrigere, ubi arcem tenere uideat peruersitatis auctorem, ubi colatur ab omnibus exsulatus? Magna illic est, quod lugentes dicimus, desperatio sanitatis, ubi, sicut Isaias dicit: Omne caput in dolore, et omne cor in mestitia a pedibus usque ad caput . Quando ibi membrum aliquod habere poterit spem salutis, ubi periclitatur  corporis tota compago? Elaborate, fratres karissimi, elaborate obsecro, ut uere tollatur de medio uestrum qui hoc opus fecit . Sola decet tales homines solitudo. Ubi enim debet hic inuenire solatium, qui sic tractauit ubique regnantem?

6. Peracta est a uobis totius summa negotii: agendum nunc est quod instat et restat, ne sit in uacuum laboratum. Longius quidem sumus positi, sed per sollicitudinem totum propius intuemur. Omnes habet beati Petri apostoli cura presentes, non nos ante Deum nostrum de hoc possumus excusare quod scimus. Nam quamquam hec que loquimur sanctitas uestra tacuerit, agnouimus tamen omnia diligentius requirentes. Tante igitur cause finis qui superest  actibus uestris queso respondeat, quia nolumus in modico uos deesse, qui maxima peregistis. Adiutorio apud reges terre his estote que scripsimus. Norunt et ipsi quid suis debeant prestare [b 1Kb] temporibus, sciunt quod catholice fidei fundamento sua regna subsistant. Pura ab heredibus sanctis paterne et auite credulitatis uena seruatur, fluit ab illis incorrupta per posteros, nec hanc in his aliquis umquam limus infecit. Custodit fontis [c 1Kb] sui fidelis cursus exordium, cum id quod in origine acceptum est uidetur in prole.

7. Canem et operarium malum pariter persequamur. Facite presentes, quod hortamur absentes. Nam cum hanc curam generaliter omnibus debeamus, precipue tamen nos conuenit Antiochenis [d 1Kb] periclitantibus  subuenire, quos pestifer morbus obsedit. Absoluamus modis [e 1Kb] talibus ciuitatem, in qua, sicut Actus Apostolorum loquuntur, dictos primum legimus Christianos . [f 1Kb] Omnibus ergo uirtutem prestemus, quibus secundum religionem debere nos nouimus quod uocamur. Hanc autem sollicitudinem nostram presentes probarunt Deo amabiles filii et karissimi atque animis nostris acceptissimi Ioannes presbyter et Epictetus diaconus, quos reuersos ad uos festinato remisimus, sollicitius hoc agentes, ut quos diebus Dominice natiuitatis accepimus, resurrectionis Dominice tempore [g 1Kb] redderemus.

8. De his autem qui cum Nestorio uidentur [h 3Kb] pari  impietate sensisse, atque se socios eius sceleribus addiderunt, quamquam legatur in eos uestra sententia, tamen nos quoque decernimus quod uidetur. Multa perspicienda sunt in talibus causis, [a 1Kb] que apostolica sedes semper aspexit. Quod loquimur, Celestianorum testantur exempla [b 1Kb] . Qui spem de synodo huc usque gesserunt, habent, si resipiscunt, copiam reuertendi: quod his solis non [c 1Kb] permittitur, quos proprie cum auctoribus hereseos omnium fratrum constat subscriptione damnatos. Per Dei namque misericordiam [d 2Kb] aliquos ex eorum numero ad nos iam rediisse gaudemus. Quod hoc consilio factum est, ut quos conscientia mixta non poterat, saltem sententia separaret. Hoc, moneo, uestra fraternitas sequatur exemplum. Sit caput sceleris cum  his quos [e 1Kb] synodalia loquuntur statuta damnatum; reliqui, quos cum hoc sentientes in communione ecclesiastica non habemus, eiiciantur e ciuitatibus suis, et se in nostro collegio nouerint non futuros, nisi secundum ecclesiasticum et Christianorum principum constitutum, damnata [f 1Kb] cum actoribus sociisque damnantes, se profiteantur catholicos sacerdotes. Quam formam etiam circa eos uolumus custodiri. qui subripiendum [g 1Kb] in ecclesiasticis causis Christianis principibus crediderunt, et alio ordine rursus Ecclesias occuparunt. Antiochenum uero, si habet spem correctionis, [h 1Kb] epistolis a uestra fraternitate uolumus conueniri, ut nisi que sentimus senserit, nouellam blasphemiam, eodem exemplo, scripta sua professione condemnans; intelligat de se quoque  Ecclesiam, quod fidei nostre respectus imperat, ordinare. Credendum tamen de diuina est misericordia. quod omnes in uiam redeant ueritatis, si de supradicto  loco horum malum caput et causa [i 1Kb] auferatur. [i 1Kb] Data idibus Martiis, [k 1Kb] Aetio et ualerio consulibus.




EPISTOLA XXIII. CeLESTINI I PAPAE AD THEODOSIUM IUNIOREM AUGUSTUM, POST SYNODUM.

uictoriam per eum de inimicis Christi esse partam. Quanta hinc eius gloria. Maximiani ordinationi merito eum suffragatum esse. Ut Nestorium ab omni societate remoueat. Qui legatos cum sacris apicibus susceperit. Possessiones Ecclesie in Asia a Proba relictas ei commendat.

CeLESTINUS episcopus THEODOSIO Augusto.

1. Causis suis diuinam prouidentiam prestitisse quod sperabamus, agnouimus. Nec enim aliud futurum mentes poterant estimare fidelium regnantibus  uobis, quam id quod euenisse gaudemus: ut predicatio in Deum impia concideret, et cum suo auctore noui dogmatis damnata prauitas deperiret. Illata quidem fidei bella sunt, et Regis eterni sacrilegis uerborum iaculis natiuitas appetita: sed uos Christo Deo nostro auctore regnantes, hostes impios fidei uestre uirtute uicistis, celestem reuocantes triumphum, per quod religioso munimen in perpetuum prestetis imperio. uere enim prophetica glorie uestre uox conuenit, et regnum uestrum dici potest regnum omnium seculorum , quod defense fidei meritis propagatur; et crescente sancte religionis obseruantia, Christiane insertum reuerentie semper augetur, gloriosissime et tranquillissime imperator Auguste. Ecce nunc domus Domini orationibus  uacant, et uestrum per omnes Ecclesias, Deo nostro oblatis sacrificiis, commendatur imperium. Nihil, amoto perturbatoris ausu, scandalis licet;  pestifer ulterius animas hominum sermo non uulnerat: salutem omnibus suarum animarum, dum uniuersali Ecclesie consulitis, reddidistis. Hec est uestra predicandi regni uestri clementia, per quam non terre, non prouincie, sed omnium anime sunt defense. Imputabitis hanc omni modo uictoriam, quam non bellis, non gladiis, sed sola deuotione qua Deo estis dediti, conquisistis.

2. Manet hic uestre glorie titulus, et manebit, ut nulla illum etas, nulla uetustas aboleat. Aeterna enim sunt que eterni Regis amore prestantur. Sic Abrahe fides seculis durat. Dauid regis meritum Dei zelus fecit esse perpetuum, cum inimicos Dei suos credidit inimicos, et odisse quos Deo odibiles approbasset . Elias etiam  propheta falsa prophetantes non fuit contentus refellere, sed etiam in illos uoluit uindicare; ut eos persequendo perderet, quos in perditionem sui populi niti peruideret . Par tibi cum illo gloria. Ille falsa prophetantibus restitit, tu falsa docentibus. Ille mentientes in Deum prophetas persecutus est; tu de Christo Deo nostro predicantes impia abigis sacerdotes. Ille tantum uindicte intentus est; uestra pietas sic impia uindicat, ut que sunt religiosa defendat.

3. Nec enim sufficeret abegisse morbos et pestilentiam repulisse, nisi et salubres auras redderes, et uitalem infectis substantiam ministrares, talem illi Ecclesie constituendo pontificem, qui olim hoc se dignum fastigio omnibus quibus notus est approbasset.  Fert illi, ac si sui [a 1Kb] corporis parti, Romana testimonium, que hunc semper inter suos habuit et numerauit, Ecclesia: ferunt suorum merita, quibus sancte adheserat, decessorum. Ita enim reuerendissime memorie uiro Attico, catholice fidei propugnatori fortissimo, mente pariter et officio coherebat, ut iam tunc futuri in eodem episcopatus insignia prelucerent. Sed sit hoc arcano diuine maiestatis arbitrio, ut in posterum quecumque sunt meliora seruentur, et ad quietem per aliqua turbatorum scandala ueniatur. Debitum est fratris mei Maximiani episcopi glorie, ut aliquem illi prelatum fuisse in hoc quod sustinuit ciuitas peniteret; et nunc electo eodem, illi se integritatem fidei debere sentiret.

4. Sed huic tante pro suo merito illius Ecclesie  sacerdoti electo taliter, et consensu sancte congregationis  que interfuit, ordinato ad componendum Ecclesie statum, et omne uulnus praue heresis radicitus euellendum, ne audeant que abcissa sunt pullulare; obsecramus et poscimus sub illius inuocatione quem colitis, fidei [b 1Kb] uestre ut consuestis arma prestetis. Nunc enim est omnis opponenda custodia, ne rapax lupus ouilibus dominici gregis, cum seuierit, exclusus rursus serpentino lapsu ad mortem perueniat animarum, effossis qua potest parte cuniculis. Nec enim potest quiescere, cum prede sue rapidus cupiat incubare. Munimen sanis, remedia prebete sanandis. uallate muris uestre fidei religionis catholice ueritatem, per quos et credentes muniti sint, et tanti sequaces erroris non audeant introire. Hic enim plenus uictorie uestre fructus est,  nichil relinquere quod rursus Dei Ecclesia debeat formidare. Quem igitur uniuersorum eiecit sententia sacerdotum in predicatione sacrilega perdurantem, eum uestra clementia ab omni societate remoueat, ut facultatem aliquos perdendi non habeat.

5. Religiosos uero filios meos Ioannem presbyterum et Epictetum diaconum, tante rei nuntios, cum totius Ecclesie gratulatione suscepimus, et lectis in [c 1Kb] totius congregatione Christiane plebis apud beatissimum apostolum Petrum uestre pietatis apicibus, Deo nostro pro uobis uota persoluimus. Ita enim ad uos agente Domino peruenerunt, ut ad eum diem quo celebrabamus Christi Dei nostri natalem secundum carnem, cui questio inferebatur, concurrerent, et impietatem coniunctim uniuersa congregatio confutaret.

 6. Cause fidei congrue et ecclesiastice et pauperum utilitatis causa subiungitur: ut qui integritatem fidei prestitistis, pauperum quoque commodis consulatis. Illustris et sancte recordationis Proba possessiones in Asia constitutas longa a maioribus uetustate sic reliquit, ut maiorem summam redituum clericis, pauperibus et monasteriis annis singulis preciperet erogandam. Sed he possessiones ibidem constitute, in damnum pauperum huius negligentia, ut grauius nichil dicamus, qui his prefuerat, ea sunt ratione tractate, ut non solum consueta non soluerent, uerum etiam subreptitia impetratione earum d 1Kb] ius dominiumque uioletur. Rogamus pietatem uestram ut religiose et illustri domui et Ecclesie id  pro clementia uestra prestetis, ut omnis ab his insidiantium  inquietudo discedat, et tam Ecclesie quam suis dominis sit tuta possessio: ut quod inde alimonie pauperum acquiritur, uestrum esse credatur. [a 1Kb] Data idibus Martiis, Flau. Aetio et ualerio uiris clarissimis consulibus.




EPISTOLA XXIu. CeLESTINI I PAPAE AD MAXIMIANUM CONSTANTINOPOLITANUM EPISCOPUM, POST SYNODUM.

Ipsius electionem suo suffragio confirmat; atque ut Ecclesie sibi commisse damna resarciat, et Celestiano errori uigilanter obsistat, hortatur.

CeLESTINUS episcopus MAXIMIANO episcopo Constantinopolitano.

1. uidimus et amplexi sumus fraternitatem tuam in litteris tuis, talemque sanctitatem tuam, qualem noueramus, inspeximus, simplici scilicet puritate  gloriosam, et mentis fulgore potius quam [b 1Kb] sermone perspicuam. [c 1Kb] Sed in se atque in statum suum illa de cuius fide semper gloriabamur Ecclesia, que nunc te presulem diuino iudicio accepit, postquam illum qui eam obsidebat eiecit. Sume gubernacula note tibi nauis, eamque ut didicisse te a tuis prioribus nouimus, rege. Obsiste undis quas ille uentus, qui et a naui uectores abegerat, sed omnibus inimicus exciuit, omni eam laterum cupiens compage dissoluere, ut rapidis eam posset uorticibus deuorare; professus falsum  gubernatoris officium, ut uideretur regere, quos perdere nitebatur.

2. Adhuc te excitate ab eodem unde circumsonant, et elati fluctus uel procelle sollicitant. Resiste  peruigil, et commisse tibi nauis magister saluti commissorum tibi qua potes cura succurre. Fac quietum mare esse quo nauigas; fac tua arte tutam nauem post eas tempestates quas sustinuerat, quam gubernas. Illum sequere piscatorem, qui maris aquas pedibus, ut ad Christum Dominum nostrum quem ambulantem in mari uiderat, posset peruenire, calcauit . Sequere priorum a quibus eruditus es et nutritus, exempla pontificum, beatissimi Ioannis in predicando scientiam, sancti Attici in repurgandis heresibus uigilantiam, decessoris tui Sisinii, cuius te successorem credimus, simplicem puritatem, ut de illa, sicuti solebamus, gratulemur Ecclesia. Congrega sparsos, piumque animum qualem te habere nouimus, in eos quos dissipauerat  perturbator exerce. Congrega populos tuos ad matris  sue ubera; reuoca quos [d 1Kb] inhibito uenem sapore abstraxerat inimicus. Confirma in fide quos uideris appetitos, cura quos inspexeris uulneratos, remoue qui non sentiunt medicinam. Interdum enim [e 1Kb] dolore tollitur, et cum ea que sunt noxia preciduntur, salus reliquis preparatur. Latus campus est, frater carissime, in quo gloriam et uigilantis pastoris et benigni sacerdotis exerceas, et [f 1Kb] saporem Christiane salubritatis infundas: ut plus in reparando potuisse te liqueat, quam ille potuit in ledendo, qui imitator diaboli maluit esse quam Christi, perturbans omnium Ecclesiarum quietem; cui nunc debemus operam in commune prestare, ut omnium una fides et unus sit animus sacerdotum. Teneat manus tua Dominicum uentilabrum, et purget aream  creditam tibi, ut a frumentis palee separentur , et omne, iuxta mandatum Christi Dei nostri , horreis triticum aggregetur.

3. Locum impietas nouella non habeat, et compresso olim [g 1Kb] per totum orbem sua damnatione noto Celestiano errori tua uigilantia resistatur: ut quicumque huius dogmatis sunt sequaces, ab omni societate hominum repellantur. Obsistat illis per te Spiritus sanctus his in omnibus qui ad has quascumque conantur prouincias peruenire, ne eorum impia predicatio resurgat. Obsiste eis: ita enim, ut damnentur quocumque perueniunt, innotescunt, et tamquam non illis sententia toties repetita sufficiat, longinquas terras remotasque prouincias inquietant. Sed eos ille persequitur, cuius fidem sua prauitate  persequi nitebantur, [h 1Kb] et a quo se abscondere, ad quasuis latebras confugiant, sua se impietate prodentes, non possunt. Filios uero nostros religiosos uiros Ioannem presbyterum et Epictetum diaconum cum magna letitia suscepimus, et cum maiore gratulatione remisimus. [i 1Kb] Data idibus Martiis, Fl. Aetio et ualerio uiris clarissimis consulibus.




EPISTOLA XXu. CeLESTINI I PAPAE AD CLERUM ET PLEBEM CONSTANTINOPOLI CONSTITUTAM, POST SYNODUM.

Nestorii exagitat prauam doctrinam, pertinaciam, superbiam; ac subinde damnationem eius iustam fuisse ostendit. Idemtidemque et suum erga Constantinopolitanos  studium, et horum in fide constantiam  commendat. Maximianum ipsis prefectum paucis ad calcem laudat.

CeLESTINUS episcopus clero et plebi consistentibus Constantinopoli.

1. Exsultatio matris est congregatio filiorum. Denique letatur Ecclesia ita se filios quos diabolus disperserat, iterum congregasse, ut ex his nisi filius perditionis nemo sit perditus, quia eum filium suum nequaquam pater agnouit. Illum namque ex quo erat, sicut legimus , imitatus, uobis legitimis Dei filiis hereditatem conabatur auferre; quos, dicente Apostolo , pro fide uestra et heredes Dei et Christi nostri futuros credimus coheredes. Non ergo ei palmam de his referre permissum est, qui de ipso magis per arma fidei  triumpharunt. uictores uos, immo communis regis de hoste uictoriam loquitur tyrannus exclusus; uicit in uobis, cuius incerta fieri diuinitas putabatur. Separetur [a 1Kb] natiuitas, questionem dixerim, quam sibi unusquisque bene credens debet simpliciter aperire. Quis enim ad examen uocare audeat Deum, eumque discutere qualiter uenerit subuenire? Non fuit difficile Deo posse quod uoluit, cum dignatus est liberare qui potuit. Sed unde illi peccatori in tanta caligine sua lumen [b 1Kb] non uidere? unde terrenis argutiis in superioribus positam colligere ueritatem? Hec in tenebris suis uidere non possunt, qui lucerne illius uerbum nesciunt, quod esse lumen semitis suis Dauid propheta testatur . Cum quo [c 1Kb] psalmigrapho, ut supra diximus, matrem letantem  in uterum suum, quem dissipatio huc usque ridicula et blasphema turbabat, reuersis filiis suis cantare delectat: Ecce quam bonum et quam iucundum habitare fratres in unum ! Competenter hec ergo uerba de eo fuerim mutuatus; mihi namque ex parte maxima, uenerande Trinitatis auxilio, Ecclesie uniuersalis quietem et summam presentium uindico gaudiorum, quem huc usque qui scandalizabantur urebant , et infirmitas aliquantorum faciebat infirmum.

2. Meminit caritas uestra apud uos mihi [d 1Kb] dudum  de patientia fuisse sermonem. Iactaui que debui semina sacerdos in animo Christiano, nec me in uobis seges exspectata decepit . Quid enim patientie uestre messis intulerit, ipsis fructibus approbatis. His inuidens seuerat peritura zizania intra aliquantorum mentes agricola periturus: seuerat longe aliud quam acceperat seminandum, uel inuenerat seminatum. Habemus certe fidei nostre semina, que ipsius Domini sermo uel apostolorum doctrina iactauit; que, quoties ista contingunt, non ea [e 1Kb] terre que suscepit, sed alia superfusa corrumpunt. Nihil uestre simplici fidei messis Domini poterit imputare, qui in Euangelio auctorem zizanie interrogatus ostendit. Illi tum dixerunt: In bono semine unde zizania ? nos dicamus,  In tanto regno fidei unde perfidia? Respondemus tamen uobis sermonibus Christi, Homo inimicus hoc fecit . Qualiter uos exercuit priorum palestra doctorum, fortitudo uestre mentis astruxit. Ipsis [f 1Kb] agnitionem debetis huius erroris, quorum hic indignus laudibus fuit. Qui bona tam gloriosa despexit, non [g 1Kb] partim columbe simplicitati , sed in toto studuit serpentis astutie.

3. Nec mirum si parans occidere simplices animos, eum suadendo secutus est qui suadendo primus occidit. Denique uerbis illum legimus decepisse; hic inferre mortem nonnisi per uerba tentauit. Non tamen impune suum est secutus auctorem, quando Iude episcopatum [h 1Kb] eius alter accepit . Iure utrumque tenet una sententia; quia in  unum, sicut legimus, ambo peccauerunt. Sit licet uterque ante oculos nostros Saluatoris nostri calumniator et traditor, tamen deliberare difficile est inter discussorem natiuitatis et mortis auctorem. Facti sui uidelicet uacuum statim Iudam penituit, preuenit [i 1Kb] exitum traditi supplicium proditoris; ille statim laqueum, peccatum suum confessus, elegit; hic impietatis pertinacia gloriatur. Nec ego perfidie huic dabo nomen erroris, non est error impietas omnis. Denique quoties Ecclesie uel eius quieti diabolus inuidus fuerit, intra eam nata contentio  saluam seruauit ipsius certaminis causam. [a 1Kb] Quo proficiebat iste conflictus, quo laborabatur, non ut religione quis uinceret, sed ut ipsa religio uinceretur? Meministis certe eius, quia necesse est meminisse, [b 1Kb] blasphemie.

4. Sed iam obliuionem tantorum malorum uolo sanctis mentibus imperatam. Ex animis tollatur qui sublatus est oculis; tollatur, inquam, qui sic uocatus est precursor inferni. Habuit crebras sinister predicator insidias, tetendit arcum suum frequenter, ut legimus, et ore suo spicula uenenata iactauit ; neminem tamen uestro in numero quem feriret inuenit: retorta in se tela redierunt, postquam sagittare in obscuro rectos corde non potuit ; et nichil in filios lucis licuit filio tenebrarum.  Que nos de uobis in bello intestino positis cura atque sollicitudo tunc habuit? In modum dierum duximus noctes, quia talibus causis omne tempus angustum est, non oculos somno declinauimus inquietes. Quem enim raperet dilectio dormiendi, sic uigilante raptore, [c 1Kb] nesciebamus. Quis intra caulas timor, quanta intra septa formido, quoties luporum [d 1Kb] uicina esuries multo circuit aditu, querit predam, seuit et absentibus minata perniciem? Quanta hic pro sua cautione laude grex dignus est, quem non attigit secum raptor inclusus?

5. Patet causa tuitionis huiusce, in aperto est qui restiterit inimico. Intelligamus et fateamur omnes, quod uos ille tutatus est pastor, qui in Euangelio se dicit esse pastorem : affuit, nec uos  deseruit qui patiebatur in uobis. In hunc namque quotidianis acuebatur lingua blasphemiis, in ipsum dentes suos impius tractator armabat: inani tamen semper elusus est morsu, quando eiusdem pastoris uirga uos consolabatur et baculus , cui gregem suum etiam pascendum tradidit iturus ad celum .

6. Hec uobis huc usque non mutata sunt pascua, eisdem pabulis estis impleti, apostolico uos doctores et pio semper sermone pauerunt. uerum noxia fuerat pro salubribus cibis esca supposita, quando aduersarius esurientibus animabus mixtas spinas floribus [e 1Kb] exhibebat. Nec tamen fraus ista decepit uos, qui Christi suauis odor estis in Domino , postquam uobis longe aliud oluit quam solebat.  Herbam mortiferi graminis horruistis, sepsistis aures uestras spinis , [f 1Kb] nec linguam nequam potuistis audire. Non ergo peruenit ad sensum quod offendit auditum; nec interiorem ferire potuit, quod exterior non recepit. uitastis eum cui, quantum didicimus, et in faciem restitistis. uitastis quem a memoria digna sancta Alexandrina Ecclesia, secundum beati Pauli apostoli sententiam , iam sciretis esse [g 1Kb] correptum.

7. Legistis namque, et memoriter iam tenetis, sacerdotis, hoc est catholici, ad hunc scripta doctoris, quibus eum ita correptum, ut uellet esse correctum, studuit: nisus est labentem reuocare collegam, porrexit dexteram magisterii sui, in uno uolens plurimis subuenire. Percellebat animum ueteris  sacerdotis, [h 1Kb] quod nutat episcopus ruina multorum. Egit, sicut scriptum est, [i 1Kb] benedictum opus Domini diligenter. In nullo ei officio apostoli uir apostolicus defuit: obsecrauit, admonuit, increpauit . Et ille qui in profundum blasphemiarum suarum pondere mergeretur, tanti uiri doctrinam renuens, et abusus hortatu, docilis esse noluit, cum doctor esse non posset. Egit iniuriis tenacem recti peruersitatis assertor. Gloriatur hinc, nec contristatus est frater, secum reputans quod merito sibi conseruo non parceret, qui suo domino derogaret. Inuentus est per diligentiam ille de Euangelio frugi filius et prouidus seruus . Nam et paternam seruauit substantiam, et auxit numerum talentorum. Nec duplicasse eum, sed multiplicasse dixerim  sortem, quem uideamus etiam longe positis pio fenore subuenisse. O sancte predicationis usura! Quam hic gratiam ante communem Dominum fidei negotiator inueniet, qui propter animarum lucrum negotium et illic exercuit, ubi [i 1Kb] alter accepit? Nonne hic merito a patrefamilias auditurus est, Euge, serue bone et fidelis, intra in gaudium domini tui ? Hec huic competunt qui illa quoque que aliis sunt commissa seruauit.

8. Quid ille auditurus est, quidue dicturus, cum a se commisse sibi rei ratio requiretur, qui, utique inuoluitur reatu, etiamsi uobis per alios perditis esset ipse seruatus? Nostis profecto, pro uestra eruditione, que pena negligentes maneat sacerdotes, quippe quos Apostolus preesse etiam domibus suis iubeat  diligenter . Denique Heli sacerdos per se inculpabilis, diuinam per filios incurrit offensam . Offendit pontifex pater, offendit potestas et pietas. Si igitur ille cum presumptionem filiorum non refrenat, [a 1Kb] incurrit, quanto magis hic Dominum, dum nec ipsi parcit, offendit? Non hunc desidem non hunc dixerim negligentem. Habuistis hominem sermonis assidui, atque  uigilem perditorem.

9. Nec tamen beatus Petrus apostolus deseruit tam grauiter laborantes. Nam cum separari tale ulcus de ecclesiastico corpore horrens omnibus putredo suaserit, cum ferro obtulimus et fomentum. Sed ille abusus nostro studio, quo illum sequimur qui nec de pusillis aliquem uult perire, mortem [b 1Kb] desideratus  optauit. Denique et medicinam respuens, elegit abscidi: tulit de se apostolicum, uel hoc nobiscum sentiens, ipse iudicium, ut abscideretur qui nos contristabat , et uolebat conuertere Euangelium Christi . Nulla suo uitio languenti medico, ut diximus, arte defuimus. Non factum est nostre celeritate sententie ut esset nobis publicanus aut ethnicus . Scimus qualiter et quoties hos qui ad hec tendunt, Scriptura iubeat conueniri , quod nunc quoque uidetur impletum. Dicendum denique adhuc. Tunc frater fratrem admonuit, dehinc pertinax uno et altero, immo [c 1Kb] multo teste conuentus est, consequenter ab uniuersa Ecclesia, nostro quoque sermone correptus. Nihil precoquum, nichil in hoc egimus immaturum,  quem diuturne constitutionis seruatus ordo damnauit. Non potuimus ultra differre; ne, sicut scriptum est, cum furante currere uideamur, et cum adultero fidei nostram ponere portionem , maxime quando oculus scandalizans iubeatur auferri . Ad hec ille compendio toties oblata remedia, campum ad certamen exposcit, sacerdotale postulat cui non erat interfuturus examen; egreditur ad bellum castrorum dux hostem professus, et doctor fidei contra fidem portans arma perfidie, cum non tam profectus quam uidetur expulsus.

10. Non quero qualia tunc ad Dominum nostrum uota fudistis, cum exitus doceat quid potueritis optare. Nec nos gestarum rerum putetis ignaros, quarum  nobis ordinem sancti fratris nostri Cyrilli relatio patefecit. Admonuit hominem, quem nunc inexcusabilem faceret ex more conuentio, adesse contempsit.  Quis petitorem synodi synodo crederet [d 1Kb] afuturum? Pressa est illic falsitatis leuitas pondere ueritatis, nec se ausa est fulgori radiantium sacerdotum latitantis perfidi caligo miscere. Lucem tenebre fugerunt, quia societatem legimus his esse non posse . Inuicem se contraria semper offendunt. Ubi est quod sibi dictum est, quod loqueretur in lumine, et supra tecta, quod audiret in auribus, predicaret ? Sed [e 1Kb] idcirco uolens presens latere, ut ferendam sententiam uerecundia, iudicante conscientia, preueniret. Lucernam suam cur uoluit habere sub modio , si eam bene putabat accensam? Toto sancto conuentui lucere debuit, ut habere lumen omnium lumine probaretur. Non fallit diuina sententia, quoniam qui in  tenebris sunt, lucem uidere non possunt . Mansit absconditus, ut uitando sacerdotale collegium, ipse renuntiaret quodam modo dignitati. Sic se ille primus homo Adam peccati sui conscius ante faciem Domini nudus occuluit : et qui non in eum, sed in eius mandata peccasset, expauit illam quam contempserat uocem, et timorem deceptus incurrit, postquam simplicitatis fiduciam uitio preuaricationis amisit. [f 1Kb] Non facit dubitare de crimine confessio latebrarum, nemo se in causis grauibus innocenter abscondit. Sic ergo illius nostre mortis auctoris, perdito honoris et glorie uestimento, secutus exemplum, merito hoc cum primo homine Adam fecerit, qui Deitatem Ade nouissimi sic negauit. Non fuit ante oculos tantorum uexatio  sacerdotum, non congregatum ex omni pene mundi parte concilium; afuit ab his, cum quibus se esse nesciret.

11. Quid illi profuit hoc uitasse? Refugere uoluit quos effugere non dabatur. Qua enim ratione possit euadere, persequente eo cui se nullus abscondit? An quia talibus sociis usus est, sine peccato se existimans, negare [g 1Kb] dignatus est quod Propheta clamauit, Quo ibo a facie tua, et ab Spiritu tuo quo fugiam? Si ascendero in celum, tu ibi es; si descendero in infernum, tu ades . Ille clamat latebram suis deesse peccatis, nec a Deo posse celari. Ille enim fatetur ubique presentem, quem hic conatur asserere intra uterum defuisse susceptum.

12. Tandem in sacerdotibus suis sanctus, sicut  semper, Spiritus uiuens, unus in omnibus statuit, quod omnibus subueniret. Nulla de putredine, nulla de uulnere nascente suscepit, quia diligenter  amputatum est, quod manus [a 1Kb] Spiritus talis abscidit. Eiice, inquit Salomon, de concilio contentiosum, et exiet cum illo discordia . Secum scandalum suum quod intulerat, amputauit, quia apud uos quod [b 1Kb] inuenerat, hoc reliquit. Non poterat, loquente Domino , eradicari plantatio quam plantauerat Pater, et que in eo uberem fructum probaretur afferre. Seruauit uineam suam Dominus Isrel (domus eius , et ideo mirandum non est, si furem domus eius euasit, cuius legimus nec dormire nec dormitare custodem .

13. Quid aget impius pertinax? Quid sibi spei, quid permansit auxilii? Non habet locum uenie, cui scriptum quod nec hic nec in futuro possit ignosci  . Inclinatur omnis elatus; contra, exaltationem parit humilitas christiana, quia hunc ipse qui supra eum requiescit, exaltat . Illius per prophetam uerba sunt: Non habitat in medio domus mee faciens superbiam , qui per Apostolum promittit se stultam mundi sapientiam perditurum . Audiat nunc a nobis quod Paulus tunc et cum predicaret audiuit: Ad insaniam multarum peruenit itinere litterarum . Absit tamen ab eo huius exemplum. Non enim quod de doctore dictum est, dignus est audire indoctus. Cur preterea contra uas abiectionis, uas electionis uocemus in medium, cum ad exprobrandum hunc ille sufficiat, quem in cruce cum Christo post scelera tanta pendentem  supplicii beneficium  fecit Dominum confiteri? Sui ab eo memoriam poscit in regno; hoc breui sermone diluit quidquid admisit, criminibus temporum temporis puncto subueniens. Nec moratur premium confitentem: statim eius remuneratio et uicissitudo. Respondit qui libenter excipit hora ad se quacumque conuersum: Mecum, inquit, eris in paradiso . Promittit ei futuram societatem, qui secum presentia pateretur. Ad iustitiam corde credulitas, ad salutem facta est ei ore confessio . Exclamare hic in tanta contrarietate rerum pariter et flere debemus: nefas est, hoc episcopum [c 1Kb] perdidisse, quod latro potuit inuenire. O fidei et perfidie premium! o iudicia Dei abyssus multa ! Latro paradisum meruit, et sacerdos exsilium. Habeamus tamen  huiusce rei [d 1Kb] admonere interpretes. Hunc ille  positus inter tormenta cognouit, quem hic positus in honore nesciuit.

14. Nonne hoc illud est, Et homo cum in honore esset, non intellexit, comparatus est iumentis insipientibus ? Quid est aliud intellectus [e 1Kb] et iudicium, nisi scire sapientiam et disciplinam, et intelligere uerba prudentie . Illa est uera sapientia que, ipso Salomone dicente, de timore Domini sumit exordium , quam se inter perfectos loqui beatus Apostolus affirmat , quam non tam graue est quod eam tunc minime mundus agnouit, quam quod nunc episcopus ignorauit. Hoc loco utar Domini nostri per Ieremiam sermonibus: Cultores legis mee nescierunt me, et prophetantibus iniquitatem prophetis plauserunt  manibus sacerdotes ; et per eumdem alibi: Sacerdotes mei sacrificauerunt mihi ficte.

15. Utebatur tamen defensione et laude gentilium, episcopum talem numquam fuisse testantium. uere hec et probabiliter loquebantur. Nam quando potuit episcopus inueniri, qui Christianus esse nesciret? Ideo tamen [f 1Kb] inimicus esse probatus est, quia numquam displicent hostibus proditores.

16. Audiuimus hunc agentem contra legem et iniquum  que sint solatia prosecuta. Adfuerunt inter alios, nec deseruerunt eum Celestiani, iniquitatis operarii, quos hymnidici nostri prosequitur manifesta sententia: iam dudum quippe inimici Dei [g 1Kb] disperguntur, et pereunt qui operantur iniquitatem , , sicut idem dicit,  uelut cibum panis plebem Dominicam deuorabant . Habuit ergo secum sui magistros exsilii, habuit huiusce rei perfectos tiro doctores. Nam separare difficile est quos scelera sola iunxerunt, quia maiore ligantur glutino federa uitiorum. Quis tamen horum finis est? nempe ille quem legimus: Irritauit in illo Dominus, et erunt post hec decidentes sine honore in contumelia inter mortuos in eternum . Sed quid diutius immoramur? Fastidium forsitan faciet sermo prolixior: dimittamus mortuos sepelire mortuos suos .

17. Audite nunc et capite simplicis uerba doctoris [h 1Kb] ; audite ab eo que a maioribus nostris nobiscum positus frequenter audiuit; audite certe semper audita, nec studio nouitatis inuenta. Nostro uobis  loquitur ore collega, quia una fides necesse est uniter  predicetur. Non hic in eius persona alicuius testimonium mutuatur; a nobis datus est, qui est electus ex nostris. Non est incognitus, non aliunde deductus; habuistis laudabilem de presenti [a 1Kb] iudicio suo. Fama dudum decepit absentes. Plura de eo loqui cautio est, quia opera superuacua est, nota laudare. Nunc tamen uos nostris propriis sermonibus decet cauere commonitos.

18. Nemo in uobis illud quatiat fundamentum, quod firma petra et angularis lapis ille construxit. Aedificate super hoc catholici quod soletis. Didicistis quid sit superedificare quod ardeat ; hoc detrimento illud pensabitur, cum opera singulorum probare ceperit ignis examen. Gaudeo uos fundamento huic non stipulam, non ligna,  non fenum, sed illas imposuisse diuitias quas architectorum sapientium precepta mandabant imponi. Bene manebitis; quia tam sollicite fabricatis. Habitaculum magnum tales pollicentur expense: auro, argento et lapidibus pretiosis illam uobis que estimari non potest, construitis mansionem. Nullo pretio taxantur eterna, quippe que non iniuria, non uetustate soluuntur, que iam ab institutione mundi iustis Dominus preparauit. Confortentur manus fidelium  fatigate; labantia, hortante propheta, genua roborentur; qui pusilli sunt animo, conualescant . Noster Saluator apparuit; ostendit falsitati Deus quid sit pulsare et incessere ueritatem, postquam sibi controuersia inde facta est unde subuenit. Unde, filii karissimi, permanete in eum qui est, ut uincatis in uobis. In ipso sensu et in eadem sententia estote perfecti ; ut a Filio hominis, cum uenerit in maiestate sua, non audiatis, Discedite a me maledicti, sed, uenite, benedicti, possitis audire . Maneat hedos repulsa uenturi. uos tales uolumus inueniri, ut cum in igne stent abiecti a sinistris, uos a dextris inuitet ad regnum. Non exspectabitis ut paretur, quod olim uos ut regnetis exspectat. Angustam nunc portam  festinanter intrate , que eos accepit quos numquam spatiosa inuenerunt.

19. Hec dilectioni uestre pro letitia catholicorum dicta sufficiant: que sepius recensere uos uolumus, ut triumpho fidei gratulantes, intelligatis Deum caritatis et pacis esse nobiscum . Data [b 1Kb] idibus Martiis Flauio Aetio et ualerio uiris clarissimis consulibus.






APPENDIX. NOTITIA RELIQUORUM SCRIPTORUM QUAE AD CeLESTINUM I PAPAM ATTINENT.



§ I. Epistole ad Celestinum attinentes.


1. Antonius quidam ab Augustino Fussalensium institutus episcopus, postea de intolerabili dominatione, de rapinis et diuersis oppressionibus  a castellanis et illius regionis hominibus accusatus, episcopali iudicio sic damnatus est, ut ei seruaretur honor episcopatus, sed eius regimen et administratio negaretur; ac preterea priuaretur communione, donec ablata restituisset . Huic iudicio primum consentire uisus est; adeo ut estimato damno quod Fussalensibus intulerat, seposuerit solidos, quo communio ipsi redderetur. Sed mox ualentinum Baianum episcopum Numidie primatem, a quo fuerat ordinatus, induxit, ut eum uelut omni modo inculpatum pape Bonifacio commendaret  . Tunc Bonifacius missa in Africam epistola, absoluit quidem Antonium, sed ea conditione, si ordinem rerum fideliter indicauit . Mox e uita migrauit Bonifacius. Sed Numidie episcopi, acceptis illius litteris, maiori numero conuenerunt. Tum ipse primas ualentinus, uisis gestis quibus iuste damnatus fuerat Antonius, sententiam mutare non dedignatus, Bonifacii successori Celestino rerum ordinem fidelius indicauit. Hec autem ualentini ad Celestinum relatio una cum Augustini ad eumdem papam epistola haud dubie missa est.

 2. Eodem tempore apud Celestinum cum Augustino expostularunt Fussalenses, quod iuniorem adolescentem nec satis probatum sibi temere preposuisset, atque ut ab eius inquietudine liberarentur, Celestini opem enixe implorabant. Illorum querimoniam equam esse confirmans Augustinus, ita Celestinum alloquitur: Neque Fussalensibus succenseo, quia iustam de me querimoniam ingerunt auribus tuis, quod eis hominem nondum mihi probatum, nondum saltem etate firmatum, a quo sic affligerentur, inflixi . Quam ob causam idem pius pater supplicibus eorum precibus adiungens suas, ait: Subueni hominibus, opem tuam in Christi misericordia multo auidius quam ille  poscentibus, a cuius inquietudine desiderant liberari. Et hunc libellum  Celestino cum ualentini et Augustini litteris oblatum credimus.

3. Hoc exemplo, quo Antonius episcopus in Africa damnatus, ad Romanum pontificem prouocauit, neque appellationem illius irritam duxerunt Afri, probarunt iidem episcopi, quam sincere id quod decretis a Zosimo missis de appellationibus episcoporum constituebatur, seruaturos se esse professi sunt, quoad decreta illa Nicena non esse sibi constitisset . Antonii quippe causa Bonifacio pontifice cepta est. Afri autem tunc tantum  authentica receperunt Nicenorum canonum exemplaria, cum idem pontifex uiuere desiit.

4. Circa idem tempus, Celestius noui pontificis deludendi spe captus, Celestino preces obtulit, quibus audientiam eius expetebat. Sed prudens pontifex impudentem ac pertinacem hereticum audire dedignatus, eum totius Italie finibus extrudi iussit. Istud Prosper lib. contra Collat. c. 21 n. 58 memorie prodidit his uerbis: uenerabilis memorie pontifex Celestinus, cui ad catholice Ecclesie presidium multa Dominus gratie sue dona largitus est, sciens damnatis non examen iudicii, sed solum penitentie remedium esse prestandum, Celestium quasi non discusso negotio audientiam postulantem, totius Italie finibus iussit extrudi. Adeo et precessorum suorum statuta et decreta  synodalia inuiolabiliter seruanda censebat; ut quod semel meruerat abscidi, nequaquam admitteret retractari.

5. Fultus erat Celestinus non tantum decessorum suorum ac synodorum statutis, sed et imperatorum preceptis, ut hac seueritate cum Celestio ageret . Iam enim ab anno 481 Constantius imperator uolusiano prefecto Celestium ex Urbe pelli conceptis uerbis mandauerat. Indeque statim edicto prefectorum pretorio fuerat submotus. uerum exstincto Bonifacio Romam repetere non ueritus, meruit ut etiam totius Italie finibus excluderetur. Tunc conuolauit Constantinopolim, ubi aditum, quo in gratiam et amicitiam Nestorii se insinuaret, nactus est faciliorem. Et ab eo quidem ueluti  ueritatis defensor epistolam meruit consolatoriam, quam Marius Mercator latinitate donauit .

6. Apiarius Siccensis Ecclesie presbyter, Bonifacio pontifice in Africano concilio a Siccensi Ecclesia ita remotus est, ut Faustini apostolice sedis legati opera seruatus ei sit honor presbyterii, atque alibi, ubicumque uellet uel posset, gradus sui munere fungi permissum ipsi fuerit. Subinde rursus de immanibus flagitiis a Thabracenis accusatus, ideoque communione priuatus, Romam confugit. Tum ipsi, apostolicam sedem appellasse se mentienti, paulo facilius Celestinus fidem habuit, alteraque parte inaudita communionem reddidit. Res tamen gestas ignorari ab Afris nolens is papa, litteras ad eos per Leonem  presbyterum misit, quibus se de Apiarii aduentu admodum letatum fuisse testatus, eum a se communioni restitutum esse significabat. Exinde Faustino Potentine ciuitatis episcopo ac sedis apostolice legato in Africam redeunti Apiarius se adiungens, nouum Afrorum iudicium subiit. Afris autem mox dicte Celestini littere paulo ante reddite sunt, quam ipsi de Apiarii causa eidem pape rescriberent, adeoque circa exitum anni 425.

7. Ex Oriente quoque Celestinus relationem seu libellos accepit monialium aduersus Danielem, qui monasterium ipsarum tenuerat . His in libellis Daniel de nefariis flagitiis, ac nominatim quod sacrarum uirginum incestu pollutus esset,  accusabatur. Cur autem uirgines in Orientalibus partibus constitute aduersus eum Romani pontificis iudicium implorarint, non alia uidetur fuisse causa nisi quod Danielem in Gallias fugisse audierant. Libellos illos nuper acceperat Celestinus, cum Danielem Romam perduci se iussisse, atque hunc iussis necdum paruisse, epistola 4 Iulii 25 die, anni 428 data significat. Ex quo libellos illos nec multo ante, nec longe post anni 428 initia conscriptos fuisse colligitur. Celestinus eorum apographa cum epistola quarta mittens in Gallias ad episcopos per prouincias uiennensem et Narbonensem constitutos, eorumdem autographa in scriniis apostolice sedis recondi curauit.

8. Antequam autem ea de causa Celestinus ad mox dictos episcopos scriberet, ad Patroclum Arelatensem  antistitem per Fortunatum subdiaconum miserat litteras , quibus Danielem Romam destinari precipiebat, ubi si sue confideret conscientie, obiecta dilueret crimina, et ab accusatoribus eius postulatum apostolice sedis iudicium non declinaret. Tunc uero Danielem episcopum ordinari contigit, hoc est eo interuallo quod in perferendis litteris quibus idem Daniel ad dicendam causam uocabatur, Fortunatus subdiaconus interposuit. Unde et hanc epistolam ad Patroclum, epistola 4, que mense Iulio anni 428 consignatur, et in qua memoratur Danielis ordinatio, aliquanto anteriorem esse liquet.

9. Eodem anno 428, mense Aprili, secundum Liberatum quidem primo die, secundum Socratem  autem decimo, Nestorius Antiochene Ecclesie presbyter in episcopum Constantinopolitanum cooptatus et ordinatus fuit. Ordinationis eius relatio ab episcopis qui ei interfuerant ad Celestinum missa est. Et in ea quidem tantum Nestorio tribuebant illi episcopi testimonium, quantum, inquit Celestinus , desiderabatur ei qui ad alienam Ecclesiam regendam aliunde accersebatur.

10. Celestinus episcopis qui sibi de Nestorio recens electo gratulantes scripserant, statim rescripsit , eisque se mutuorum gaudiorum participem ostendit, innuens tamen non probandam fuisse presbyteri ex aliena ecclesia electionem, nisi hec discipline offensio electi merito compensaretur.

 11. Hic tacenda non est sancti Germani episcopi Antissiodorensis in Britannias legatio, de qua Prosper in Chronico ad annum 429 istud memorie mandauit: Agricola Pelagianus, Seueriani Pelagiani filius, Ecclesias Hibernie dogmatis sui insinuatione corrupit. Sed actione Palladii diaconi papa Celestinus Germanum Antissiodorensem episcopum uice sua mittit, ut, deturbatis hereticis, Britannos ad catholicam fidem dirigat. Quippe Celestinum Germano uicem suam sine scripto commisisse, aut hunc sine illius litteris in Britannias profectum esse quis sibi persuadeat? Neque his stetit Celestinus; sed Palladio Scottis ordinato episcopo, effecit ut in insulis illis fides non modo purgaretur ab heresi, sed etiam latius propagaretur.  Qua in re studium eius Prosper lib. cont. Collat. c. 21 n. 58 laudat his uerbis: Nec uero segniore cura ab hoc eodem morbo  Britannias liberauit; quando quosdam inimicos gratie, solum sue originis occupantes, etiam ab illo secreto exclusit Oceani, et ordinato Scottis  episcopo, dum Romanam insulam studet seruare catholicam, fecit etiam barbaram Christianam.

12. Nestorius, dum nouam ac peruersam publicare aggressus est doctrinam, multos offendit tam clericos quam laicos qui ipsi contradicerent. Et laicos quidem communione, clericos autem gradu suo priuauit. Ac deinde ad Celestinum scripta epistola, hoc ei indicare festinauit. Epistole huius meminit Cyrillus in eo scripto quo sententiam Nestorio denuntiat, quam  Celestinus aduersus ipsum tulerat. Primum enim ibi premittit: Omnibus, qui a tua reuerentia  separati sunt propter fidem, uel depositi, tam laicis quam clericis communicantes sumus. Statimque subiicit: Nec enim equum est eos qui recta sapere norunt, tuis condemnari sententiis, QUIA TIBI, bene facientes, CONTRADIXERUNT; hoc enim indicasti in epistola que scripta est a te ad magne Rome sanctissimum cepiscopum nostrum Celestinum. Atqui ex epistolis, antequam istud Cyrillus scriberet, a Nestorio ad Celestinum missis, duas tantum habemus, in quibus hereticus ille de iis qui sibi contradicebant, uel a communione, uel a cleri gradu, remotis nullam mentionem facit. Sed et in earum secunda Nestorius sepe iam ad Celestinum scripsisse  se ab exordio commemorat. Quocirca ista, de qua Cyrillus loquitur, inter primam et secundam que ad nos peruenerunt, adeoque circa exitum anni 429, scripta merito censeatur.

13. Postquam Nestorio denuntiata esset aduersus ipsum lata sententia, atque induciarum ei indultarum tempore iam dudum emenso, gradum ab heresi minime referret, dum Ephesi synodus indicta parabatur, consuluit Cyrillus Celestinum , utrum Nestorius, etiam si errorem deponeret, in synodo esset recipiendus; an uero lata depositionis sententia in quam spretis induciis incurrerat, remitti ei non deberet. Monebat preterea Cyrillus Celestinum, ne ab iis quorum suspecta erat fides incaute captari se pateretur. Huic Cyrilli epistole Celestinus 7 Maii  die anni 431 rescripsit. Unde illam non longe post anni eiusdem initia scriptam esse conficitur, maxime cum in ea memoretur Ephesi habenda synodus, quam Theodosius imperator 19 Nouembris die anni 430 indicere primum ceperat.

14. Eodem anno contigit ut in Galliis presbyteri nonnulli quasdam de libero arbitrio questiones in medium uocarent, que nouitate sua Ecclesiam perturbabant. Tum de his consulendum duxit Tuentius episcopus Celestinum, et ab eo responsum habere meruit . Subinde Celestinus eadem de causa scribens ad Gallie episcopos, cum illud Tuentii scriptum, tum suum ipsius rescriptum memorat his uerbis: Super his multa iam dicta sunt eo  tempore quo ad fratris nostri Tuentii dedimus scripta responsum. Cum autem Tuentius ille non alius ab eo esse uideatur quem Zosimus epist. 4, n. 4, a Proculo Massiliensi antistite ordinatum indicat, presbyteros illos, de quibus a Tuentio Celestinus consultus est, merito censeamus Massilienses, qui Augustini de gratia doctrinam tunc palam improbare ceperunt. Quocirca et quod Tuentius scripsit, et quod rescripsit Celestinus, ad eumdem annum 431 existimamus pertinere.

15. Dum Ephesina celebraretur synodus, Cyrillus Alexandrinus antistes epistolam ad Leonem tunc archidiaconum misit, per ipsum Celestino reddendam, qua Iuuenalem Ierosolymitane Ecclesie episcopum in predicta synodo Palestine prouincie principatum  ambiisse, atque insolentes ausus per commentitia scripta firmare contendisse significabat; simul etiam sollicita prece multum poposcit ut nulla illicitis conatibus preberetur  assensio. Hanc autem epistolam ideo archidiacono inscriptam esse, ut ipsi pape redderetur, ac re ipsa ei redditam fuisse istud argumento est, quod authenticum eius exemplar in apostolice sedis scrinio asseruatum sit. Quocirca cum eius apographum a Maximo Antiocheno episcopo ad Leonem iam pontificem mitti contigisset, eidem Maximo rescripsit ipse Leo : Cuius epistole ad nos exemplaria direxisti sancte memorie Cyrilli, eam in nostro scrinio requisitam nos authenticam noueris reperisse.

16. Quatuor mensium a depositione Nestorii elapso  spatio, die 15 mensis Octobris anni 431, episcopi quos Ephesina synodus ad Theodosium imperatorem delegarat in heretici memorati locum ordinarunt Maximianum Ecclesie Constantinopolitane presbyterum statimque litteras ordinationis eius indices per Ioannem presbyterum et Epictetum diaconum ad Celestinum miserunt. Litteras illas, que Maximiani continebant elogium, Celestinus sibi proxime ante Natalem Domini diem redditas fuisse docet .

17. Theodosius imperator, predictis episcoporum litteris epistolam peculiarem adiunxit, qua Maximiani ordinationem probari sibi testabatur. Tum huius imperatoris sententiam cum episcoporum testimonio concordem cernens Celestinus, tanto perfusus est  gaudio, ut sacros illos auguste pietatis apices ipso natali Domini die coram totius Christiane plebis congregatione in basilica S. Petri legi uoluerit, quo eadem plebs letitie sue particeps fieret, ac publica pro ipso imperatore uota Deo libentius persolueret .

18. Ipse quoque Maximianus in regie ciuitatis sedem assumptus, litteris suis Celestinum de ordinatione sua certiorem fecit . Littere ille sermone simplici sinceram mentis ac fidei puritatem prodebant.

19. Socrates lib. uII cap. 40 celebres quasdam memorat Celestini litteras, quas, inquit, Cyrillo Alexandrino, Ioanni Antiocheno et Rufo Thessalonicens   miserat, docens nichil obstare quominus is qui alicuius Ecclesie nominatus sit aut re ipsa existat episcopus, ad aliam Ecclesiam transferatur. uerum hac in re nobis ualde suspecta est Socratis narratio.

20. Doctus quidem Tillemontius, tom. XIu pag. 149 et 150, de litterarum illarum ueritate nichil dubitans, eas tum forte scriptas opinatur, cum post Sisinii mortem in locum eius constitutus esset Nestorius, ac multi, qui cooptarant Proclum, repulsam passi essent. Sed si ea occasione, hoc est ab anno 428 epistolam huiusmodi scripsisset Celestinus, et questionem de episcopis uni Ecclesie ordinatis, an liceret eos alio transferre, tunc decidisset; nichil iam fuisset cur Proclus, anno 431 Nestorio deiecto, pluribus  ei rursum suffragantibus, in solio Constantinopolitane Ecclesie non sufficeretur. Quominus enim horum a quibus postulabatur, preualuerit sententia, id unum obstitisse Socrates testatur, quod electioni eius intercessissent nonnulli, ecclesiastico canone uetitum esse dicentes, ne is qui alicuius ciuitatis designatus fuerit episcopus, ad aliam ciuitatem transferatur.

21. Et uero Socrates Celestini litteras, quibus id decidebatur, post Maximiani ordinationem scriptas, certe post episcopi huius mortem primum exhibitas fuisse docet. Ubi enim Maximianum, cum per biennium ac menses quinque Ecclesiam suam administrasset, fato functum esse narrauit, tunc, inquit, Theodosius imperator absque ulla cunctatione, nondum deposito Maximiani corpore, episcopis qui aderant  mandauit ut Proclum in episcopali solio collocarent; id enim Celestini quoque episcopi Romani littere tunc exhibite confirmabant, quas ille Ioanni Antiocheno et Rufo Thessalonicensi miserat, docens nichil obstare, etc., ut supra. Sed neque istud cum historica ueritate componi facile potest. Eo quippe anno qui Maximiani ordinationem excepit, obiit Celestinus, et antea Ioannes Antiochenus Ephesine synodi sententia submotus ab Ecclesie communione, ad obitum usque Celestini ab ea segregatus permansit. Hunc autem papam ad episcopum, synodi sententia quam ipse confirmarat segregatum, litteras pacis et communionis indices dedisse quis sibi persuadeat?

22. Ultro largiar, hoc Celestinum scribere tum potuisse, nichil scilicet uetare quominus Proclus Cysicenis  ordinatus, sed ab his numquam admissus, Ecclesie Constantinopolitane preficeretur. At in animum numquam inducam meum, ut Romanus pontifex, cuius scripta summum paternorum statutorum intemerate seruandorum studium ubique spirant, preter disciplinam a decessoribus suis studiose commendatam, et a successoribus per multa secula constanter custoditam, nulla exigente necessitate scripserit, ut non solum is qui nominatus sit , sed etiam qui re ipsa existat episcopus, ad aliam Ecclesiam transferatur. Non ignorabat Celestinus hoc postremum conceptis uerbis uetitum esse, non modo a Nicena synodo can. 16, Sardicensi can. 1 et 2, Capuana in concilio Carthaginensi III, can.  38, laudata, uerum etiam a decessoribus suis Iulio I epist. 1, n. 5, Damaso epist. 5, n. 4, et epist. 6, n. 3, Siricio epist. 10, n. 16. Neque is erat ut, istud callens, aliud uel preciperet uel permitteret.

23. Non respuenda tamen prorsus Socratis narratio. Neque inficiandum Theodosio exhiberi potuisse Celestini litteras, quibus quominus Proclus ad sedem assumeretur Constantinop. Ecclesie, nichil obstare probaretur. Perigenes Patrensibus olim ordinatus, sed ab iis reiectus, postmodum a Corinthiis in episcopum cooptatus, apostolice sedis auctoritate concessus iis fuerat. Exinde Perigenis causam, ut apostolice sedis iudicio finitam, Celestini decessor Bonifacius a nullo instaurari aut retractari permisit. Ipse Celestinus tertiam ex epistolis suis Perigeni  nominatim ut inter primarios Illyrici episcopos locum tenenti inscripsit. Cum igitur de Procli electione ageretur, ne cui hereret ob canonem quondam ei obiectum scrupulus, opportune in medium proferri potuit epistole huius exemplum, ex quo exploratum esset, Proclum ad Ecclesie Constantinop. episcopatum licere transferri, cum Celestinus, cuius decretis Ephesina synodus tantum reuerentie detulerat, huiusmodi translationem manifeste approbasset. Quod quidem ex aliorum relatione audiens Socrates, et facta omnino diuersa, non insueto sibi more, coniungens atque confundens, id Celestinum in celebribus illis litteris , quas etiamnum habemus, et in quibus nichil simile legimus, ad Cyrillum, Ioannem et Rufum missis docuisse sibi  persuasit. Id uero in animum suum eo induxit facilius, quo preconcepte in gratiam translationis episcoporum opinioni, quam data opera lib. uII cap. 36 tuetur, magis faueret.

24. Maiori fide dignus uidetur idem scriptor in eo quod lib. uII c. 10 tradit: Celestinus quoque Nouatianis ecclesias quas Rome habebant ademit, et Rusticulum eorum episcopum clam in priuatis edibus plebem colligere compulit. Quibus et hoc addit: Etenim et ad id usque temporis Nouatiani Rome plurimum floruerant, cum multas ibi ecclesias possiderent, et maximam populi multitudinem in eis colligerent. Iam antea tamen, ipso Socrate ibid. c. 9 teste, Innocentius eosdem hereticos persequi ceperat, eisque multas ecclesias eripuerat.



§ II. Decreta Celestino ascripta.


25. In libro pontificali Celestinus constituisse dicitur, ut psalmi Dauid CL ante sacrificium psallerentur, quod antea non fiebat; sed tantum Epistole Pauli et sanctum Euangelium. uerum etiamnum habemus homilias et conciones quibus Patres etiam Celestino antiquiores psalmos aliasque ab Euangeliis aut Pauli Epistolis Scripturas explicant, que populis, dum ad sacrificium celebrandum conuenirent, recitate fuerant.

26. Quatuor alia decreta in editionibus conciliorum a Crabbio ac deinceps uulgata sunt uelut ex Gratiano excerpta. Primum ex illis ita expressum, Nullus primas, nullus metropolitanus, nullusque reliquorum  episcoporum, alterius adeat ciuitatem, etc., notatur ut a Gratiano 9, quest. 2, c. 3, Celestini nomine prolatum. Sed Crabbium, aliqua Gratiani falsa editione deceptum, temere secuti sunt ceteri conciliorum editores. Apud ipsum enim Gratianum loco citato, ut apud Iuonem part. u c. 102, et Burchardum lib. I cap. 66, aliosque canonum compilatores, non ascribitur Celestino, sed Callisto, in cuius epistola 2, ab Isidoro Mercatore conficta totum reipsa legitur.

27. Alterum ex Gratiano 30, quest. 1 cap. 9 ita refertur: Si quis sacerdos cum filia spiritali fornicatus fuerit sciat se graue adulterium commisisse. Idcirco femina, si laica est, omnia derelinquat, et res suas pauperibus tradat, et conuersa in monasterio Deo usque  ad mortem seruiat. Sacerdos autem qui malum exemplum dedit hominibus, ab omni officio deponatur et peregrinando duodecim annis peniteat. Postea uero ad monasterium uadat, ibique cunctis diebus uite sue Deo seruiat.

28. Huic affine est tertium, quod eidem Gratianus eodem nomine proxime subiicit in hunc modum: Non debet episcopus aut presbyter commisceri cum mulieribus que ei sua confesse fuerint peccata. Si forte, quod absit! hoc contigerit, sic peniteat, quomodo de filia spiritali, episcopus quindecim annis,  presbyter duodecim; et deponatur, si tamen in conscientiam populi deuenerit.

29. De duobus illis decretis hoc non ambigendum uidetur ea simul et ab eodem parente fuisse edita. Neque illud iis qui aliquam ecclesiastice discipline notitiam perceperunt, minus est perspicuum, huiusmodi decreta in Celestini nostri etatem minime conuenire. Tum a gradu suo deiiciebantur episcopi uel presbyteri lapsi: sed publica eis penitentia non imponebatur certo annorum numero exigenda. Longe minus tunc obtinuerat usus ut hec penitentia peregrinando persolueretur. Multo autem magis Celestini III quam Celestini I euo consuetudo ista congruit.

30. Postremum, quo uiri qui binam duxerit uxorem,  que uera sit uxor decernitur, et quo parentes, fratres et cognatos in matrimonio contrahendo uel dirimendo testes adhiberi posse definitur, Gratianus 35, quest. 6, cap. 2, uelut a Palea Celestino attributum ita describit: uidetur nobis quod secunda, quam contra prohibitionem Ecclesie duxit, non sit uxor, etiamsi primam non haberet desponsatam, etc. At in Gregorii IX Decretalibus lib. Iu, tit. 18, c. 3, Clementi III, restituitur, notaturque ad marginem illud olim Celestino III fuisse ascriptum.




ANNO DOMINI CDXXXuIII.
ANTONINUS HONORATUS, EPISCOPUS CONSTANTINENSIS.



PROLEGOMENA.





SCHeNEMANNI NOTITIA HISTORICO-LITTERARIA IN ANTONINUM.




§ I. uita.


Antoninus Honoratus seu, ut alibi audit, Honoratus Antoninus, Constantinensis in Africa episcopus, uixit tempore persecutionis quam Gensericus rex uandalorum in catholicos excitauerat, et Arcadium quemdam Hispanum ob fidem in exsilium pulsum, per epistolam consolatus et ad grauiora perferenda exhortatus est.



§ II. Scripta.

Restat hodie illa Epistola, ad labores pro Christo ferendos exhortatoria, grauis et elegans, quam recte Baronius antiquum illum apostolicum characterem redolere ait, scripta ferme intra annos 437-440.



§ III. Editiones.

Edita est primum a Sichardo an. 1528, et post  uarias in Bibliothecis Patrum repetitiones emendatior facta et illustrata est a Theodorico Ruinarto, hoc indice teste.



SAECULO XuI.

1528. Basilee, apud Henr. Petr.; in-fol. Antonini episcopi Constantinensis ad Arcadium exsulem consolatoria; in Ioan. Sichardi Antidoto contra omnes hereses, fol. 241, 242.

1556. Basilee, apud eumdem; in-fol. Antonini . . . . ad Arcadium actum in exsilium a Genserico uandalorum rege consolatoria; in Ioan. Heroldi Heresiologia, p. 702-704.

1575. Parisiis, apud Mich. Sonnium; in-fol. Eadem in Biblioth. Patrum Bigneana tom I.

1589. Parisiis; in-fol. Antonini ep. Constantinensis episc. ad Arcadium actum in exsilium a Genserico  rege uandalorum Epistola consolatoria; in Bibl. PP. Bign. editionis secunde tom. III.

1595. Rome, ex typogr. uat., in-fol. Epistola Antonini ep. Constantine ad Arcadium; in Card. Baronii Annalibus ad an. 437 prime editionis tom. Iu  pagg. 659-61; in Coloniensi 1624 tom. u pp. 743-45; et Mansiana tom. uII  pp. 499-501.



SAECULO XuII.

1618. Colonie Agrip.; in-fol. Antonini . . . . Epistola consolatoria ad Arcadium quemdam a Genserico Gothorum rege in exsilium actum; in M. Bibl. PP. tom u, part. III.

 1644 et 1654. Parisiis; in-fol. Antonini. . . ad Arcadium exsulem Epistola consolatoria; in Bibl. PP tom. III.

1677. Lugduni, apud Anissonios; in-fol. Antonini Honorati ep. Constantiniensis Epistola consolatoria et ad labores pro Christo ferendos exhortatoria; in Max. Bibl. PP. tom. uIII p. 665 sqq.

1694. Parisiis, ex typis Theodor. Muguet; in-8o Honorati Antonini Constantie in Africa episcopi Epistola cohortatoria ad Arcadium pro fide exsulantem, sub Genserico uandalorum rege Ariano; in Theodorici Ruinarti Historia persecutionis uandalice part II, cap. 4, pp. 433-39.





ANTONINI HONORATI CONSTANTINIENSIS EPISCOPI EPISTOLA CONSOLATORIA AD ARCADIUM ACTUM IN EXSILIUM A GENSERICO REGE uANDALORUM.



 Perge, fidelis anima, perge; et confessor unitatis, gaude, quia pro nomine Christi pati meruisti contumeliam, sicut apostoli cum flagellati sunt. Ecce iam serpens ille sub pedibus tuis iacet, ipse confligere potuit; sed ipse cecidit, quia te elidere non potuit. Rogo te, preme caput eius; non surgat isto in agone martyrii, nemo te commoueat. Ecce gaudet Christus et inspicit te; letantur angeli, et adiuuant te: turba demonum calcaneum tuum obseruat; ne deficias, ut demones qui nunc lugent, gaudeant. Tecum est omnis chorus martyrum precessorum tuorum; exspectant te martyres et defendunt, et coronam extendunt. Rogo te, tene quod tenes, ne alter accipiat coronam tuam . Quantum temporis est quo pugnaturus eris! et quantum temporis erit quo  in eternum, uicturus eris! Iam cepisti, perfice: hodie apparet cur pateris; Dominum nichil latet; non te fallat diabolus in causa, cum tibi ingerit nebulam; hoc uult ne carissimus patiaris. uerum, frater, habes certamen; integra est ista confessio: Si mortuus fueris, certus esto, martyr eris.

Iob non attendit uxorem, et ideo uicit; non familias, non diuitias, non amicos, et merito superauit. Adam mulierem suam plus satis dilexit, et ideo tam lacrymabiliter cecidit. Sic dicit Dominus: Qui non dimiserit patrem, aut matrem, aut uxorem, aut filios, aut filias propter me, non est meus discipulus . Quid, si conditione uite mortuus esses, uxor te aut familia habuit reuocare? Nam quem tenuisti, ipsum attende, ipsi here; tene eum fortiter, ne dimittas.  ne respexeris retro ad uxorem aut familiam.  Sursum cor, perfectam inchoasti pugnam. Ipse archangelus qui cecidit, dimicat; ipse tecum luctatur; sed tecum est Pater et Filius et Spiritus sanctus. uide ne timeas, adiuuat te ut coronet te. Septem filios Machabea mater pro Christo misit ad mortem. Ante eam cruciabantur, et ipsa magis eos hortabatur ut morerentur: ipsa autem post filios occisos, ecce iam exsultat cum filiis coronata. Respice quia in utero matris Deus te fecit; ipse tibi spiritum et animam dedit, ipse te ornauit ratione et sapientia. Ipse celum fecit et terram, et omnia que in eis sunt. Sic te uult suscipere pro fide morientem, ut tibi plenam exhibeat maiestatem. Respice mundum: periturus est. Respice solem et lunam et stellas: et ipsa soluenda sunt. Conflige fortiter pro anima tua, que aut  semper uiuit aut semper perit. Ecce dimissa sunt tibi peccata tua; et omnes iniquitates tuas Deus pro hac pugna delebit, quascumque usque hodie committere potuisti.

Audi de hac re Ezechielem prophetam dicentem: Quacumque die iniquus conuersus fuerit ab iniquitate sua et fecerit iustitiam, omnes iniquitates eius non memorabor ultra, dicit Dominus . Iustitia tua, fides tua , tribulatio, exspoliatio, exsilium, remissionem tibi contulit peccatorum; mors autem aperit tibi regna celorum. Qualis eris cum te cum sancto Stephano uideris? Qualis eris cum Petrum et Paulum, quos rogare solebas ut patronos, habebis amicos? Christum mox tua anima uidebit; et corpus tuum erit in refrigerio  resurrectionis, ut et ipsa caro uideat quod tua  anima cum exierit mox uidebit. Fremit diabolus, gaudet Christus. Roga, plora, posce auxilium; et mox accipies in mente solatium. Time penas eternas, ubi semper ardetur, ubi semper in tenebris et corpus et anima cruciatur, ubi cum diabolo anima et corpus in eternum exuritur. Gehennas expauesce, et Christum modo tene. Modo est ut aut uiuas aut pereas. Nemo te recuperabit si in ista pugna defeceris. Et quid tibi prodest, si diabolo consenseris, et mox corpus amiseris? Aut nescis quia uita corporis tui in potestate est Dei tui, qui tibi confestim auferre potest carnem, si dereliqueris fidem? Quidam Christianus dum pro fide in eculeo torqueretur, retulit astitisse sibi angelum splendido uultu, cum linteo aqua perfuso, qui ei aquam in faciem spargeret  et linteo detergeret. Donec tortus est iste, angelus non recessit, consolans eum et refrigerans eum. Confessor autem Christi penas quas sustinebat penitus non sentiebat. Minus tormenta sentiuntur quando pro Christo pugnatur, quia uirtus animi superat dolores mundi; et cum inuocata fuerit diuinitas, mitigatur tormentorum acerbitas. Ecce pro homine tentus es; et afflictus non perdes fidem, etiam si amiseris carnem. Exhibe Deo hanc perseuerantiam, et ne ualde timeas penam; aut enim grandis erit, et cito finietur; aut leuis erit, et non ualde cruciabitur anima. Tu tamen exora, quia luctari cepisti nec defecisti; martyrium inchoasti, custodi animam tuam. Adiuro te per Trinitatis unitatem, pro qua pateris mortem, serua cor tuum, et confirma per Spiritum  sanctum, quem in te exsufflare uoluisti, et quem in te honorasti. Conflige fortiter per puritatem baptismi, quod contemnere noluisti. Securus esto de corona; securus pugna, donec uoluerit tibi Dominus terminare uictoriam. Probat modo Deus animum tuum; ibi est oculus Dei: contemplatur te de hora in horam, quid agas, quid cogites, quomodo pugnes, quomodo stes. Si firmum te uiderit, gaudet et adiuuat; si infirmum, succurrit et subleuat.

Tu tamen certa pro ueritate usque ad mortem; et eris non solum tibi, sed et ceteris in salutem: alioquin a te Deus exiget et tuam animam et alienas. Signifer es Christi; in acie primus ambulas: si tu cecideris, ab aliorum morte non eris immunis. Hec time: nam et, si uiceris, pro multorum salute pugnasti,  et coronam multiplicem accepisti. Deus unus est, Deus non potest esse minor, Deus non potest immutari. Scis ista, tene fortiter ueritatem. Audi autem breuiter quod premisi. Deus unus est: Pater et Filius et Spiritus sanctus, et tamen ad solum Christum pertinet caro. Nempe aliud est anima, aliud ratio: et tamen in anima est ratio. Et una est anima; sed aliud anima agit, aliud ratio: anima uiuit, ratio sapit. Ad animam pertinet uita; ad rationem pertinet sapientia: et tamen nec anima est sine ratione, nec ratio sine anima; et cum unum sint, anima sola suscepit uitam, ratio sola suscepit sapientiam. Sic Pater et Filius, licet unum sint, et unus Deus sit, tamen ad soum Christum pertinet caro, sicut ad solam rationem  pertinet sapientia, licet non recedat ab anima. Ecce igitur in sole calor et splendor in uno radio sunt, sed calor exsiccat, splendor illuminat: aliud suscipit calor, aliud suscipit splendor, licet ab inuicem calor et splendor non possint separari. Suscepit ergo splendor illuminationem, non feruorem; suscepit calor feruorem, non illuminationem.

Aliud ergo singulariter agunt, et tamen ab inuicem non recedunt. Sic et Filius suscepit solus carnem, et tamen non deseruit Patrem, nec se diuisit a Patre. Filius itaque suscepit carnem in proprietate, et tamen et Pater et Spiritus sanctus non defuerunt maiestate. In diuinitate equalitas, in carne Filii proprietas: nec tamen ab eo Patris aut Spiritus sancti recessit diuinitas. Carnem suscepit Christus, numquid  a Patre aut a Spiritu sancto recessit? Ergo uera est unitas. Impleuit autem carnem Christi, et Pater et Spiritus sanctus; sed maiestate non susceptione. uis scire quia in eo fuit Pater: Non sum solus, inquit Christus, sed et Pater mecum est . Audi de Spiritu sancto, quia, quod cum eo erat, euangelista referat: iehsu plenus Spiritu sancto regressus ad Iordanem . Ecce solus Christus suscepit carnem, et tamen Pater et Spiritus sanctus non defuerunt maiestate. Si celum et terram implent, carnem Christi deserere non potuerunt, quando in diuinitatis unitate manserunt.

Ad hoc, citharam respice, ut musicum melos sonis dulcibus reddat: tria pariter adesse uidentur, ars, manus et chorda. Ars dictat, manus tangit, resonat  chorda. Tria operantur, sed sola chorda resonat quod auditur. Nec ars nec manus sonum reddunt, sed eum cum chorda pariter operantur. Sic nec Pater nec Spiritus sanctus suscipiunt carnem, sed tamen cum Filio pariter operantur. Sonum sola chorda excipit, carnem solus Christus accepit. Operatio in tribus constat; sed quomodo pertinet ad solam chordam soni redditio, sic pertinet ad solum Christum carnis humane susceptio. Hec a paruo in grandi merore posito, ut quecumque dicta sint, uix cordi meo occurrere potuerunt. Hec est recta regula fidei. Pro hac si quid tibi contigerit, martyrium perfecisti. Christus alapas accepit, Christus sputa aliena sustinuit, Christus felle et aceto potatus est, Christus spinis coronatus est, Christus crucifixus est, et inter  latrones iniquos deputatus est iustus; Christus lancea perforatus est, Christus hec pro culpa tua, quanto magis tu firmus stare debes pro anima tua, ut nemo tollat coronam tuam. Iam in stadio es; calca fortiter, ne timeas; nichil paueas, nichil penitus pertimescas, quia omnis pro te Ecclesia deprecatur ut uincas. Exspectat te Ecclesia catholica martyrem suum, ut honorificet sicut Stephanum suum. uide ne confundas nos in hoc seculo. uide ne humilies nos in conspectu aduersariorum. Sustinet tecum Dominus Christus, sustinet tecum Ecclesia. Esto securissimus de corona; non timeas penitus preterita quecumque committere potuisti peccata.




ANNO DOMINI CDXXXII-XL.
S. XYSTUS III PAPA.



PROLEGOMENA.





NOTITIA LIBRI PONTIFICALIS.


 Sixtus  natione Romanus, ex patre Sixto [Ballerini Xisto], sedit annis 8, diebus 19  . Hic post annum unum et menses 8 incriminatur a quodam Basso  . Eodem tempore audiens hoc ualentinianus Augustus, iussit concilium et sanctam synodum congregari. Et facto conuentu, cum magna examinatione, per iudicium synodicum purgatur a 56 episcopis. Et condemnatur Bassus a synodo, ita tamen, ut ultimo die uiaticum ei non negaretur propter humanitatem [In ms. Lucensi deest propter humanitatem] pietatis Ecclesie. Hoc audiens ualentinianus Augustus, cum matre sua Placidia Augusta, furore sancto commoti, proscriptione Bassum condemnauerunt, et omnia predia facultatum eius, Ecclesie catholice sociauit [Baller. sociarunt]. Qui Bassus nutu diuino  intra tres menses defunctus moritur. Cuius corpus  Sixtus episcopus cum linteaminibus et aromatibus manibus suis tractans, recondidit, et sepeliuit ad beatum Petrum apostolum in cubiculo parentum eius. Hic fecit Basilicam Sancte Marie  matris Domini, que ab antiquis Liberii cognominabatur, iuxta macellum Libye, ubi et obtulit hec: Altare argenteum purissimum pensans libras 300; patenas argenteas 3, pensantes libras 60: amas argenteas quatuor, pensantes libras 60; scyphum aureum purissimum, pensantem libras 12; scyphos argenteos 5, pensantes libras 50; calices ministeriales aureos 2 [Baller. tres], pensantes singulos libras singulas; calices ministeriales argenteos 10, pensantes singulos libras 3; aquamanulos argenteos, pensantes lib. 8; coronam faram ante altare argenteam, pensantem  libras 30; coronas farales 34, argenteas, pensantes  singulas libras 10; candelabra argentea 4, pensantia singula libras 20; thymiamaterium argenteum, pensans libras 5; canthara cerostrota orichalcea 24, pensantia singula libras 15; possessionem Scauirianam [Ms. Lucensi Scaurianam] in territorio Caietano [Lucens. Getano], prestantem cum omnibus adiacentibus attiguis solidos 312 et tremissem; possessionem Marmoratam in territorio Prenestino, prestantem solidos 92; possessionem Celeris in territorio Asiliano [Lucens. Filiano], prestantem solidos 111 et tremissem; domum Palmatii intra urbem, iuxta inibi basilicam cum balneo et pristino, prestantem solidos 154 et siliquas 3; domos Claudii in Sicimino [Lucens. Sicinum], prestantes solidos 104; ceruum argenteum fundentem aquam in fontem baptisterii,  pensantem libras 20; omnia uasa sacra baptismi argentea, pensantia libras 15; cenacula aregie  gradorum adherentia basilice, uel quidquid intrinsecus esse uidetur. Hic ordinauit de argento confessionem beati Petri apostoli, que habet libras 400. Huius supplicatione obtulit ualentinianus Augustus imaginem auream cum duodecim portis, et duodecim apostolos, et Saluatorem gemmis pretiosissimis ornatum supra [Lucens. ornatum quem uoti gratie  sue supra] confessionem beati Petri apostoli. Fecit et ualentinianus Augustus ex rogatu Sixti episcopi fastigium argenteum in basilica Constantiniana, quod a Barbaris sublatum fuerat  , pensans libras 1610 [Lucens. 11]. Huius etiam temporibus fecit ualentinianus Augustus confessionem beati Pauli apostoli  ex argento, que [Baller. quod] habet libras 200. Item fecit Sixtus episcopus confessionem beati Laurentii martyris cum columnis porphyreticis, et ornauit transennam [Lucens. ornauit platonius transennam; Baller. exedram; al. suggestum], et altare et confessionem sancti martyris Laurentii de argento  purissimo. Fecit altare, pensans libras 50; cancellos [Lucens. purissimo pensans lib. 50; cancellos] argenteos supra platonias porphyreticas, pensantes libras 300; absidem supra cancellos cum statua beati Laurentii martyris argenteam, pensantem libras 200. Fecit autem basilicam beato Laurentio, quod ualentinianus Augustus concessit [Baller. consensit]  ubi et obtulit hec: patenas argenteas 3, pensantes singulas libras 15 [Baller. 20]; amas argenteas 3, pensantes singulas libras 15; scyphos argenteos 4, pensantes singulos libras 8; scyphum singularem aureum, ornatum de margaritis, pensantem libras 10; lucernam nixorum [Baller. lychnorum] decem auream, pensantem libras 10; calices argenteos ministeriales 12, pensantes singulos libras  2; aquamanulos argenteos, pensantes libras octo; ministerium ad baptismum uel penitentiam, ex argento libras quinque; concham aurochalceam, pensantem libras 20; coronas argenteas farales 30, pensantes singulas libras sex; fara canthara tria ex argento, pensantia singulas libras quindecim; candelabra argentea duo, pensantia singulas libras triginta; canthara cerostrota erea in basilice gremio uiginti quatuor; fara erea 60. Hic fecit in basilica Constantiniona ornamentum super fontem, quod ante non erat, id est, epistylia marmorea, et columnas porphyreticas erexit, quas Constantinus Augustus congregatas dimisit, et iussit ut erigerentur, quas et uersibus exornauit  . Hic fecit platoniam in  cemeterio Callisti uia Appia, ubi nomina episcoporum et martyrum scripsit commemorans [Baller. cum memoriis]. Hic fecit ordinationem in urbe Roma per mensem Decembrem, presbyteros uiginti octo, diacones duodecim, episcopos per diuersa loca quinquaginta duos, qui etiam sepultus est  uia Tiburtina  in crypta iuxta corpus beati Laurentii [Baller. ad S. Laurentium] u kalendas Aprilis. Et cessauit  episcopatus dies uiginti duos  .





NOTITIA GALLANDII.


 1. Celestino qui anno 432, exeunte Iulio, ex hac uita migrauit, Xistus paulo post sufficitur atque in Romanam sedem euehitur. Qui cum Aetio et ualerio coss. creatus fuerit pontifex, postquam annis 8 et diebus 18 pontificatum gessisset, anno demum 440, ualentiniano augusto u et Anatolio coss. e uiuis excessit, ut ex Prosperi Chronico erudimur  . De die autem et mense quo siue fuerit ordinatus, siue supremum diem clauserit, haud concors est eruditorum sententia. Alii enim eius ordinationem die 31 Iulii, que in diem Dominicam incidebat, mortem uero die 18 Augusti consignandam censent  . Alii autem paulo aliter. »In libro Pontificali, ait uir doctus  , cui peruetustum exemplar Corbeiense aliique Romanorum pontificum ueteres catalogi ac  Prosper, saltem in nouissima editione, concinunt, idem pontifex annis 8 ac diebus 18 Ecclesie prefuisse dicitur. Quapropter Antonius Pagius eius ordinationem in mensis Iulii anni 432 uigesimam quartam que dominica erat, et obitum in 11 diem mensis Augusti anni 440, differt  ; fultus presertim uerbis Prosperi, qui eo defuncto quadraginta et amplius diebus exspectatum tradit, ut in illius locum sufficeretur. Maior tamen esset cum predictis Prosperi uerbis consensio, si Xystum circa Iulii exitum obiisse poneretur.« Hec ille.

2. Pontificatum iniit summus antistes, ait Prosper  , totius Urbis pace et consensione mirabili. Cuius quidem rei testem locupletem, ipsummet Xystum habemus. Scribens enim ad Cyrillum Alexandrinum   : Quali autem omnium concordia, inquit, per diuine Prouidentie dispensationem, hec nostra facta fuerit ordinatio, ubi sanctitas uestra didicerit tum ex nostris litteris, tum ex relatione fratrum; omnino gratiam prebenti Domino pro nobis habitura  est, dilectissime frater, ut proprii doni custos, ecclesiasticam pacem conseruare dignetur. Preterea illud quoque preclarum tunc accidit, quod eius ordinationi totus Oriens quodammodo interfuerit, quippe que peracta sit presentibus Hermogene ac Lampetio episcoporum Orientalium legatis. Sic enim in eadem ad Cyrillum epistola loquitur sanctus pontifex  : Gratiam habentes Dei nostri circa nos humanitati, quod eo tempore quo nos ad supremum sacerdotii apicem uocare dignatus est, concessit nobis secundum pietatem tuam, presentiam sanctorum fratrum et cepiscoporum nostrorum Hermogenis et Lampetii; necessario ad uestram fraternitatem per eos has litteras dedimus, testes ordinationis nostre. In his enim omnes uos a quibus illi missi fuerunt, astitisse credidimus:  quandoquidem nullatenus interuallo separantur, quos connectit gratia spiritalis.

3. Magnam sui nominis celebritatem consecutus est Xystus, cum adhuc presbyteri munere fungeretur. Primus enim aduersus Pelagianos coram frequentissimo populo anathema pronuntiauit, ut ait Augustinus ad ipsum presbyterum Xystum rescribens  : qui et alibi testatur  , eius litteras, breuiores licet, hac de re ad beatissimum senem Aurelium per Leonem acolythum missas, exsultanti alacritate ab se fuisse descriptas, et aliis quibuscumque poterat magno studio perlectas. Quid enim, subdit, gratius legi uel audiri potest, quam gratie Dei tam pura defensio aduersus inimicos eius ex ore eius qui eorumdem inimicorum magni momenti patronus  ante iactabatur? Deinde acceptis paulo post de hoc ipso argumento eiusdem Xysti presbyteri prolixioribus litteris fidei sue sinceritate plenis, magna perfusus est animi letitia sanctus Doctor: qui statim doctissimam ad ipsum Xystum perscripsit epistolam  ,  in qua catholice doctrine aduersus Pelagianos asserte summa capita exhibuit, hec sub initium adiiciens  : Itaque, frater carissime, quamuis non te uideamus oculis carnis, animo tamen in fide Christi, in gratia Christi, in membris Christi tenemus, amplectimur, osculamur.

4. Huiusce Augustiniane epistole fragmentum recitat Prosper; qui pastoralem Xysti uigilantiam laudans, ista premittit  : Confidimus Domini protectione prestandum, ut quod operatus est in Innocentio, Zosimo, Bonifacio, Celestino, operetur in Xysto; et in custodia Dominici gregis hec sit pars glorie huic reseruata pastori, ut sicut illi lupos abegere manifestos, ita hic depellat occultos: illo auribus suis doctissimi senis  intonante sermone, quo collaborantem  secum hortatus est, dicens  : »Sunt enim quidam qui iustissime damnatas impietates adhuc liberius defendendas putant: et sunt qui occultius penetrant domos, et quod in aperto clamare iam metuunt, in secreto seminare non quiescunt. Sunt autem qui omnino siluerunt, magno timore compressi; sed adhuc corde retinentes quod ore proferre non audent; qui tamen esse fratribus possunt ex priore ipsius dogmatis defensione  notissimi. Proinde alii seuerius cercendi, alii uigilantius uestigandi; alii tractandi quidem lenius, sed non segnius docendi: ut si non timentur, ne perdant; non tamen negligantur, ne pereant.«

5. Prosperi uota rebus preclare gestis comprobauit Xystus in Petri cathedra constitutus. Id porro cumulate satis testantur eius epistole, quas Coutantium secuti rursum edidimus: ex quarum una locum recitans uincentius Lirinensis, hec habet  : Ad extremum adiecimus . . . apostolice sedis auctoritatem, . . . scilicet sancti pape Xysti, qui nunc Romanam Ecclesiam uenerandus illustrat . . . . . Ait ita sanctus papa Xystus in epistola quam de causa Nestorii Antiocheno misit episcopo  : »Ergo, inquit, quia, sicut ait Apostolus, fides una est que euidenter [Al. et uincenter]  obtinuit, dicenda credamus, et tenenda dicamus.« Que sunt tandem illa credenda et dicenda? Sequitur, et ait: »Nil ultra, inquit, liceat nouitati, quia nichil addi conuenit uetustati. Perspicua maiorum fides et credulitas nulla ceni permixtione turbetur.« Omnino apostolice: ut maiorum credulitatem perspicuitatis lumine ornaret, nouitias uero profanitates ceni permixtione describeret.





NOTITIA SCHeNEMANNI.




§ I. uita Xysti pape.


Ortu Romanus, Celestino successit anno 432, ordinatus secundum Baronium 26 die Aprilis, Pagio iudice die 24 mensis Iulii. Hic dum adhuc in presbyterio constitutus esset, odio in Pelagium et Celestium nomen suum inclytum fecit. Nam cum nescio quo pacto fama aliqua suborta esset, Xystum non solum Pelagii doctrine fauere, sed ipsorum etiam Pelagianorum amicum ac patronum esse: adeo animo incensus est ad hanc calumnian diluendam, ut primus in concilio Celestii causa a. 418 habito anathema in eum pronuntiaret. Mox etiam litteris ad Augustinum et Alypium scriptis doctrinam suam de gratia ita explicauit, ut ille sibi magnopere eam probari atque placere epistolis etiamnum superstitibus significaret.  Que omnia ei non potuerunt non prodesse ad consequendum summum ecclesiastice dignitatis apicem. Contigit autem, ut in ipsa ordinatione eius adessent legati Cyrilli Alexandrini aliorumque episcoporum pacis in Oriente componende causa ad precessorem eius missi; quapropter eximie letatur in epistola ad Cyrillum de ordinatione sua data. Cyrillo enim et Ephesini concilii placitis Celestini exemplo fortiter adhesit frustraque ab iisdem eum alienare conati sunt Eutherius Thyanensis et Helladius Tarsensis, episcopi, licet uere non minus quam grauiter ipsi scripsissent, Nestorium eque ac alios episcopos iniuste esse damnatos, duodecim Cyrilli capitula blasphemam  esse nouitatem uniuerse scripture contrariam, legitimasque et antiquas sanctorum Patrum traditiones anathematizantem, gesta illius concilii sine ratione et legibus et ab ipso principe reprobata omninoque Cyrilli effrenatam in illis fuisse licentiam. Tanto maius ipsi gaudium fuit mutatio Ioannis Antiocheni, qui ipso imperatore hortante tandem se sententie in Nestorium prolate assentire et Maximianum pro episcopo Constantinopolitano agnoscere professus erat. Inter extremas eius laudes referre solent, quod a Prospero accepimus, eum Iuliani artes, quibus iterum in Ecclesie catholice communionem irrepere conatus sit, uigilantia sua elusisse. Obiit ex Baronii calculo die 28 Martii, iuxta Pagium, die 11 Augusti, iuxta Coustantium uero sub exitum Iulii a. 440.



§ II. Scripta Xysti pape.


Epistole eius superstites scripte sunt: I et II ad Cyrillum Alexandrie episcopum, scr. medio anno 432. Nonnisi ex interpretatione Greca nobis transmisse sunt, Latine Cotelerius uertit, qui etiam obseruat priorem, etsi soli Cyrillo inscriptam, reuera encycliam fuisse. III, ad eumdem, scr. a. 433. Iu, ad Ioannem episcopum Antiochenum, scr. eodem anno. u, ad Perigenem Corinthiorum episcopum, scr. anno 435. uI, ad synodum Thessalonice congregandam, scr. ut et sequens a. 435. uII, ad Proclum Constantinopolitanum episcopum, scr. cum sequenti a. 437. uIII, ad totius Illyrici episcopos.

 Deperditarum, quas tum ante pontificatum, tum eo durante scripsit, notitiam prebet Coustantius  . Huic autem Xysto a Iacobo Salonio primum tributi sunt, post etiam a Ioanne Garnerio adiudicati, libri tres, de diuitiis, de malis doctoribus et de operibus fidei, et de castitate; sed fatendum est eos coniectura magis, quam ullo probabili argumento niti. Idem uero Ioannes Garnerius admodum prolixa dissertatione ad Opera Marii Mercatoris id egit  , ut libros Hypomnesticn apud Augustinum in appendice tomi X ed. Benedictinorum uulgatos Xysto huic assereret. Sed refellit eum Natalis Alexander sec. u, pagg. 49 sq. Gesta de Xysti purgatione et Polychronii Hierosolymitani episcopi accusatione, ipsius Xysti iussu collecta, que Petrus Crabbius in conciliis a se  editis primum euulgauit, non solum horrido ac barbaro sermone, sed innumeris etiam in historicam ueritatem peccatis inficetum impostorem produnt. Coustantius ex eadem officina prodiisse suspicatur, qua Sinuessane synodi sub Marcellino, Romane sub Syluestro et Liberio gesta, de quibus suis ille locis acutissime et doctissime disseruit, procusa fuerint, nempe Symmachi pape temporibus et in gratiam iudicii, quod Romana synodus ineunte seculo uI de causa huius pontificis protulit. Itaque hec fraus longe Isidori Mercatoris imposturis est antiquior, qui tamen ipse minime otiosus fuit, sed Xysto III affinxit Epistolam ad Orientales, cui et criminationis Bassi et purgationis Xysti fabulam inseruit, sed quidquid ibi disserit, illud ex uno Anastasio uulgato  seu pontificali libro mutuatum esse monet Coustantius.



§ III. Editiones scriptorum Xysti.

Ante Baronium nichil litterarum genuinarum Xysti prostabat. Isidori fetum ediderat Merlinus et iterum Crabbius, fortasse in Romanam quoque Epistolarum Decretalium collectionem receptus fuit. Qua absoluta demum duas epistolas, III scilicet et Iu, e mss. exemplaribus uaticanis nactus est Antonius de Aquino et cum Baronio communicauit, qui in Annalibus ad annum 433 eas proposuit. Post longum satis interuallum quatuor nouas u, uI, uII, uIII, in iisdem bibliothece codicibus deprehendit Lucas Holstenius easque luci dedit card. Barberinius in Collectione Bipartita Romana ex schedis Holstenii post obitum eius  edita. Tandem reliquas duas inuenit Cotelerius, sed Grece tantum. Quocirca de suo ille in Latinum uertit, et in Monumentis Eccl. Grece imprimi curauit, easdemque representarunt Baluzius et Harduinus. Omnibus denique emaculandis et illustrandis manum admouit Coustantius, quem sequitur Gallandius.



SAECULO XuI.

1523. Parisiis; in-fol. Sixti pape decreta, i. e. Epistola ad Orientales ab Isidoro Mercatore conficta; in Iac. Merlini Conciliis T. I; editionis alterius  folio CXLuI---CLuXXuII; et tertie  folio CC---CCI.

1538. Colonie, apud Petrum Quentel; in-fol. Decreta Sixti pape III, seu Epistola ad Orientales; in Conciliis Petri Crabbe, T. I, fol. CCCXuIII---CCCXX. Item Collectiones Sixti pape de Expurgatione sua, quas collegit impetitus a Mariniano et Basso, fol. CCCXXI---CCCXXu.

Hec est prima editio Expurgationis illius Xysti et Polychronii, quam Petrus Crabbius in duobus uetustis, admodum mendosis ac deprauatis exemplaribus deprehendit. Que cum horrida quadam barbarie ita inter se concordarent, ut dissiderent maxime uerborum sententiarumque singularum uarietate, ille non modo non indignum existimauit utriusque textum,  nulla facta mutatione, duabus columnis representare, sed utriusque discrepantias etiam coniecture ope componere et ad saniorem sensum politioremque orationem reducere nisus est. Atque hec, quam ipse conflauit narratio, medium inter utrasque columnas locum occupat.

1589. Parisiis; in-fol. Sixti III P. M. Liber de diuitiis; eiusdem Epistola de malis doctoribus et operibus fidei, et de iudicio futuro; eiusdem Liber de castitate ad quemdam uere Christianum; in Bibl. PP. Bign. secunde ed. tomo u.

1591. Rome; in-fol. Sixti pape III Epistola ad Orientales; in Collectione Epistolar. Decret. Pontif. Rom. Ant. Card. Carafe. T. I.

1594. Rome, e typogr. uat.; in-fol. Sixti pape III  Epistole due, uidelicet: 1o ad Cyrillum Alexandrinum de amoto Nestorio et damnatis eius heresibus, gratulatoria; 2o ad Ioannem Antiochenum eiusdem argumenti; ex uaticano codice edite in Baronii Annatibus ad a. 433, num 12-21 tom. u; ed. repetite a. 1607, pag. 635-37; ed. Colon. Agr. 1624, pagg. 718, 719; ed. Mansiane tom. uII, 451-55. Acta Expurgationis Syxti iuxta mendosum exemplar habes ibidem num. 32 seq.



SAECULO XuII.

1606. Colonie Agripp.; in-fol. uita, Epistole et Decreta Sixti pape III; in Conciliis Seu. Binii, T. I, fol. 922-26. Nempe due insunt ex Baronio et epistola ad Orientales. Acta Expurgationis Sixti iuxta ed. Crabbei edita sunt fol. 928-929.

 1618. Colonie Agr.; in-fol. Sixti pape III Liber de diuitiis, malis doctoribus et castitate; in M. Bibl. PP. tom. u, p. II.

1644. Parisiis, e typogr. Regia; in-fol. uita, Epistole et Decreta Sixti pape III, cum notis Seu. Binii; in Coll. Regia Conciliorum T. uII, pagg. 1-12.

1662. Rome, typis Iac. Dragondelli; in-8o. Xysti pape III Epistole quatuor e codd. uaticanis recens erute, uidelicet: 1o ad Perigenem Corinthiorum episcopum; 2o ad uniuersos episcopos synodo apud Thessalonicam congregandos; 3o ad Proclum; 4o ad uniuersos  episcopos per Illyricum consistentes; inter Acta Synodi Rom. sub Bonifacio II a Luca Holstenio producta in Collectione Bipart. Rom. part. I pag. 90 sqq.

1644 et 1654. Parisiis; in-fol. Sixti III P. ascriptus Liber de diuitiis et Epistola de malis doctoribus, operibus fidei et de iudicio futuro; item Liber de castitate ad quemdam uere Christianum; in Bibl. PP. T. u.

1671. Lutetie Parisiorum; in-fol. uita, Epistole et Decreta Sixti pape III; in Conciliis Labbei et Cossartii T. III: uidelicet: 1o ad Cyrillum inter Acta conc. Ephes. part. III, cap. 41, pagg. 1175; 2o ad Ioannem Antiochenum, ibidem pagg. 1178, et iterum pagg. 1261, 1262; 3o ad Orientales, pagg. 1263-65. Ibidem incipiunt Acta expurgationis et accusationis Polychronii  iuxta tres Crabbei editiones usque ad pagg. 1283.

1677. Lutetie Parisiorum, apud Franc. Muguet; in-4o. Xysti pape Rome, successoris Celestini, ad Cyrillum Epistole due, ex codice ms. Colbertino recens edite Grece cum Latina uersione editoris Ioan. Bapt. Cotelerii in Monum. Eccl. Gr. T. I, pagg. 42-47. Incipit prior Letatus sum, alter Gratiam habentes Deo.

1677. Lugduni; in-fol. Sixti III P. M. Liber de diuitiis, Liber de castitate, et Epistola de malis doctoribus, que perperam pridem eidem tribuuntur; in Max. Bibl. PP. T. uII.

1683. Parisiis, apud Franc. Muguet; in-fol. Xysti pape Epistole due ad Cyrillum a Cotelerio Gr. et  Lat. edite; in noua Conciliorum Collectione Stephani Baluzii T. I, pagg. 657-62.



SAECULO XuIII.

1715. Parisiis, e typogr. Regia; in-fol. Xysti pape III Epistole tres ad Cyrillum Alexandrinum, quarum due posteriores Gr. Lat. a Cotelerio edite; et una ad Ioannem Antiochenum; in Harduini Conciliis T. I, pagg. 1707-1714.

1721. Parisiis; in-fol. S. Xysti III pape, Epistole  et Decreta, undequaque collecte et chronologice ordinate, insuper notis criticis et historicis et admonitionibus illustrate a Petro Coustantio, in Epistolis Pontif. Rom. T. I, pagg. 1229-72. Inserte sunt: 1o post secundum, Epistola Ioannis Antiocheni ad Xystum, Gr. Lat. scr. circa a. 433, et ibidem; 2o epistola Eutherii Thyanensis episcopi et Helladii Tharsensis ad eumdem, scr. eodem anno. Accedit a pagg. 1273 ad 1280 Notitia reliquorum scriptorum, que ad Xystum attinent, et in Appendice huius tomi Gesta Expurgationis Xysti cum notis et admonitione pagg. 111-124. Atque in his omnis hec prestantissima Coustantii opera subsistit. Ex prefatione quidem discimus, magnam adhuc partem eius in mss. autographis beati auctoris latere, et sperabamus, si  non omnem laudati uiri lucubrationem aliquis ex congregatione Maurina foras daturus esset, fore tamen, ut in progressu operis splendidissimi, quod nuper Patres isti inchoauerant, collectionem dico omnium Gallie Conciliorum Sirmondiana longe auctiorem et ornatiorem, ea saltem pontificum Romanorum monumenta, que ad Gallicanam Ecclesiam pertinent, que sane nec pauca sunt, nec minimi momenti, Coustantii manu perpolita prodirent. Sed fefellerunt, immo abruperunt spem iucundissimam turbulentissima, in que nunc Gallia incidit tempora.

1761. Florentie; in-fol. uita, Epistole et Decreta Sixti pape III; in Collectione ampliss. Concilior. curante Mansio T. u, pagg. 1150-1156. Scilicet due  priores epistole non hoc loco, sed inter Acta concilii Ephesini exscripte sunt. Succedunt hic a pag 1162 Acta Expurgationis, etc.

1773. uenetiis; in-fol. S. Xysti III pape Epistole et Decreta, quibus nonnulla intexta ad eumdem sanctum pontificem pertinentia ex editione u. C. Petri Coustantii; in Bibl. PP. et SS. uet. Eccl. Andree Gallandii T. IX, pagg. 518-532. Addite sunt note ex Coustantio selecte, accessitque capite 19 Prolegg. dissertatio de Xysto.





XYSTI III PAPAE EPISTOLAE ET DECRETA, Quibus nonnulla intexta AD EUMDEM PONTIFICEM PERTINENTIA.





MONITUM IN DUAS EPIST. SEQUENTES.


1. E Greco exemplari Regie bibliothece primum a Ioanne Baptista Cotelerio erute, Latinitate donate ac Monumentorum Grecorum tomo I uulgate sunt ille epistole. Easdem subinde Steph. Baluzius in noua collectione conciliorum pag. 658 recudi curauit. Ambe dubio procul Latine, presulum Romanorum more, scripte sunt, licet earum Greca tantum  interpretatio ad nos peruenerit. Utramque uero statim ab ordinatione Xysti conscriptam esse liquet, adeoque anno 432, aut circa initium Maii, si non falsa est uulgaris de die ordinationis huius pape sententia, aut circa exitum Iulii, si Pagii opinio preferenda est. Utraque satisfacere aggreditur Xystus litteris quas Cyrillus et alii Orientales episcopi, pro componenda Orientis pace, ad decessorem ipsius Celestinum per legatos miserant. Idcirco forsitan prima non  sim liciter Xysti, sed Xysti successoris Celestini nomine, memorato preter morem Celestino, inscribitur. Quamquam hoc fieri potuit, uno antiquarii studio, ut ab aliis Xystis noster distingueretur.

2. Prima non ad Cyrillum tantum, sed et ad alios Orientis episcopos, a quibus destinati fuerant legati, et ad quos scribi legati ipsi petierant, a pari scripta est, licet unum preseferat Cyrilli nomen; haud dubie quia quod ipsi nominatim inscriptum erat exemplum, unum ad nos peruenit. Hinc neminem mouere debent Cyrilli laudes, quas Xystus, nisi ad alios etiam pertinuisset hec epistola, uel tacere, uel aliter efferre debuisset. Eamdem ad Acacium Beree episcopum missam esse, nec aliam ab ipso indicari opinamur in Synodico, quod Baluzius post Christianum Lupum nou. coll. concil. recudit, cap. 55 pag. 757, ubi sic loquitur: Episcopus, qui Rome est, unam ad me scripsit epistolam. Et uero inter eos qui a Ioanne stabant, aut Cyrillo aduersabantur, precipuus erat ille Acacius. Unde et ipse Ioannes cum sua synodo,  apud eumdem Baluzium ibid. c. 17 pag. 711, ad Theodosium imp. ita scribit: Hec autem  sicut uestrum agnouit imperium, et Deo amicissimus et sanctissimus pater noster et episcopus Acacius sanctam synodum per litteras edocuit, quod Apollinarii impietati conueniant. Nouit uero hec clare uir, qui centum decem uite annos expleuit, omnem uero  uitam in euangelicis certaminibus desudando transegit, et synodis multis interfuit. Alia preterea Xysto ad Acacium scribendi causa fuit, quod nimirum is, cum Ephesum uocatus pre senio adesse non ualuisset, litteras proxime a Ioanne memoratas uice sui ad Theodosium misit cum synodo communicandas, quas re ipsa imperator ille perferri Ephesum curauit . Harum Acacii litterarum ipse meminit Theodosius in sacra quam post Nestorii, Cyrilli ac Memnonis depositionem ad synodum scripsit. Cum igitur Xystus Acacium non modo apud Ioannem et socios, sed etiam apud imperatorem tantum posse animaduerteret; plurimi interesse iudicauit ut ad componendam pacem, idoneis conditionibus propositis, ille in primis adduceretur. De nique hanc primam Xysti epistolam notare uoluisse uidetur Gennadius lib. de uir. Illustr. ubi ait: Xystus successor Celestini pro eadem re et ad ipsum Nestorium et ad Orientis episcopos aduersus errorem eius succidendum sententias direxit. Quod si ita est, grauiter  hallucinatus est ille, cum epistolam ad ipsum Nestorium directam dixit, in qua diserte aduersus eum pronuntiat Xystus : Solus igitur ille sit naufragus, quem in tanta caligine propriarum doctrinarum nichil cernentem impietatis fluctus allisit scopulo depositionis.



[a 1Kb] EPISTOLA I


Episcopis Orientis nuntiat unanimi consensu factam esse ordinationem suam; cui et illos in legatis suis interfuisse gratulatur. Cyrilli erga Nestorii sectatores pia petitio laudatur et confirmatur.

[1Kb]

 XYSTI III, BEATISSIMI PAPAE ROMAE, SUCCESSORIS CeLESTINI, AD CYRILLUM.

1. Gratiam habentes Dei nostri circa nos humanitati, quod eo tempore quo nos ad supremum sacerdotii apicem uocare dignatus est, concessit nobis, secundum pietatem suam, presentiam sanctorum fratrum et cepiscoporum nostrorum Hermogenis et  Lampetii, necessario ad uestram fraternitatem per eos has litteras dedimus [b 39Kb] testes ordinationis nostre. In his enim omnes uos a quibus illi missi fuerunt, astitisse credidimus, quandoquidem nullatenus interuallo separantur quos connectit gratia spiritalis. Quali autem omnium concordia, per diuine Prouidentie dispensationem, hec nostra facta fuerit ordinatio, ubi sanctitas uestra didicerit tum ex nostris litteris, tum ex relatione fratrum, omnino gratiam prebenti Domino pro nobis habitura est, dilectissime frater, ut proprii doni custos, ecclesiasticam pacem conseruare dignetur. Deus noster, qui cuncta que ad se pertinent ita dispensat, ut ne unum quidem deficere permittat, beneficium mihi in occasione fraternitatis dedit. Nam per sanctos consacerdotes nostros  Hermogenem et Lampetium qui interfuerunt ordinationi nostre has litteras mittere uisum est ad pietatem tuam, quales utique ad sanctam synodum [c 1Kb] misimus, de seductoribus Nestorii.

 2. ualde igitur, fateor, letati sumus, quia contigit nobis una eademque opportunitate et que ad fidem, et que ad nos ipsos pertinent, communicare. Omnes quippe fratres presentes habuit ordinatio nostra. Quis enim non interesse uisus est, quando Oriens per suos [b 20Kb] legatos aderat, qui quidem spectarunt unum omnium cor, et unam in cunctis animam agnouerunt, consonamque diuine multitudinis uocem? Sic Romana Ecclesia unum suffragium custodiuit in institutione predicatoris fidei, ut in ipsa fidei predicatione unam semper sententiam seruauit.

3. Quoniam ergo sufficit paucis uerbis significasse ordinationem meam, nobis loquendum superest de iis que sanctus frater noster Cyrillus, immemor proprie contumelie et laborum, postulat. Etenim  sufficiunt que iam a beate memorie decessore meo scripta fuerunt de fide, pro qua gaudemus triumphantes secundum auxilium Christi Dei nostri, in quem questio mota fuerat. Attamen quoniam pigere non debet, sepe repetere que salubriter definita sunt, necessarium duxi, scribens nunc ad fraternitatem tuam per sanctos fratres et cepiscopos nostros Hermogenem et Lampetium, hec paucis declarare, que multo iam sermone olim apostolice sedis sententia definiuit; et ne fatiscat audiens, sed et libenter audiat, quia uicit. Si enim Nestorius [d 1Kb] impiarum disputationum magister libros edidit predicans subuertenda, quanto magis nos oportet apparere paterne fidei custodes, que sunt [e 1Kb] subuersa omnino auferentes?

 4. Sanctus autem et cepiscopus noster frater antistes Alexandrinorum Ecclesie, ostendens quomodo et quantam fidei curam gerat, contemnensque contumelias quas gloriose secundum Apostolum passus est , magis ordinari Ecclesias, quam se uindicari desiderat. Confestim autem in naufragio laborantibus petit aperiri portum: eius unius contentus morte, qui cum in imperitia doctor esse uideretur, uindicauit sibi Dominici [g 1Kb] temonis gubernacula; sed permanere in sede non potuit, qui docere nesciuit. Solus igitur ille sit naufragus, quem in tanta caligine propriarum doctrinarum nichil cernentem, impietatis fluctus allisit scopulo depositionis. Habuit quidem omnes una tempestas; uerum, eo qui ista excogitauit submerso, sanari uult ceteros. Est itaque  et in nobis eadem sententia. Prestat enim pie  circa illos agere, qui erga Deum impie se gerere cessauerint. Unde recipiantur qui uoluerint ad rectam uiam reuerti. De quibus multa loqui opus non est, cum hec pauca sufficiant. Sciant enim [a 26Kb] ecclesiarum ab ipsis occupatarum curam fore, si non ipsi sibi consuluerint, et ea ipsa que nos, sentire uoluerint.

5. De Ioanne autem Antiochie hec definimus debere seruari, que in litteris [b 1Kb] ante missis prescripta sunt, ut nouerit futurum se unum catholicorum, si cuncta per synodum [c 1Kb] euersa subuertens, ostenderit se ipsum catholicum sacerdotem. Retine fortiter igitur, cum que a synodo, tum que a nobis definita sunt, frater dilectissime. Remittit enim [d 1Kb] frater contumelias que ei utiles sunt coram communi Domino.  Huiusmodi enim contumelia uictoria est. Unde equo animo tulit omnium aculeorum plagas; neque illa eum contristarunt de quibus nunc letatur, memor quod certauerit propter coronam. Nouit enim qualia maneant premia eos qui talia uicerunt. Exsultet de triumphi huiusmodi societate [e 1Kb] omnis qui reuersus fuerit, et animo in eamdem sententiam conspirarit.

6. Hec uero ad uicinorum fratrum notitiam uolo mitti per pietatem tuam, ut discant in re tanta etsi olim cuncta plenissime definita fuerint, non cessare aut segnem esse tamen apostolicam sedem, neque enim permittit nos quietos esse ab eiusmodi curis omnium Ecclesiarum sollicitudo.

 , .

, , , ,  , . , , , . , , , , , , . , , , .  , , , .

 , , , . , [a 10Kb] , , , , [c 9Kb] .

, , , , .  , , , , , , , , , , ,

 , [f 9Kb] , , , , . , , , , . , , . , .  .  , . . , . , , .

, , , . , , , . , .  . , , . . , .

, , . .




[f 1Kb] EPISTOLA II.


Litteras ei mittit testes ordinationis sue, cui ipsum in legatis interfuisse gauisus est. De Ioanne Antiocheno ceterisque Nestorii consortibus quid decretum sit, significat.

[1Kb]

 XYSTI III PAPAE AD CYRILLUM.

 1. Letatus sum in iis que per epistolam a sanctitate tua indicata sunt mihi de sanctis et cepiscopis [g 1Kb] meis, quos breuis usus et congressio quales quantique essent ostendit. Et forsan minus litteris quas de eis scripsisti credidissemus, nisi earum testimonium uicisset sibi ipsi attestans hominum presentia. uidimus uere Domini sacerdotes; uidimus uiros plenos gratia spiritali, que in primis ab ipso conceditur Deo. Sed et ipsos gratiores nobis Dei circa nos iudicium effecit. Illos enim presentes habuit nostra ordinatio. Et in cunctis que sacerdotem perficiunt ornati, ipsam nobis presentiam exhibuerunt sanctitatis tue, quam non sine multo merito, fraterno affectu  complectimur. Tantum enim tibi debet orbis Ecclesia, quantum tibi omnes sunt obnoxii, qui utique omnes ubique uicisti.

2. Insistente igitur, et salubriter cuncta suggerente filio nostro Themisone archidiacono, congruas dedimus litteras [a 1Kb] ad fratres et cepiscopos nostros, ad quos petierant predicti consacerdotes nostri. Sufficiebant quidem ille, quas et antea per Ecclesie Constantinopolitane [b 1Kb] clericos, et postea per diaconos tue sanctitatis plenas omnibus necessariis misi: at nunc [d 1Kb] obsequens tum exspectationi sanctitatis tue, tum nostre consuetudini, que mihi salubriter suggesta sunt, agere non omisi: gratiam habens, et in beneficiis ducens hoc, quod persuasum habeo mihi celitus donatum fuisse ut de mea ordinatione  ac fide eadem ad unanimitatem tuam conseramus uerba.

3. De Antiocheno autem et reliquis qui cum eo sectatores Nestorii fieri uoluerunt, et de cunctis qui preter ecclesiasticam disciplinam Ecclesias instituunt, [e 12Kb] iam antea hoc definiuimus custodiendum: ut si resipuerint, et cum suo duce reiecerint omnia quecumque sancta synodus nobis confirmantibus reiecit, redeant in sacerdotum consessum. Sicut enim persistentes prioribus non potuerunt in nostra esse communione, sic uolumus eos, propter unitatem ac pacem Ecclesiarum, satisfacientes ut diximus suscipi. Ipsi uero in seipsos inuenientur equam sententiam protulisse, si extra manentes, cum eo [f 1Kb] qui deiectus et expulsus est, tante impietatis sese ostenderint  socios atque participes.

 .

 , . , . , . . . , ,  , . , , .

, , . , , [c 12Kb] , , , ,  , .

, , , , , , , . , , , . ,  .




MONITUM IN EPISTOLAM SEQUENTEM.


 1. Hec epistola, quam ex Ephesini Concilii III parte cap. 27 huc reuocamus, a Baronio et aliis refertur ad annum 432, a Tillemontio autem in mensem Martium anni 433 differtur. Precessit certe concionem quam Cyrillus 28 die mensis Pharmuti, hoc est 23 Aprilis. confirmata iam pace, ad populum suum habuit. Nec permittunt itus ac reditus, quibus ad hanc pacem peruentum est, ut hoc citius anno 433 contigisse censeamus. Sed et qua ratione pax illa inita confectaque sit, non ignorare, adeoque rem paulo altius repetere iuuerit.

2. Maximianus regie urbis antistes his Celestini uerbis  animatus, Gloriam et uigilantis pastoris et benigni sacerdotis exerceas, et saporem Christiane salubritatis infundas, ut plus in reparando potuisse te liqueat, quam ille  potuit in ledendo,  pacis curande gratia episcopos, quos Constantinopoli esse comperit, una cum uniuerso clero conuocauit; eorumque consensu id in primis constituit, ut imperator ipsorum rogatu ad Ioannem Antiochenum episcopum litteras mitteret, quibus sponderet fore ut omnis altercationis materia e medio tolleretur, si Nestorii depositioni subscriberet, illiusque doctrinam anathematizaret . His annuens Theodosius, litteris ad Ioannem, dum adhuc Celestinum superstitem crederet, per Archelaum tribunum missis, predictas pacis conditiones proposuit . Quibus commotus Ioannes, non statim tamen cessit, sed aliquamdiu, ut ex epistola discimus Cyrilli ad Donatum , ubi tota rei geste series enarratur, tergiuersatus est. Primo enim nonnulli qui cum eo erant auctores ipsi fuerunt ut ad  Cyrillum scriberet Acacius Bereensis episcopus, et omnia ipsius aduersus Nestorium scripta supprimi, et uelut irrita haberi postularet. Quod et factum est: sed tam absurde petitioni assensum negauit Cyrillus, ac longe equius esse respondit, ut ipse Ioannes cum suis Nestorii blasphemias anathematizaret. subscriberet illius depositioni, et ordinationem Maximiani comprobaret. Tum Ioannes ac socii Paulum Emisenum episcopum Alexandriam mittunt, qui Cyrillo litteras traderet  communionis quidem indices, sed quas ille. ob instauratas aduersus se querelas nonnullas, non prius admittendas duxit, quam Paulus hoc ex mera animi simplicitate scriptum iurasset. Demum idem Paulus, eorum qui ipsum miserant nomine, Cyrillo libellum offert , in quo quidquid de pactis pacis conditionibus flagitabatur prestat. Necdum tamen his contentus Cyrillus, duos e clericis suis, Cassium scilicet et Ammonium, cum Aristolao tribuno Antiochiam destinat, qui a Ioanne  ut easdem conditiones subscriptione sua firmet exigunt. Quibus cum Ioannes et qui cum eo illustriores erant satisfecissent, eam continuo ad Cyrillum miserunt epistolam, que ad pacis complementum exspectabatur, quamque in III parte concilii Ephesini c. 30 uidere licet. Miserunt autem, inquit Cyrillus , eamdem illam epistolam, quam ad me scripserunt, ad piissimos quoque sanctissimosque Xystum magne Rome et Maximianum sancte Ecclesie Constantinop. episcopos.

3. Ex iis igitur que Cyrillus, cum in predicta epistola ad Donatum, tum in altera ad Acacium Melitinensem narrat, sequitur, ut Ioannes post imperatoris sacram ab Archelao acceptam, concilium habuerit,  indeque miserit Beream qui Acacium ad scribendum Cyrillo induceret; tum Acacius quidem litteras Alexandriam miserit, sed cum a Cyrillo repudiate fuissent, Paulus Emisenus episcopus a Ioanne et sociis sequester pacis delegatus, Alexandriam contenderit, Cyrillo nouas Ioannis litteras necnon eiusdem ac sociorum nomine obtulerit libellum, ac tum demum Alexandria Constantinopolim legati fuerint Cyrilli clerici, quibus epistola nostra credita est. Neque coniectura deest, duas illas Pauli Emiseni ad populum Alexandrinum homilias, quarum una Decembris 25, altera Ianuarii 1 die consignatur, per illam moram habitas esse, qua legatorum mox dictorum reditus exspectabatur . Quod si ita est, epistolam istam, quam retulerunt, circa initium anni 433 scriptam fuisse concedendum est. Sane rerum ab inito pacis negotio gestarum series eam citius scriptam credi non permittit. Cum his igitur stare nequit opinio Baronii, siue cum hanc epistolam e concilio quod Ioannes post  acceptam Theodosii sacram Antiochie cegit, scriptam putat, siue cum eamdem Cyrillo datam negat. Ipsi enim non secus atque Xysto et Maximiano inscriptam fuisse eius enuntiat epigraphe, quam et ipsa Cyrilli uerba superius relata diserte confirmant. Altera quidem ad idem tempus attinens III part. concil. Ephes. cap. 30 habetur soli Cyrillo inscripta; sed in huiusmodi negotiis nichil uetat quominus uni eidemque episcopo duas epistolas simul scriptas, unam cum aliis communem, alteram priuatam, admittamus. Nec longe querenda exempla, cum huius rei testes sint due superiores Xysti epistole ad eumdem Cyrillum simul misse.





[a 1Kb] EPISTOLA III. 


Probare se declarant depositionis sententiam a sancta synodo aduersus Nestorium prolatam, necnon blasphemas eius doctrinas anathematizare, et assentiri Maximiani ordinationi.

[1Kb]

 IOANNIS ANTIOCHENI EPISCOPI CAETERORUMQUE QUI CUM ILLO ERANT AD XYSTUM EPISCOPUM ROMANUM, CYRILLUM ALEXANDRINUM ET MAXIMIANUM CONSTANTINOPOLITANUM.

 Sanctissimis Deoque dilectissimis fratribus et consacerdotibus XYSTO, CYRILLO et MAXIMIANO, IOANNES et reliqui omnes qui mecum sunt, in Domino salutem.

1. Omnibus qui sacerdotium sortiti sunt et quibus diuinum episcopatus ministerium a Saluatore omnium nostrum Christo creditum est, studium et scopus is esse debet, ut in recta fide excellant, eamque populos sibi subditos doceant. Cum itaque res ita habeat, anno [b 1Kb] elapso, ex religiosissimorum Christique amantium imperatorum decreto, doctrine Nestorii gratia, in Ephesiorum metropoli conuenit sancta synodus Deo dilectissimorum episcoporum: qui cum [c 20Kb] legatis a beate memorie Celestino, Romane urbis quondam episcopo, missis facto consessu, dicta depositionis sententia, eiecerunt memoratum Nestorium, ut qui profana uteretur doctrina, et multis scandalo esset, ac non recte circa fidem ambularet. Cum uero  et nos eo properassemus, rem inuenientes confectam, egre tulimus. Hac de causa cum inter nos et sanctam synodum controuersia intercessisset, ac multa  ultro citroque dicta et facta essent, ad nostras Ecclesias ac ciuitates reuersi sumus: neque per id tempus eatenus consensimus sancte synodo, ut prolate aduersus Nestorium depositionis sententie subscriberemus.

2. Cum Ecclesie in graues discordias incidissent, quando omnes id maxime curare oportebat quomodo, omni animorum dissensione sublata, ad concordiam adducerentur, atque ut hoc fieret religiosissimi ac Deo amantissimi reges [a 1Kb] precepissent, eiusque rei gratia spectabilem tribunum et notarium Aristolaum misissent; nos ipsi quoque, ut omnis e medio tolleretur contentio atque Ecclesiis Dei pax redderetur, decreuimus sancte synodi sententie aduersus Nestorium prolate assentire, ipsumque habere pro deposito,  et blasphemas eius doctrinas anathematizare: eo quod nostre Ecclesie, perinde ac uestra sanctitas, rectam semper et sinceram [b 1Kb] habuerint fidem, eamque semper seruauerint ac populis tradiderint. Assentimur etiam ordinationi Maximiani sanctissimi et religiosissimi sancte Ecclesie Constantinopolitane episcopi, et cum omnibus totius orbis religiosissimis episcopis, quicumque fidem orthodoxam et immaculatam habent ac seruant, communicamus.

 , , .

 , , .

, , . , , , , , , ,  . , , . ,  , , , .

, , , , , , , , , ,  , , , . , .






[c 2Kb] EPISTOLA Iu, DEO AMICISSIMI [d 3Kb] EUTHERII TYANENSIS EPISCOPI ET HELLADII TARSENSIS, SCRIPTA AD MAGNI NOMINIS ROMAE EPISCOPUM [e 1Kb] XYSTUM. 


De Ioannis Anthiocheni mutatione attoniti, plurium prouinciarum nomine Xystum rogant ut orbi succurrere non differat, cum in ea parte que errat, tum in ea que tyrannidem sustinet.

 1. Multam prouidentiam humani generis per singula  tempora faciens Dominus Christus, alio tempore  alia luminaria preparauit ad eorum ducatum qui bone sint uoluntatis, [a 1Kb] conuictionemque contrariorum et mendacii quidem destructionem, ueritatis autem confirmationem. Sicut etiam sub illo [b 1Kb] amaro Pharaone beatum Moysen contra Iamnes et Mambre , et sicut per Simonem Magum Petrum bene uincentem; sic et contra eos qui nunc insurrexerunt, inimicos tuam protulit sanctitatem, per quam bone spei sumus et nos, quod orbis terrarum ab Aegyptio [c 1Kb] liberetur errore; qui Moyses nouus existens, omnem quidem Aegyptium hereticum percuties, saluabis uero omnem Isrelitam orthodoxum. Igitur contra ueritatem multis millibus gestis et mundissima orthodoxie [d 1Kb] margarita multas excipiente inimicitias, et quantas nulla umquam tradit historia, ab  his qui harum uocum nouitatem contra paternam fidem apostolicam [e 1Kb] repererunt: nostrum quidem est, qui triplices multiplicesque patimur tempestates, et pene in piratas incidimus, ad eum clamare qui a Deo productus est gubernator, eumque pro amore ueritatis quanta possibile est edocere: tue autem gratie sapientieque est non despicere neque otiose transcurrere huiusmodi questionem tantamque causam, sed et perscrutari cum dilectione boni laboris, et imponere emendationem cum tota constantia et Deo dilecta fiducia.

2. Et olim siquidem sepius iam, ex Alexandria huiusmodi hereticis zizaniis insurgentibus suffecit uestra apostolica sedes per uniuersum tempus illud ad mendacium conuincendum, impietatemque reprimendam,  et corrigenda que necessarium fuit, muniendumque orbem terrarum ad gloriam Christi, tam sub illo ter beato et inter sanctos habendo episcopo [f 2Kb] Damaso, quam sub pluribus aliis gloriosis atque admirabilibus. Cuius rei gratia et nos presumimus has supplicationes offerre: ut adiuuetis orbem  terrarum, et in illa parte que errat, et in illa que tyrannidem sustinet, queque ad hoc impugnatur, ut iis que non conueniunt assensum prebeat, eo quod nec uelit nec expedire iudicet, ut Aegyptiorum capitulorum uarias uocum nouitates excipiat.

3. Scribens enim Cyrillus Alexandrinus blasphemam uocum nouitatem per bis sena capitula uniuerse diuinitus inspirate Scripture contrariam, et anathematizantem legitimas et antiquas sanctorum Patrum traditiones, et maxime illorum qui excelsa quidem Christi diuinitati ascribunt, humilia uero humanitati eiusdem, nusquam unitione eius intercidenda; proposuit ei qui tunc sanctam sedem regebat magni nominis urbis [g 1Kb] , qui fuit a principio probatus et notus circa fidem, circa uitam, circa doctrinam  uerbi et circa uniuersa, Nestorio, ut aut consentiret capitulis eius, atque subscriberet ea, et permaneret episcopus, aut certe periclitaretur in gradu, et a sancta Ecclesia pelleretur. Ille autem, propositioni nequam Dei timore prelato, eligit potius multis millibus periculis sibi iniuste inferendis tradere semetipsum, quam dolis hereticis prebere consensum, et confirmare totius orbis errorem.

4. Ad hec synodus conuenit in Epheso, et in nullo correptus, neque rationem reddere expetitus, antequam conuenirent qui [h 1Kb] sustinebantur uniuersi, exactus est ultionem, dum illorum capitulorum blasphemie obuiauerit, et omni credulitate ei que dicitur damnationi et aliis aliquibus subiectus est, dum certe Cyrillus auctoritatem iudicis non haberet,  sed eius qui iudicandus est ordinem, eo quod contra inuicem mouerint questiones. Et erat presidens reus et [i 1Kb] sententiat princeps, qui [i 1Kb] sustinebatur multis sententiis supponendus.

5. His gestis, aliis quidem cuncta que acta sunt lacrymis digna, aliis uero ridicula uidebantur; ita  ut et ille qui Antiochenam tenebat Ecclesiam Dei, post hec ueniens, Cyrillum quidem et Memnonem damnationi subiiceret communi [a 1Kb] decreto Deo amicissimorum sanctissimorumque episcoporum usque ad uiginti duorum metropolitanorum, ceterorumque qui pariter aderant, qui illos hereseos ac seditionis principes iudicarunt et ecclesiasticarum [b 1Kb] emulos sanctionum; ceteros uero qui eis ad omnia incongrua complices exstiterant, alienos a communione fecerunt. Sed illi egregii contra ueritatem simul et regulas sibimetipsis indulgentiam relaxantes, terribilium mysteriorum communionem irreuerenter sibi continuo presumpserunt; alios uero communicare sibi periculose fecerunt: ita ut omnes diuine regule [c 1Kb] decreto subiaceant, que eos qui ita regunt  omnino perdamnat.

6. Hec addiscens Deo amicissimus et bonus uictor princeps, continuo definiuit [d 1Kb] uacare que sic inordinate inconsequenterque sunt gesta contra eum qui in nullo conuictus est, abrupte uero et furiose addictus; denuo autem de dogmate cum ueritatis amore fieri questionem per interrogationem et responsionem et demonstrationem, que omnibus suaderet, non que auctoritate tyrannica imperaret.

7. Illi uero ad solutionem canonum id quoque adiecerunt, ut nec his piis litteris obedirent. Et nichil de fide dicere uel audire acquiescentes ulterius, ad solam se uniuersi pertinaciam contulerunt. Ad consensum ceperunt habere iniqui iudicii, alios quidem fraude, alios uiolentia, alios premiis.

 8. Constupentes super his nos, per multum tempus rogabamus, obtestabamur, cum omni fiducia prouocabamus, ut nichil irrationabiliter fieret aut teneretur; sed de questione quidem dogmatum et de Cyrilli capitulis communis proponeretur tractatus  atque concilium, et quod omnibus placuisset, una sententia firmaretur; de eo [e 1Kb] uero qui tyrannidem sic aperte pertulerat, iudicium uerax fieret atque legitimum; ut conuictus quidem de corruptione ueritatis, adiudicationem consone sustineret ab omnibus: si uero ex toto innoxius probaretur, in scripto abdicaret illa nobiscum quecumque incongrua [f 1Kb] quidam uel eius persone uel ex aliorum nomine ex suspicione aut accusatione iactauerant.

9. Sed ista quidem displicebant iis qui ex sola auctoritate deuincere, non autem uel suadere uel suaderi uolebant. Precipiebant uero uniuersis ut abrupte anathematizarent et damnationi subscriberent. Quicumque autem se integriori deliberationi seruasset, damnabatur, [g 1Kb] ordinabatur ab eis, subiiciebatur  calumniis, male doctrine uocabatur. Ordinabantur pro talibus alteri: quia consentire nolebant [h 1Kb] laudare quidem damnatione digna capitula, damnare uero eum qui, quantum nos conscii sumus, nichil aliud dixit nisi ea que a sanctis prophetis et euangelistis et apostolis per Spiritum sanctum manifeste sunt tradita.

10. uolebant enim et apostolos criminari, dum superuacue adiudicant illum qui ea que ipsorum sunt predicabat. Talem namque et eorum que dicuntur gestorum fecerunt actionem, ut inconsona et incerta aduersus illum uirum proferrent, et plerumque irreprehensibilia reprehenderent: Cur, inquiunt, Nestorius dixit, quod passio non deitatem, sed  humanitatem Christi [i 1Kb] attigerit? interdum uero falsa scriberent, ponendo quod ab ipso dicta fuissent uerba que nec quicumque infidelium, immo nec agrestium demonum, dicere presumpsisset, id est, quod Christus esset [i 2Kb] Christus Domini, sicut Saul,  sicut Dauid, sicut infidelis Cyrus. In quibus facile est conuincere uolenti calumniam.

11. Ea uero que de Antiocheno Ioanne sunt gesta, si esset possibile, tacere uelimus. Sic irrationabilis apud nos eius mutabilitas facta est et manifesta transgressio, et proditio ueritatis, que ex improuiso completa est siue peracta. Ille enim, quia antequam ueniremus ad Ephesum, hereticam reperit capitulorum fraudem, plurimis per litteras [a 3Kb] indicauit: per primam Cappadociam secundamque, et per diuersos locos, ut ab eis se obseruarent, admonuit, quasi Eunomio et Ario et Apollinario consonarent; [b 1Kb] et qui acute ac feruide in Cyrilli damnationem prosiliuit, et ad hoc omnes hortatus est. Quippe adiit et ipsam regiam ciuitatem, ut huic impietati  resisteret; et idem nobis scripsit adhuc [c 1Kb] Ephesi constitutis, prius quidem dicens, Quia illum, id est Nestorium, dimissum cognoscentes ab Epheso, ualde doluerunt anime nostre, eo quod illa que sine iudicio et inique sunt gesta, uideantur interim roborari;  deinde, Quia etsi illa blasphema capitula Cyrillus abiecerit, eum ne tunc quidem suscipere per sacramenta promisimus; eo quod princeps ipse sit factus inique heresis. Unde [d 1Kb] alterum cor accipiens ignoramus, omnibus motibus suis est aduersatus, et Cyrilli communicator effectus non repellentis que male conscripserat, qui eum numquam suscepturum se, uel si ea refutasset in scripto, iurauerat: et solus uinculum soluit, quod cum [e 1Kb] tantis Cyrillo et Memnoni noxiis consequenter intulerat. Et nullam securitatem his qui pro pietate fuerant offensi [f 1Kb] procurans, ipse quidem reconciliatus est ei quem pridem sic amare notauerat; permisit uero Ecclesias perturbari, et presules quosdam quidem manere depulsos, alios autem adhuc multipliciter exturbari. Sed  etiam litteras mirabiles fecit, in quibus ait damnatum se habere Nestorium, et anathematizare quidquid impie dixit aut sapuit. Sic et accusatione et demonstratione defecit, ut nec diceret, Illam uel illam siue illam anathematizo sententiam; sed ait [g 48Kb] , Quidquid  ab eo impie dictum est, dum certe aperte dicere debuisset, ut ab eo sensu quisque cautior redderetur: sicut clare abominamur nos Cyrilli capitula, et quesumus uniuersos ut se ab insita illius malignitate custodiant, preconuincentes eas que in ipsis sunt blasphemias, et eas clare omnibus publicantes.

12. Hec pauca de plurimis cum multa abbreuiatione conscripsimus, scientes quod horum malorum nimietas non solum Ieremie lamentationibus digna sit, sed et uniuersam tragediam superauerit. Rogamus uero, et sanctis tue religiositatis prouoluimur pedibus, ut manum porrigas salutarem, et auferas mundi naufragium, omniumque horum inquisitionem iubeas fieri, et his illicitis celestem superduci correctionem, ut reuocentur quidem sancti pastores  qui iniuste sunt a suis ouibus effugati, et reddatur gregibus ordo et antiqua concordia, et ut non ultra lamentatus et mugitus pro uotis offerantur ac psalmis, dum multi dispersi sunt; et ne quiquam periclitentur circa ea que precipua sunt, dum uitant ab hereticis uel lauacrum regenerationis uel mysticam communionem accipere, que ab orthodoxis sumere ad salutem minime permittuntur.

13. Que ex parte quidem uidentes, ex parte uero audientes, olim concurrissemus ad sanctitatem tuam nos qui e diuersis regionibus sumus, id est ex Euphratesia, ex utraque Cilicia, secunda Cappadocia, Bithynia, Thessalia et Mesia: ut et fontes effunderemus lacrymarum, et publice defleremus peregrina et insueta huius uite mala, nisi detineret nos luporum  terror insidiantium gregibus ad rapinam et ad errorem omnemque aduersitatem. Unde coacti sumus nostra uice dirigere religiosissimos clericos et monachos, qui impleant locum nostrum.

14. Quesumus igitur ut absque dilatione exsurgatis, et feruido zelo magnum uictorie tropeum contra emulorum cuneos erigatis, ante oculos habentes boni Pastoris diligentiam simul et studium circa ouem que errauerat . Et non absque periculo deputetis, si quid fastidiose circa tot pastores et oues agatur; dum ille quidem errent, illi uero tyrannicam sustineant uiolentiam. Imitamini potius et magnum pietatis preconem Paulum, oculum mundi, quem nos ut pignus habere familiaritatis  nostre erga uestram credimus sanctitatem. Ciuis enim noster [a 1Kb] existens, errore totius orbis extincto, illius apostolice sedis factus est ornamentum, et a beato Petro dexteram societatis accepit , ut appareret ab utrisque equam subtilitatem dogmatum custodiri.

15. Etiam quesumus ne despiciamur a uobis nos, quos tot mala circumdant. Non enim de pecuniis uel gloria aut quolibet alio temporalium decertamus; sed pro pietatis possessione communi, pro paterno fidei thesauro, pro spe communi fidelium, pro bona confessione apostolorum, pro immortali certamine martyrum, et maxime pro aduentu clementiaque Dominica; cuius uirtutem inuincibilem inuocantes sine cessatione clamamus: Parce, Domine, populo tuo, et ne  dederis hereditatem tuam in opprobrium .

Eutherius episcopus metropolis Tyanensium subscripsi, et queso ut me ores incolumem, Deo amicissime et sanctissime pater.

Helladius episcopus metropolis Tarsi subscripsi; et rogo ut me ores incolumem, Deo amicissime et sanctissime pater.




[b 1Kb] EPISTOLA u, S. XYSTI PAPAE AD CYRILLUM ALEXANDRINUM, POST PACEM FACTAM INTER IPSUM CYRILLUM ET IOANNEM.

Rei huius relationem in conuentu episcoporum se notam fecisse. Quanta hinc Ecclesie letitia. Felicem fuisse laborum Cyrilli exitum, eosque sibi et concilio suo in omnibus probatos esse.

XYSTUS episcopus CYRILLO episcopo Alexandrino.

1. Magna sumus letitia alacritatis impleti, postquam,  quam, sicut legimus, ex alto nos Oriens [c 1Kb] uisitauit . Ecce enim sollicitis nobis, quia neminem perire uolumus, sanctitas tua redintegratum corpus Ecclesie suis epistolis indicauit. Redeuntibus eius in sua membra compagibus, neminem foris iam uidemus errare, quia intus omnes positos fides una testatur. Letamur e medio nostrum qui hoc opus fecit ablatum [d 1Kb] : soli sibi nunc non credenti quod sensit intelligit obfuisse, qui contra hunc [e 1Kb] nixus est, quem profitemur omnibus profuisse.

2. Sed conuenit a tristibus nos ad leta transire, quia ipse cui questio mota fuerat, de Ecclesia uniuersali merore sublato, tempus nobis prestitit gaudiorum. Christus denique Deus noster, quam [f 1Kb] uere  sit sua causa, monstrauit, quando ita res dignatus est gubernare, ut tante rei et talis [a 1Kb] indicium seruaret suorum conuentui sacerdotum. In unum congregati apostoli de fide sepe tractarunt: in unum nunc conuenientes apostolici de eius uictoria gratulantur. O relatio digna mittente, digna conuentu! Gaudii celestis indicium tales habere debuit cognitores. Et quia res et causa deposcit, locum quoque conuenit [b 1Kb] non taceri.

3. Ad beatum apostolum Petrum fraternitas uniuersa conuenit: ecce auditorium congruens auditoribus, conueniens audiendis. Habuerunt cepiscopi nostri illum congratulationis testem, quem [c 1Kb] habemus honoris exordium; sancte namque et uenerabili synodo, quam natalis [d 2Kb] mihi dies fauente Domino  congregarat, quia sic credendum est, ipse presedit, quandoquidem probatur nec spiritu nec corpore defuisse. Affuit palme, qui contentioni non defuit; iuuit animorum uota nostrorum, qui [e 1Kb] uidet symbolo primum inter Apostolos tradito derogari: non passus est [f 1Kb] nefandum caput gaudere solatiis, nec turbari diu siuit lutulento gurgite fontis illius perspicui puritatem. Ad nos reuersi sunt fratres, ad nos, inquam, qui morbum communi studio persequentes, animarum curauimus sanitatem.

 4. Non se exsuli [g 2Kb] uestro sanctus frater noster Ioannes addiderat, non eius est blasphema predicatione deceptus; nam, quantum rerum exitus docet, suspendit suam sententiam, non negauit. Nam quid in inuentorem malorum posset aliud iudicare, nisi [h 1Kb] quod probatur ipse per sacerdotes suos cuius agebatur causa, sentire? Statuerat hoc nimirum de nostrorum desertore castrorum, quod a ducibus fidei [i 1Kb] suaderet perfidia iudicari. Numquam se a nostro numero separasset, in quem potuit et reuerti.

5 Exsulta, frater carissime, et ad nos recollectis fratribus uictor exsulta. Querebat Ecclesia quos recepit. Nam si neminem perire uolumus de pusillis, quanto magis gaudendum nobis est sanitate rectorum? Legimus una ouis quantum gaudii reportata  prestiterit ; et idcirco intelligendum est quid laudis habeat tantos reuocasse pastores. Greges aspiciuntur in singulis; nec unius hic causa tractatur, quoties agitur de sanitate [i 1Kb] multorum. Letamur [k 1Kb] hic nichil egisse nos precoquum, quando fructu nostre sententie gratulamur. Sustinuimus fratres, certi eos non spinas, sed uuas esse [l 1Kb] facturos . In euidenti est nostrorum uindemia gaudiorum, que sanctam synodum largitate gratulationis impleuit. uineam suam custos ille curauit,  quem ad custodiendam domum Isrel nec dormitare nec obdormire Dauid propheta testatur . Infecundum illud Christo nostro, nec afferens fructum, suscepit flamma sarmentum . Sed ut hoc uidemus conuenire damnato, ita de reuersis ad nos fratribus conuenit dicere, quia non potuit a diabolo eradicari plantatio quam plantauerat Pater . Illum ergo sibi ignis eternus, hos possessoris eterni uinea uindicauit in tantum ut Antiochene Ecclesie sacerdotem uocari a sanctitate tua iam nunc uenerabilem uirum et [a 23Kb] domnum gaudeamus. Et merito uocatur domnus, qui communem Dominum recognouit, qui incarnationis eius mysterium uoce catholica nobiscum confitetur.

 6. Bene nobis breuiter tua fraternitas que sunt super eodem negotio gesta narrauit; sed mirati non sumus, quod a dissentientibus in te compositam legimus [b 1Kb] deiectionis iniuriam . Nouimus FREQUENTER PATERE calumniis ueritatem, nec tamen umquam posse falsitate superari. uotiue  sunt semper molestie fidem predicanti. His namque cum beatitudine copiosa merces paratur in celo , quibus propter iustitiam maledictiones, persecutiones et omne malum precipitur sustinere. Passus es falsitatem, ut uictricem faceres ueritatem; et ideo nunc insultandum est falsitati, quia nullus perire potuit ueritati.

7. Exspectamus igitur memorati fratris nostri Ioannis clericos, et optamus uenire: scimus et pro honore et labore tuo dare responsum. Non [c 1Kb] es, secuti fratri et cepiscopo nostro Maximiano sepe iam scripsimus, etiam ipse redeuntibus difficilis aperire ianuam: ut uere nisi perditionis filius nemo sit perditus ; sitque ei maior causa lugendi, quod meruit solus excludi. Hec ad  uenerationem tuam fraternitas mecum sancta scribit, probans tuos in omnibus et confirmans labores: qui tamen graues aut amari esse non potuerunt, quia huic impensi sunt, cuius onus leue et iugum suaue portamus . [d 3Kb] Datum 15 kal. Octobris, Theodosio XIII et Maximo consulibus.




[a 1Kb] EPISTOLA uI, S. XYSTI PAPAE III AD IOANNEM ANTIOCHENUM.


Ecclesie de Ioannis reditu letitia. Aequitas late aduersus Nestorium sententie. Romane Ecclesie in seruanda fide constantia, et in eiusdem fidei causa imperatorum studium. Quam idoneus sit Maximianus, qui malis a Nestorio illatis medeatur.

XYSTUS episcopus IOANNI episcopo Antiocheno.

1. Si ecclesiastici corporis gloriam, si eius integritatem dilectio tua considerare dignetur, profecto letitie nostre non queret interpretem. Ipse namque res euidentissime loquuntur, merorem nostrum repentino sancti fratris Cyrilli sermone in gaudium esse conuersum. Tantam hanc ergo sollicitudinem nostram nos euasisse delectat, postquam reo fidei  nostre tua fuit [b 1Kb] sanitas penitudo.

2. Nunc uere [c 1Kb] se exsulem [d 2Kb] , nunc se sentit eiectum. Abundant ei in deserto spine : quia deest uua quam colligat. Hos habet fructus, qui erga uineam Domini nostri noluit exercere culturam. Credo ad dilectionem tuam rerum cursus et ordo peruenerit, qualiter ei uoluimus nostra admonitione [e 2Kb] succurrere. Retinuimus in preceps euntem, qui erat blasphemiarum pondere in profundum mergendus. Si negotii qualitatem iusta lance pensemus, nulli non uidebitur Nestorius sero damnatus. [f 1Kb] Hic fuerit debitus sermo preteritus. Fruamur nunc presentibus bonis, nec diu hereamus in tristibus, quibus Dominus gaudere concessit.

 3. Audiuit uniuersa fraternitas, que ad natalis mei conuenerat diem, qualiter bono humani generis, apostolice sedis me preside [g 1Kb] . . . . Excedant licet meritum meum et extra me hec esse cognoscam, exordium tamen tui sermonis gratus accipio, quia non est tibi controuersia perferenda, qui Christum Dominum nostrum bono humani generis ita ut natus est confiteris. Subsequenter Ecclesie addis luciferum et ubique lucentem. Sed et nunc uos, immo omnes qui lucis illius signum fronte [h 1Kb] gestamus, luciferos confitemur. Sint ergo omnes fidem predicantes Domini sacerdotes luciferi et ubique lucentes.

4. Sit et Nestorius ille lucifer de quo scriptum est: Cecidit lucifer, qui mane oriebatur .  Cecidit, sed superbiens cecidit, sed elisus cum ascendere disponit in celum, et ponere super celi sidera sedem suam, et promittit Altissimo similem se futurum. Ille ad similitudinem se aptabat Altissimi; iste in suam similitudinem uocabat Altissimum. Hominem namque natum eum tantummodo predicabat, auferens incarnationis mysterium, et illud euacuans, immo illud impugnans, quo secundum symbolum et fides et salus nostra subsistit. Non est certandi iam tempus, hoste prostrato: transeundum nobis ab his est que bella mouerunt, importunum uictorie tempore adhuc de preliis disputare.

5. Que hic euidentior rerum fides, que ratio maior  potest esse, quam palma [a 1Kb] ? Fruamur, auctore Domino, bono atque iucundo, quia in unum fratres rursus cepimus habitare . Hec sanctitatem tuam uolumus predicare que scribis. Expertus es negotii presentis euentu, quid sit sentire [b 1Kb] nobiscum. Beatus Petrus apostolus in successoribus suis, quod accepit, hoc tradidit. Quis ab eius se uelit separare doctrina, quem ipse inter apostolos primum magister edocuit? Non hunc auditus per alterum, non sermo lectus instruxit: doctus est cum aliis ore Doctoris. Non scripture, non scriptorum passus est questionem; absolutam et simplicem fidem, et que controuersiam non haberet, accepit, quam utique meditari semper, et in qua manere debemus, ut sensu puro sequentes Apostolos, inter apostolicos  esse mereamur. Non parum nobis oneris, non parum laboris incumbit, ut Ecclesie Domini macula desit et ruga .

6. Quam semper super hoc esse solliciti nos debeamus, clementissimorum et christianissimorum regum cura testatur. Aspice, frater carissime, celesti negotio quam se uigilanter impenderint. Cogitationum [c 1Kb] ferias nesciuerunt; nec dignati sunt terrena curare, nisi celestibus paruissent. Quoties apostolicam sedem, quoties diuersos fratres eorum sermo commouit? Impenderunt se eius negotio qui se eorum numquam negauit imperio. Sciunt se illi fenerare sollicitudinem suam qui eam cum grandi reddat usura. De qua re nos conuenit gloriari, quia celestem Regem uidemus federatos reges habere terrarum.  Intelligunt, sicut ait Dauid, et eruditi sunt qui iudicant terram , quando, sicut dicit alibi, ipsi et omnes populi laudant nomen Domini .

7. Ergo quia, sicut ait Apostolus, fides una est , que et [d 1Kb] uincenter obtinuit, dicenda credamus, et tenenda dicamus. Nihil ultra liceat nouitati, quia nichil adiici conuenit uetustati. Dilucida et perspicua maiorum [e 1Kb] credulitas nulla ceni permixtione turbetur. Habet probatum nobis uirum fratrem et cepiscopum nostrum Maximianum Constantinopolitane Ecclesie sacerdotem, diuino illic iudicio  consecratum, ut egritudinis morbum quem astutie uenena [f 1Kb] solius infuderant, superet simplicitatis dulcedo succedens; qui non illic aliud quam credimus poterit predicare, nisi quod a decessoribus meis, nobiscum positus frequenter audiuit. [g 1Kb] Data Xu kalendas Octobris, Theodosio XIu et Maximo consulibus.




[h 1Kb] EPISTOLA uII, XYSTI III PAPAE AD PERIGENEM CORINTHIORUM EPISCOPUM.

Ut uicarii apostolice sedis dignitatem Anastasio Thessalonicensi antistiti a se ex antiquo more concessam reuereatur, atque eius auctoritati se subtrahere ne tentet.

Dilectissimo fratri PERIGENI XYSTUS.

 1. Gratulari potius quam conqueri deberemus de tue fraternitatis actibus, cum tibi apostolice sedis auctoritas in ipsis tue ordinationis initiis, quod te semper meminisse oportet, [i 1Kb] affuerit. Sed ut nostrum est non ista retexere, ita tue conuenit fidei retinere. Nunc aliqua incitare uoluisse cognouimus: sed hec, cum res per nostrorum presentiam, quos uice nostra ad eas partes propter has causas direximus, sopite sint, preterimus. Nam et sanctos fratres nostros Martianinum presbyterum [i 1Kb] idem et diaconum Lollianum egisse credas, quod et utilitatibus tuis et sedis apostolice auctoritati congrueret: et idcirco nunc ad fraternitatem tuam nil tale scripsimus, quo tibi tristitiam generemus, quia malumus correctione pacifica id quod tentatum fuerat aboleri.

 2. Nunc ergo, frater carissime, admonitus nostris epistolis per fratrem et cepiscopum nostrum Lucam, qui ad uos sola caritatis gratia prouocatus aduenit, sancto fratri et cepiscopo nostro Anastasio Thessalonicensis urbis antistiti eam seruato reuerentiam quam ceteri quoque pontifices per Illyricum constituti erga predicti dignitatem reseruare non abnuunt; cum sciamus nichil nouum illi a nobis fuisse concessum, sed id quod eius decessoribus nostri decessores detulerant, habita consideratione discipline ecclesiastice constitutum. Tua enim magis interest ut huic plurimum deferatur [k 1Kb] Ecclesie, que tibi  tantum honoris contulit, ut pro te contra eos qui tibi tunc emuli fuerant repugnaret.




[a 1Kb] EPISTOLA uIII, XYSTI III PAPAE AD SYNODUM THESSALONICAE CONGREGANDAM.

uicarii dignitatem per Illyricum se de more Anastasio Thessalonicensi episcopo tribuisse. Que eius sit potestas, que munia. Ut ei Perigenes Corinthiorum episcopus subiiciatur.

Dilectissimis fratribus uniuersis episcopis synodo apud Thessalonicam congregandis XYSTUS.

1. Si quantum inseruitur legibus et principum constitutis, que sunt temporalia et mutantur, et sepe sepius abolentur, tantum diuinis legibus eternisque  mandatis obedentie prestaremus, essemus profecto summe beatitudinis compotes, et mundane uexationis molestias uitaremus, illo rectore uel presule qui subinde subuenire cupiens quotidianis uocibus clamat: Conuertimini ad me, et conuertar ad uos  . . .  Nos fratri et cepiscopo nostro Anastasio tantum tribuimus, quantum decessoribus ipsius a nostris decessoribus attributum. Priorum iudicium sequimur, hec constituendo que ab his nouimus constituta: quia et ipsum huius probamus meriti, cuius fuerunt illi qui talia meruerunt. Nullus obuiet salubribus constitutis, nullus preceptionibus his resultet. Habeant honorem suum metropolitani [b 1Kb] singularum, saluo huius priuilegio quem honorare debeant amplius honorati. In prouincia  suaius habeant ordinandi; sed hoc, inscio uel inuito quem de omnibus uolumus ordinationibus consuli, nullus audeat ordinare. Ad Thessalonicensem maiores cause referantur antistitem. Ipsum maior cura respectet, eos qui ad episcopatum uocantur discutiendi sollicitius et probandi. Ipse optimos solertissimosque de uestro numero eligat, quos negotiis secum asciscat arbitros; aut sine se tribuat, qui in disceptationem missa componat.

2. Nouerit Corinthius episcopus sibi licentiam potestatis libere minime tribuendam, si huic uoluerit Ecclesie [c 1Kb] resultare, quam sibi nouerit profuisse.  Cui necesse est nos quoque, si quid tentare uoluerit, obuiare; qui preteritorum que illi per nos prestita sunt memores sumus et illicitis semper usurpationibus obuiamus.

3. De ceteris uero, quecumque ille sunt, nostris presentibus uolumus finiantur: quoniam [d 1Kb] tota illorum apud nos fides est, ut que illi probauerint, nos credamus iudicasse pariter et probasse. [e 1Kb] Data uIII idus Iulias, Theodosio Xu et ualentiniano Iu augustis consulibus.




EPISTOLA IX, XYSTI III PAPAE AD PROCLUM CONSTANTINOPOLITANUM EPISCOPUM.

Ut sine Thessalonicensis antistitis formata, ex iis prouinciis que ad illum pertinent, nullum sacerdotem ad se uenientem suscipiat.

 Dilectissimo fratri PROCLO XYSTUS.

1. Licet fraternitatem tuam, disciplinis ecclesiasticis eruditam, ea omnia que ad regularum et canonum obseruantiam pertinent custodire summa sollicitudine nouerimus, nec quidquam aut ipsam facere, aut facere alios sacerdotes se [f 1Kb] conniuente permittere, quod uetusta Patrum constituta peruertat, documentis euidentibus probauerimus , nostra tamen adhortatione  per gratiam caritatis hoc fraternitati tue specialiter debet accedere, ut contra subreptiones aliquorum circumspecta sanctitas tua facultatem non prebeat horum incongrue uoluntati, qui Ecclesiis per se scandalum cupiunt et discordiam generare, uolentes per Ecclesiarum perturbationem crescere, et locum sibi per dispensationem facere sacerdotum.

2. Id ergo, quod nos quoque seruamus, fraternitatem tuam, quam scimus hoc suo more [g 1Kb] facturam, uolumus custodire; id est, ut si quis ad fratrem et cepiscopum nostrum Thessalonicensis urbis antistitem harum prouinciarum [h 2Kb] , que ad eum pertinent,  sacerdos adueniat preter eius conscientiam, si sine eius epistolis atque formata uenire tentauerit, tamquam discipline ecclesiastice despector et contemptor canonum, quos nos temerari ex aliqua parte non patimur, habeatur. Reuerentie uestre in commune prestatur, si alter alterius honori debita, preuenientes inuicem per caritatis gratiam, reseruetis; que fieri [a 1Kb] nolumus ut legimus. Discant omnes illius prouincie sacerdotes tante fraternitatem tuam esse censure, ut non permittas fieri quod non licet a sacerdote tentari.

3. Diceremus plura, si non de tue fraternitatis mente nossemus maiora et ex hac parte sentire, quam nos in nostras epistolas hasce quas ad te dirigimus, possumus sermone conferre. Habes recentissimum  nuper habite actionis exemplum fratris nostri Iddue [b 2Kb] , circa quem tue fraternitatis decreuimus iudicium custodiri; cognitioni tue facere nolentes iniuriam, cum eius intentionem iustissimam innocentia tuereris. Monendi [c 1Kb] sunt ignorantes; at scientem atque seruantem talia si diutius uelis instruere, non tam admonere quam exprobrare ignorantiam uidearis. Sufficiant ergo que scripsimus, frater carissime, quoniam ad hec corrigenda atque seruanda animum tuum atque censuram nobiscum sentire confidimus: quoniam unum cor et animum, ut dicit Scriptura , circa religionis obseruantiam, canonum custodiam et disciplinam ecclesiasticam retinendam nos habere, ut debemus [d 1Kb] et credimus. [e 1Kb] Data 15 kalendas Ianuarias, Aetio  iterum et Segisuulto consulibus.




MONITUM IN EPISTOLAM SEQUENTEM.

1. Ad epistole huius scopum assequendum non parum refert nosse quid sibi uelit Xystus his num. 3 uerbis: Nec his uos, fratres karissimi, constitutis, que preter nostra precepta Orientalis synodus decernere uoluit, credatis teneri, preter id quidem, quod de fide nobis consentientibus iudicauit. Que sit illa synodus Orientalis, queue illius constituta, quibus Illyricane Ecclesie non teneantur queritur.

2. Lucas Holstenius, notis in hunc locum, uerbis illis innui existimat negotium Iuuenalis episcopi, qui  Ephesina in synodo Palestine prouincie principatum obtinere studuit; eaque de re consulendum monet Leonem in epistola ad Maximianum episcopum, hoc est, quod in epistola illa legimus: Difficile est ut cupiditas improborum non aliquid supra mensuram moliatur appetere; sicut etiam in Ephesina synodo Iuuenalis episcopus ad obtinendum Palestine prouincie principatum credidit se posse sufficere, et insolentes ausus per commentitia scripta firmare . uerum ad hec Xystum minime respicere hinc nobis persuasum est: primo quod, Cyrillo Iuuenalis ambitioni intercedente, irriti fuerint illius conatus, adeo ut nullum ea de re decretum, immo nec uerbum in Ephesina synodo exstet; cum tamen Xysto de constitutis, non que unus episcopus, sed que synodus decernere uoluit, hic sermo sit. Deinde etiamsi obtinuisset Iuuenalis quod ambiebat, idque firmari decreto aliquo impetrasset; ad episcopos Illyrici quid attinebat usurpatus Palestine principatus? quidue opus erat, ut eos Xystus ad synodum  uocaret, ubi huiusmodi statuto se minime teneri admonerentur?

3. Eadem uerba quo referri queant, incompertum sibi esse scribit Tillemontius , nisi his decretum notetur Ephesine synodi act. 7, in quo non solum ecclesiarum Cypri asseritur libertas, sed et sua ceteris Ecclesiis iura seruantur, atque edicitur: Placuit igitur sancte et ecumenice synodo unicuique prouincie pura et inuiolata, que iam inde ab initio habuit, sua iura seruentur iuxta ueterem consuetudinem, et liberum sit cuique metropolitano actorum exempla ad suam securitatem excipere. At simul fatetur uir modestissimus, decretum illud, postquam sedis apostolice legati Ephesum aduenissent, constitutum esse, nec tamen uspiam quidquam legi, unde legatos illos ei reclamasse colligamus. Xystus autem de constitutis loquitur que sedes apostolica numquam probauerit. Preterea Xystum synodi que summam sedi apostolice reuerentiam exhibuit, uel  decreta reiecisse, uel auctoritatem imminuere uoluisse quis credat? Ille certe concilium ecumenicum non uago synodi Orientalis, sed saltem proprio synodi Ephesine nomine designasset.

4. Huius pape uerba prima fronte congruere magis uidentur Constantinopolitane synodo anno 381 habite, utpote cuius decreta, in iis que ad fidem attinent, ita receperunt Romani pontifices, ut cetera constituta etiam diutissime post Xysti tempora probare prorsus noluerint. Quocirca huiusmodi decreta, cum ab Anatolio ualde iactitarentur, nullius momenti esse Leo ad ipsummet Anatolium rescribens contendit his uerbis: Persuasioni enim tue in  nullo penitus suffragatur quorumdam episcoporum ante sexaginta, ut iactas, annos facta conscriptio, numquamque a precessoribus tuis ad apostolice sedis transmissa notitiam . Que autem de fide tum definita fuerant, ab eadem synodo ad Damasum missa esse, ex ipsius synodi ad eumdem papam epistola 13 n. 4 colligitur, nec a quoquam catholico exinde repudiata esse legimus. Certe huius synodi symbolum in Concilio Chalcedonensi act. 2 cum omnium plausu recitatum, act. 5 eiusdem Concilii definitioni totum cum Niceno insertum fuit. uerum nonnullis decretis, que recentius constituta sint, Xystum hic moueri prope certum est.

5. Censemus igitur synodum ab hoc papa notari ipsius euo habitam, in qua quedam aduersus Ecclesiarum, ac nominatim Thessalonicensis, iura, Proclo instigante, siue, ut lenius loquitur ipse Xystus, conniuente, constituta sint. Quocirca Xystus in epistola superiore Proclum summa moderatione ac prudentia corripiens, totus in eo est, ut illum et  ad uetusta Patrum constituta custodienda, et ad seruandum antistiti Thessalonicensi honorem debitum cohortetur. Porro ex Theodoreti epistola 86 ad Flauianum episcopum CP., discimus sub Proclo celebratam esse synodum, in qua nonnulla, haud dubie in gratiam Constantinopolitani antistitis, contra Ecclesiarum aliarum iura constituta sunt. Sic enim ibi Theodoretus Flauianum alloquitur: Scito, domine mi, hanc illum  aduersus me pusillitatem gerere, ex quo synodicis uestris sub beate memorie Proclo factis, sanctorum Patrum regulis inherentes, assensimus; ac de hoc nos semel atque iterum increpasse, quasi et Antiochenorum, ut ait, et Alexandrinorum iura prodiderimus. Sane in his Theodoreti uerbis nichil est quod non cum iis que Xystus de Orientali synodo habet apprime componatur.

6. Quod si ita est, de Concilio quod sub Proclo habitum esse memorat Theodoretus, hoc affirmare  liceat, primo illud non serius anno 437 celebratum esse, et in eo alia quidem de fide cum apostolice sedis consensu, alia extra fidem et circa disciplinam preter eiusdem sedis precepta fuisse constituta. Deinde Xystus manifeste docet constitutis illis, que preter ipsius precepta edita sunt, lesa fuisse Thessalonicensis antistitis iura. Neque minus ex Theodoreto liquet, iisdem pariter, saltem Dioscori iudicto, uiolata fuisse Alexandrinorum atque Antiochenorum priuilegia: adeo ut Dioscorus Theodoretum, quod assensu suo decreta illa comprobarat, ueluti proditorem haberet Alexandrinorum et Antiochenorum iurium, eaque de causa iusto illum odio prosequi se existimaret. Unde merito coniicere est, constitutis illis ea confirmata uel etiam aucta esse priuilegia, que iam ab anno 381 in concilio Constantinopolitano regie urbis presuli attributa sunt. Si etiam synodo sub Proclo non interfuit Theodoretus, sed eius decretis postmodum assensit, constituta illa per prouincias, ut episcoporum assensu  ac subscriptione firmarentur, missa esse inde colligitur.

7. Hinc corrigendi Baronius et qui eum secuti sunt conciliorum editores, qui quidem concilium illud sub Proclo ad annum 439 referunt, ac de illo, unis Theodoreti uerbis fulti, multa comminiscuntur ab eo prorsus aliena. Fingunt nempe Dioscorum adhuc diaconum, cum Constantinopoli apocrisarium Ecclesie Alexandrine ageret, cum Antiocheno episcopo contendisse pro primatu, eamque ob causam congregata synodo fuisse definitum, ut que in Niceno aliisque conciliis hac de re olim constituta fuissent, rata ac firma manerent , ac demum Theodoretum Cyri episcopum  sese ad tuendas Antiocheni episcopi partes contulisse, ideoque graue Dioscori odium suscepisse. Et uero Theodoretus in laudata epistola Dioscori odium non ideo in se concitatum dicit, quia presulis Antiocheni iura defenderit acriter, sed quia synodi sub Proclo habite constitutis assentiens, Antiocheni potius presulis, non secus atque Alexandrini iura prodidisse iudicabatur. Nec in illa synodo firmata sunt Nicena decreta, sed de illis, ut ex Xysto conficitur, fuit derogatum. Altercationis uero Dioscori diaconi cum Antiocheno presule nullum apparet in uerbis Theodoreti uestigium, idque meram fabulam sapit.

8. Non immerito igitur a Baronii sententia Ioan. Garnerius in Auctario Theodoreti, Historie eiusdem cap. 7, n. 7, et ad eius imitationem Anton. Pagius ad annum 439, n. 13, discesserunt. Sed nec illi multo felicius Theodoreti mentem uidentur assecuti, dum ab hoc scriptore memorari putant litteras synodicas, quas Proclus ad domnum Antiochenum antistitem in gratiam Athanasii Pyrrhenorum episcopi scripsit,  queque actioni 14 concilii Chalcedonensis inserte sunt. Quod ut euidentius pateat, obseruandum est epistolam cuius explicationem querimus, eo consilio a Theodoreto scriptam esse, ut Flauiani opem atque subsidium aduersus Dioscori calumnias sibi conciliaret. Huius rei gratia Flauianum urget, ut decretorum in generali concilio Constantinopolitano sancitorum sit uindex, ac Dioscori superbiam, qua pra finitis sibi limitibus contineri non uult, retundat. Tum in episcopi huius odium ex eo incurrisse se narrat, quod litteris synodicis sub Proclo factis assenserit, quasi hoc assensu Alexandrinorum Antiochenorumque iura prodidisset. Iam uero litterarum Procli in gratiam Athanasii scriptarum, et synodicarum, quibus assensit Theodoretus, que consensio? Procul dubio si tantum litteris pro Pyrrhenorum episcopo scriptis subscripsisset Theodoretus, nichil inde fuisset cause cur apud Dioscorum Antiochenorum, longe minus Alexandrinorum, iurium proditor audiisset. Primo  enim mere commendatitie sunt he littere, nec in iis Proclus quidquam sibi iuris arrogat. Immo Antiochene Ecclesie iura in hoc toto negotio salua et illesa esse diserte declarat, ubi eius antistitem Domnum sic alloquitur: Non igitur tua religiositas arbitretur quia tamquam ad iniuriam sedis Antiochene maxime ciuitatis huc uenit memoratus Dei amantissimus episcopus Athanasius, etc. Deinde litteras illas non suo tantum, sed ipsius etiam Cyrilli nomine scriptas esse testificatur ac dicit: Presentibus eum  litteris consolantes, confidere iussimus ego atque sanctissimus episcopus et consacerdos Cyrillus. An Ecclesie sue iura tunc ignorasse aut prodidisse Cyrillus existimandus est? Longe potiori iure crediderimus synodicas Procli litteras, quas Theodoretus epist. 86 ad Flauianum memorat, omnino alias esse ab eis quas concilium Chalcedonense act. 15 exhibet. Sed ubi epistolam Xysti cum predicta Theodoreti epistola conferimus, ex mutua luce quam sibi inuicem conferunt, de una eademque synodo deque iisdem  constitutis in utraque sermonem esse haud difficulter deprehendimus.



EPISTOLA X. XYSTI PAPAE III AD [a 1Kb] TOTIUS ILLYRICI EPISCOPOS.

uices suas per Illyricum Anastasio de more commisisse se significat. Que sit illius potestas. Ut ei reuerentiam exhibeant.

Dilectissimis fratribus uniuersis episcopis per Illyriricum consistentibus XYSTU.

1. Doctor gentium, uas electionis, religionis nostre firmissimum fundamentum, epistolis omnibus  quas ad singularum ciuitatum scribit Ecclesias, de sua in Domino gratulatione testatur, quos legis preceptis parere uideat, et in Dei nostri timore uersari. Si tanta igitur Apostolo tam docto quam sancto est mentis hilaritas, quod [a 1Kb] tantos pariter, quod nouit et his ad quos scribit et religioni proficere, unis appellet epistolis, quanto nobis gaudio existimatis esse, quoniam in commune sanctitatis uestre datur nobis appellare concilium, et sermonem nostrum affectionis pie circa uos testimonia continentem, cum uestra sanctitate coniungere? Ille enim singulas, ut diximus, epistolis suis uisitat Ecclesias: nos [b 1Kb] tot pariter credimus Ecclesias nostris appellare nos litteris, quot estis qui ad sanctam synodum conuenitis. Illi est sermo cum rudibus atque discipulis; nobis sermo  cum collegis et doctis. Et ut a beatissimi Pauli, cuius maxime preceptis obedire uos conuenit, non recedamus exemplo, non uobis graue sit de his que ad nostram notitiam perueniunt, ut seruetur disciplina ecclesiastica, commoneri ac si presentes. Ergo uobiscum quod ad regularum canonumque custodiam proficere nouimus, pro sollicitudine nostra conferimus, sequestro filio nostro Artemio presbytero cuius nobis efficacia in agendo pariter et moderatio placuit et amor, ut traditus trames a patribus, firmis uestre dilectionis uestigiis teneatur, et ea que a nobis propter quietem Ecclesiarum sunt [c 1Kb] custodita, seruentur.

2. Illyricane omnes Ecclesie, ut a decessoribus nostris accepimus, et nos quoque fecimus, ad curam  nunc pertinent Thessalonicensis antistitis; ut sua sollicitudine, si que inter fratres nascantur, ut assolent, actiones distinguat atque definiat, et ad eum quidquid a singulis sacerdotibus agitur, referatur. Sit concilium quoties cause fuerint, quoties ille pro necessitatum emergentium ratione decreuerit: ut merito sedes apostolica, relatione eius instructa, que fuerint acta confirmet. Euocatus uestrum uenire nemo contemnat, nec congregationi sancte ad quam debet festinare, se deneget. Excusatio per contumaciam  non requiratur: ut uobis pariter conuenientibus possit in commune constitui, quod Ecclesiarum seruet quietem, et populos teneat ad salutem.

3. Nec his uos, fratres karissimi, constitutis, que preter nostra precepta Orientalis synodus decernere uoluit, credatis teneri, preter id quidem quod de fide consentientibus iudicauit. A canonum preceptis uestrum nemo discedat, nec ab his deuiet, que iuxta regularum ordinem frequens ad uos directa sedis apostolice decreuit auctoritas. Si quid forsitan aut inter fratres natum fuerit, aut fratri cuipiam aliqua actio qua pulsetur, illata; aut illic fratre et cepiscopo nostro Anastasio iudice eueniens negotium terminetur, qui uices apostolice sedis agere, ut beate memorie Rufus decessor ipsius, ex nostra  uoluntate cognoscitur; aut ad nos, si illic finiri non potuerit, eodem tamen suis litteris causam omnem que uertitur prosequente, ueniat examen.

4. Nullum corpus est, quod capite non regatur. Estis quidem membra, ut nouimus sancta; sed uestrum caput respicere et honorare uos condecet: quoniam honor capitis ad spem totius proficit sanctitatis; et suum corpus sollicitis tuetur oculis, quod sibi aptum et dignis uideatur ad unamquamque rem officiis conuenire. Sed ut omne corpus capite regitur, ita ipsum caput, nisi suo corpore sustentetur, firmitatem et uigorem suum perdit, et non tenet quam habuerat dignitatem. Estote igitur, ut esse conuenit Domini sacerdotes, Ecclesiarum presules, religionis nostre doctores. Reseruate fratri et cepiscopo  nostro reuerentiam quam debetis, et inter uos pacem et concordiam custodite. Sit in uobis, ut esse credimus, cor unum et anima una . Nec credatis uobis minui quidquid reuerentie illius, ad quem et maiores nostri et nos Illyricanas Ecclesias iuxta morem traditum uoluimus pertinere, a uestra dilectione et seruari uolumus et deferri. [d 1Kb] Data 15 kalendas Ianuarias, Aetio iterum et Segisuulto consulibus.






APPENDIX. NOTITIA RELIQUORUM SCRIPTORUM QUAE AD XYSTUM III ATTINENT.



§ I. Que Xystus adhuc presbyter scripsit.


1. Xystus, Zosimo summo pontifice, Romane ecclesie presbyter tanti erat nominis, ut cum fama eum Pelagianis fauere iactasset, hinc non mediocriter efferrentur Christiane gratie inimici, ac nichilominus contristarentur eiusdem gratie defensores . Ille uero sinistrum rumorem ut quantocius dissiparet, primo Christiane gratie inimicis in frequentissimo populi cetu prior omnium  anathema pronuntiauit; ac deinde Leonis tum acolythi opera epistolam ad Aurelium senem misit, breuissimam quidem, sed in qua et de perniciosissimo dogmate et de gratia Dei quid sentiret satis exponebat; nec tacebat quanto uigore, ut recentis erroris fautores cercerentur, egisset . Demum non ita multo post ad Augustinum et Alypium, Firmo presbytero deferente, aliam prolixiorem transmisit epistolam, in qua quod asseruerat  priore latius et apertius explicabat. Due ille epistole exciderunt.

2. Ad has Augustinus duas uicissim reddidit, scilicet 191 et 194. Seorsim rescripserat et Alypius, sed neque hoc scriptum ad nos peruenit.

3. In bibliotheca Patrum ad seculum uI, tres habentur libri, primus de Diuitiis, alter de Malis Doctoribus et de Operibus Fidei, postremus de Castitate, Xysto III pape a Iacobo Salonio primum ascripti, sed ei a plerisque omnibus eruditis abiudicati. Sane ut eos Salonius Xysto nostro attribueret, una motus est exemplaris sui auctoritate; et fatetur tamen 1o titulum his libris in suo exemplari prefixum esse recentioris manus, 2o non Xysti III pape, sed Xysti pape et martyris nomen preseferre: postremo  libros illos Xysto pape et martyri, utpote cuius etate posteriores eos esse exploratum est non congruere. Sed si falsus titulus, quid erat cur ex eius fide Xysto III pape, qui certe martyr non fuit, ascriberentur? Deinde apud omnes eruditos in confesso est libros illos Pelagianis erroribus refertos esse, nominatimque hanc Pelagii sententiam, Diuitem manentem in diuitiis suis in regnum Dei non posse ingredi, quam Augustinus epist. 157 ad Hilarium c. 4 pluribus refellit, diserte in illis propugnari.

4. uerum hoc argumento, quo alii hoc opus Xysto abiudicant, Ioan. Garnerius utitur, ut illud ei adiudicet: quia, inquit, constat Syxtum olim Pelagianis fauisse, suumque ipsis aliquamdiu impendisse patrocinium . At quod  uir eruditus, uelut Augustini uerbis epist. 191 et 194 nixus pro certo ponit, minime certum est. Non enim ait Augustinus quod faueret, sed quod eum fama iactaret inimicis Christiane gratie fauere. Aut si ex huiusmodi fama eum Pelagiano errore infectum hereticis illis fauisse conficitur, eumdem quoque Nestorianum exstitisse concedendum erit. Is enim pariter de illo postea dissipatus est rumor, quod Nestorio faueret. Quo circa Cyrillus ad calcem epistole ad Acacium Melitinensem scribit: Si qui epistolam tamquam a Philippo reuerendissimo Romane Ecclesie presbytero scriptam attulerint, perinde sonantem ac si sanctissimus episcopus Xystus depositionem Nestorii moleste acceperit, eique opem tulerit; ne credat hoc sanctitas tua .  Tum addit Cyrillus: Scripsit enim consona sancte synodo  omniaque illius gesta confirmauit, ac nobiscum sentit. Et huius quidem rei testes sunt ipsius epistole. Nempe cum Xystus integerrime semper fidei fuerit, eius tamen erat indolis, ut in damnandis hereticis nichil preproperum uellet, sed omnia prius cuperet experiri, si forte temperamento aliquo ad ueritatem adduci possent. Inde uiris qui minus patientes erant data occasio qua suspectam haberent illius fidem, et predictos rumores temere sererent. Aliud est autem quamdam erga hereticos benignitatem preseferre, aliud eorum docere aut tueri errores.

5. Nominatim uero singularem illam ac prauam  Pelagii sententiam, qua diuites a regno celorum excludit, a Xysto propugnatam non esse istud maximo indicio est, quod cum Augustinus epist. 194 omnia Xysto exponat, simulque diluat Pelagianorum argumenta, de quibus eum admonendum esse censebat, de hoc singulari Pelagii circa diuites placito prorsus silet. uel hinc igitur in Xystum minime conuenire probatur primum de Diuitiis librum; quo ei abiudicato, alios duos pariter eidem abiudicandos esse nemo inficias ierit. Preterea si Xysti re ipsa exstitissent illi libri, cum illum iis in libris praua sensisse ac docuisse exploratum esset, non solis suspicionibus ac rumoribus falsis, sed certis argumentis ut hereticorum fautor audire debuisset. Nec tum ad iniectam de se famam expurgandam satis ei fuisset  Pelagianis anathema dicere; sed simul damnandi ac supprimendi erant illi libri, ac peruerse Pelagii doctrine eis inserte contraria fides profitenda. Cum igitur non una ratione historice ueritati repugnet libros illos Xysto ascribi, mirum est tantum titulo a recenti manu addito ac manifeste falso deferri potuisse, ut catholico presbytero, summi pontificis dignitate postea insignito, ascriberetur hereticum opus, quod si Xysti nostri fuisset, non Sixti pape et martyris, sed Xysti presbyteri nomine inscribendum erat.

6. Hoc tamen iacto fundamento, quod Xystus errorum Pelagianorum fautor aliquamdiu exstiterit, eosque libris editis tradiderit, inde laudatus uir in alias abit coniecturas, quibus etiam libros Hypomnesticon  apud Augustinum in appendice tomi X uulgatos Xysto attribui posse opinatur. uerum fundamento huiusmodi diruto, corruant necesse est eo uno fulte coniecture. Et uero in nouissima Augustini editione, censura libris illis prefixa, eos ad Marium Mercatorem potius quam ad Xystum pertinere demonstratur.

7. Argumenta non desunt quibus Xystum, dum adhuc presbyter esset, ad Nestorium, ad Ioannem Antiochenum et ad Cyrillum Alexandrinum scripsisse colligamus. A Gennadio lib. de Script. Eccl. Xysti ad Nestorium epistola memoratur. Ipse Xystus epist. 6 n. 2 Ioanni episcopo Antiocheno in memoriam reuocat qualiter  ei uoluimus nostra admonitione succurrere. Eum autem ibi de litteris  ante pontificatum scriptis loqui liquet ex ipsius epistolis 1 et 2. Nempe adhuc superstite Celestino legatos Romam destinarat Cyrillus, et qualiter cum Ioanne Antiocheno agendum esset consuluerat. Tum in Celestini locum suffectus Xystus, ac legatis presentibus ordinatus, respondit: Sufficiebant quidem ille littere, quas et antea per Ecclesie Constantinopolitane clericos et per diaconos tue sanctitatis  plenas omnibus necessariis misi. Iis tamen locis litteras que Celestini nomine scripte misseque fuerant, commemorari suspicamur. Xystumque opinamur de his loqui ueluti de suis, non solum quia successori liceat decessoris sui scripta gestaque in huiusmodi causis sibi attribuere, aut quia litterarum  illarum a Celestino e synodo scriptarum particeps fuerit factus, uerum etiam quia Celestino in scribendis epistolis adiutor exstiterit. Et eumdem quidem stylum, idem ingenium, quod frequentibus sententiis delectatur, Celestini Xystique littere sapiunt.



§ II. De scriptis que ad Xystum iam pontificem attinent.

8. Ad Celestinum quidem destinati erant Orientis legati Hermogenes Rhinocurorum et Lampetius Casii episcopi, sed Cyrilli epistola ipsis tradita, Xysto reddita fuit . Tanto elogio in hac epistola commendabantur legati, ut forsan, inquit Xystus, minus litteris quas de iis scripsisti credidissemus, nisi earum testimonium uicisset sibi ipsi attestans  presentia. Tum Cyrillus quo erga Orientales, qui ab ipso dissidebant, animo esset affectus, pluribus explicabat. Quippe ut ad pacem Orientis uiam panderet expeditiorem, contumelias proprias ultro contemnere se, atque Ecclesias ordinari quam uindicari se malle testabatur. Quocirca Nestorii unius exsilio contentus, ceteris in eodem naufragio laborantibus manum porrigi flagitabat, simulque rogabat qui cum Ioanne Antiocheno se gereret.

9. Huic Cyrilli epistole rescribens Xystus, eiusdem rescripti paria exempla etiam ad alios Orientis episcopos ad quos mitti petierant legati, misisse se significat. Quod indicio est legatos illos ita episcoporum Orientis nomine uenisse, ut solius tamen Cyrilli litteras afferrent. Alioqui nichil  opus erat ut quibusnam sibi esset scribendum Xystus a legatis disceret, maxime cum id moris fuerit Romanis pontificibus ut sibi scribentibus rescriberent. Probabile autem est, legationem illam tunc tantum destinatam esse, cum Celestini littere, Martii 15 die anni 432 date in Orientem peruenissent; adeoque minus probabilem inde fieri opinionem, que Xysti ordinationem mense Aprili eiusdem anni 432 consignat. Neque uero sine causa tardius differt Pagius hanc ordinationem, si ante accepte fuerint mox dicte littere quam legati, quos ordinationi sue interfuisse gratulatur Xystus, ex Oriente proficiscerentur.

10. Xystus legatis redeuntibus duas tradidit epistolas, quas etiamnum habemus, Cyrillo reddendas, unam priuatam, alteram cum aliis communem. Huius  exemplum sibi missum esse Acacius Beree episcopus ad Alexandrum Hierapolitanum testatur his uerbis: Episcopus quidem qui Rome est unam ad me scripsit epistolam . Sed quia statim adiungit Acacius, Alexandrie uero tres uel quatuor, ex quibus unius rescriptum tue religiositati direxi; dum istud sic interpretatur Tillemontius  quasi, Alexandrie loco, Alexandriam legisset, Xystum eo tempore quo ad Acacium scripsit, etiam tres aut quatuor epistolas Alexandriam misisse arbitratur. Sed potior est interpretatio Baluzii, perinde istud Alexandrie uero, quasi haberetur, episcopus uero qui Alexandrie est, intelligentis. Tantum igitur Acacius allato loco unam a Xysto,  ac tres aut quatuor a Cyrillo epistolas ad se scriptas esse significat. Quod et ipse confirmat, cum unius ex illis Cyrilli epistolis exemplum ad Alexandrum mittere se prefatus, inde sperat fore ut pedum dolor, quo laborabat Alexander, subleuetur, cum in illo exemplo que diligenter et accurate Cyrillus explicabat inspexerit. Si uero, inquit, sicut scripsisti, nunc usque pedibus doles, inspiciens litteras Deo amicissimi episcopi Cyrilli, et cognoscens quanta sit usus in fidei causa, etc. Nihil est igitur cur ob Acacii laudata uerba ullas Xysti ad Alexandrum Hierapolitanum episcopum litteras desideremus.

11. Licet Xystus, in epistola 5 n. 7 die 15 Septembris anni 433, sepe se ad Maximianum scripsisse memoret de facilitate qua Cyrillus redeuntes ad Ecclesiam  suscipi peroptabat, ex iis tamen epistolis non restat nisi una, scilicet prima, Cyrillo quidem inscripta, sed cuius exemplum etiam Maximiano traditum est. Unde sequitur ut aliqua saltem epistola ad Maximianum scripta exciderit.

12. Statim ut Ioannes Antiochenus cum aliis Orientis episcopis ad Ecclesie unitatem, composita pace, rediit, Romam destinauit legationem, qua Xysto se coherere testaretur. Tum Cyrillus et de confecta pace, et de Ioannis legatione Xystum litteris admonere festinauit . Xystus uero litteras illas legi curauit in cetu episcoporum qui ad anniuersarium ordinationis sue diem conuenerant . Cum autem Orientis pax ineunte anno 433 firmata sit, uti ex  homilia Pauli Emiseni primo huius anni die habita liquet, has Cyrilli litteras et post initium anni 433 scriptas, et ante anniuersarium ordinationis Xysti diem acceptas esse haud temere colligatur.

13. Aliquot post dies, qui prenuntiati fuerant a Cyrillo Ioannis legati Romam uenerunt, reddideruntque litteras, quarum exordium Xysti laudibus refertum erat . Nominatim uero illum bono humani generis apostolice sedi presidere predicabat Ioannes, ac luciferum ubique lucentem uocabat. Ideo autem scripte erant he littere, ut et Nestorii depositionem, et Maximiani in eius locum ordinationem probare se Ioannes solemniter testaretur. Eas quoque Xystus dignas iudicauit, que in eorumdem conuentu episcoporum, qui ad natalem ipsius  celebrandum sese in Urbem contulerant, legerentur. Neque enim eos qui litteras legationis Ioannis prenuntias attulerant prius dimittendos duxit, quam legationis ipsius testes facti fuissent.

14. Eo ipso tempore quo Ioannes ac Cyrillus legationem parabant, Orientis episcopi, quibus pax a Ioanne inita displicebat, festinandum sibi censuerunt ne pactiones conuente a Xysto firmarentur. Hac de causa Eutherius Thyanensis et Helladius Tharsi episcopi epistolam, quam etiamnum habemus, non modo conscripserunt Xysto, sed et eam priusquam mitteretur cum Alexandro Hierapoleos ac Theodoreto Cyri episcopis communicari studuerunt. Neque hac re contentus Eutherius, priuatis etiam litteris  simul missis utrumque cohortatus est, ut et ipsi in Occidentis partes, hoc est Romam, aliquos destinarent . Timor est enim, inquiebat, ne preuenientibus litteris aliorum , quasi unitio facta sit, et rebus incongruis consentientibus uniuersis , segniores appareant  ad ea que male acta sunt corrigenda. Quibus monitis morem gerens Alexander, legatos in Urbem misit, accusans impias illas pactiones , que super alia incongrua et in fide auxerunt discordiam , uti loqui placet Ireneo, hoc est acerrimo Nestorii defensori. Iisdem monitis cum Theodoretus, tum alii episcopi, quorum nomina Meletius Mopsuestie  episcopus nobis indicat, paruerunt.

15. Cum enim illorum clerici Romam contendentes Mopsuestiam diuertissent, Meletius de illis Alexandro, Theodoreto, Abbibo, Heliadi, Mari, Dauidi et Acilino sic rescripsit : Eos quidem, qui ad Occidentem directi sunt, Deo amantissimos clericos ita suscepimus, ut consequens erat, nostros  et qui pro tali causa destinati sunt, id est, ita suscepimus ut decebat suscipere clericos uestros, maxime pro tali causa destinatos. Tum his adiunxit: Festinamus et nos, si Dominus annuerit orationibus uestre sanctitatis, similia gerere, quia oportet omnino ut offeramus et nos que credimus expedire. Istudne, quod ibi spondet Meletius, prestiterit, aut quo pacto a Xysto suscepti sint Alexandri  aliorumque legati, nullo monimento compertum habemus. Indubitatum tamen est atque ex ipsius litteris exploratum, hunc papam in tuenda fide constantem semper fuisse. Neque ambigendum uidetur quin simul etiam in iis qui errabant sustinendis et, quantum in se erat, ad unitatem reducendis pium se ac benignum de more prebuerit

16. At quamuis eum inducere non potuissent ut quidquam in partium suarum gratiam scriberet, eo tamen processit nonnullorum impudentia, ut quamdam de ipsius mutatione confingerent epistolam, eamque per prouincias circumferri curarent. Hac de re Cyrillus Succensum, ad calcem epistole 2 quam ad hunc episcopum scripsit, monet his uerbis: Si autem nonnulli circumferant epistolam ut a religiosissimo  Romane Ecclesie presbytero Philippo scriptam, quasi sanctissimus episcopus egre tulerit Nestorii depositionem, eique opem tulerit; ne huic rei fidem accommodet uestra sanctitas: consentanea namque sancte synodo scripsit, et omnia apud eam acta confirmat, et eadem que nos sentit. Eadem quoque monitio in fine epistole 1 eiusdem ad Acacium Melitensem episcopum repetitur. Tum in utraque pariter subiicit Cyrillus: Si epistola a quibusdam afferatur tamquam a me scripta, quasi nos eorum peniteat que Ephesi  gessimus; id quoque risu excipiatur. Unde coniicere est, cum Cyrillus capitulorum suorum publicasset explicationem, que omnibus equis uiris atque ipsi etiam Theodoreto probata est, aduersarios illius hanc arripuisse occasionem ut duplicem illam epistolam confingerent.

17. Sancti Britii Turonice ciuitatis episcopi, qui beato Martino successerat, uaria fortuna fuit. Et is quidem olim a Lazaro accusatus, in synodo Taurinensi a Proculo meruit absolui . Postmodum tamen anno 430 a populo suo expulsus, Romam confugere coactus est, uti Gregorius Turon. lib. II Hist. Franc. c. 1 narrat. uerum, inquit idem Gregorius, lib. X c. 31, septimo regressus anno cum auctoritate pape illius Turonos redire disponit. Quod  duplici ratione intelligi potest. uel enim istud cum auctoritate ita dictum est, ut Britius non auctoritate sua, sed Xysti iussu ad Ecclesiam suam redierit. Cui interpretationi fauet illud Gregorii eiusdem ibid.: Britius uero septem apud Papam Urbis annis degens, idoneus  inuentus a crimine, ad urbem suam redire iussus est. uel cum Tillemontio, tom. XIu pag. 264, uerbum auctoritatis sic interpretari licet, ut eo notentur littere a Xysto date, quibus innocentie Britii fidem faceret, eumque sine controuersia recipi preciperet. Eodem auctoritatis nomine Zosimus papa epistolam suam primam indicat, ubi ait : Quam auctoritatem ubique nos misisse manifestum est. Et is quidem usus cum non solum Romanis pontificibus, sed et scriptoribus aliis familiaris  sit, maxime in hoc Gregorii testimonio locum habet. Britium enim post tam longum in Urbe secessum, inde ad plebem que ipsum expulerat sine commendatitiis pape litteris dimissum esse nemo probabile iudicauerit.

18. Aliud Xysti preclarum facinus Prosper in Chronico ad annum 439 memorie commendauit his uerbis: Hac tempestate Iulianus Athelenensis  iactantissimus Pelagiani erroris assertor, quem dudum amissi episcopatus intemperans cupido exagitabat, multimoda arte fallendi, correctionis spem [Aug. ms. speciem] preferens, molitus est in communionem Ecclesie irrepere. Sed his insidiis Sixtus papa diaconi Leonis hortatu uigilanter occurrens, nullum aditum pestiferis conatibus patere permisit: et ita  omnes catholicos defectione [Idem ms. de retectione, forte deiectione] fallacis bestie gaudere facit, quasi tunc primum superbissimam heresim apostolicus gladius detruncasset. Ita ille eximiam gestis suis coronidem imposuit, seseque dignum ostendit successorem Innocentii, Zosimi, Bonifacii ac Celestini; qui quidem omnes uno animo ad comprimendos Pelagii ac discipulorum uarios conatus uigilanter et studiose incubuerunt.




ANNO DOMINI CDXL.
uINCENTIUS LIRINENSIS



PROLEGOMENA.





NOTITIA GALLANDII.


 1. uincentius, natione Gallus, Lirinensis dictus, quo ab aliis duobus eiusdem nominis distingueretur qui eadem tempestate claruere, aliquamdiu uariis ac tristibus secularis militie turbinibus se ipsum fuisse iactatum profitetur  . Sed tandem in portum religionis Christo aspirante ingressus, ibi, depositis uanitatis ac superbie flatibus, Christiane humilitatis sacrificio placare Deum studuit  . Quibus ex uerbis in eam adductus est sententiam noster Baronius  , ut sibi persuasum haberet auctorem quo de agimus fuisse illum uincentium cuius meminit Sulpicius Seuerus  , uirum egregium omnique uirtutum genere prestantem, qui uiuente sancto Martino Turonensi episcopo Galliarum prefectura fuisse auctus comperitur. uerum huiusmodi uiri magni  coniectura Papebrochio  , Tillemontio  aliisque scriptoribus eruditis  minus arridet. Alii preterea ex epistola sancti Eucherii ad Hilarium de laude eremi  arguunt, uincentium nostrum sancti Lupi Trecensis episcopi fuisse fratrem germanum. At hec item sententia uiris doctis modo laudatis, Papebrochio, inquam  , Tillemontio  atque Gallice historie litterarie auctoribus  haud probatur. Quibus addendi operum Norisianorum editores  , sed imprimis ipsemet Norisius, qui hac de re pluribus erudite disserit  .

2. Abdicatis itaque uincentius seculi curis, ac uitam monasticam deligens, in insulam Lirinensem secessit  . Locus autem, inquit, quod urbium frequentiam turbasque uitantes, remotioris uillule et in  ea secretum monasterii incolamus habitaculum. Ex his porro uerbis arguit Norisius  , monachum quidem fuisse uincentium, dum suum scriberet Commonitorium, sed non Lirinensem; propterea quod  remotioris uillule et in ea secretum monasterii se incolere habitaculum tradat: neque enim, inquit uir doctissimus, ulla erat uillula in Lirino, sed tantum monachorum cellule insula tota disperse. Quapropter coniicit eumdem in Massiliensi quodam monasterio degisse: licet mox Gennadii auctoritate permotus annuat, illum apud Lirinenses supremum diem obiisse. In aliam tamen a Norisiana sententiam abiit cl. Antelmius: quod minus aduertit Tillemontius  . Norisio quidem is assentitur, opinanti auctorem nostrum extra Lirini monasterium Commonitorium elucubrasse; at monachum Lirinensem tum iam fuisse statuit, secus atque Norisius. Sic enim scribit  : »uincentius E MONASTERIO LIRINENSI in montis Capo-Fului  secreta magno religionis et anachoreseos ardore secedens, in illis Commonitorii scribendi et digerendi propositum sumpsit.« Hec aliaque uir eruditus. uerum Tillemontius doctissimos duumuiros, Norisium et Antelmium, sibi sapere sinit  ; atque adherens interim ipsemet Gennadio, in insula Lirinensi monasticen professum uixisse ac scripsisse uincentium existimat. Neque aliter censent Gallice historie litterarie scriptores  .

3. Enimuero hec de auctore nostro Gennadius  : uincentius, inquit, APUD MONASTERIUM LIRINENSIS INSULAE presbyter, uir in Scripturis doctus et notitia ecclesiasticorum dogmatum sufficienter instructus, COMPOSUIT, ad euitanda hereticorum collegia nitido satis et  aperto sermone uALIDISSIMAM DISPUTATIONEM, quam absconso nomine suo titulauit, PEREGRINI ADuERSUS HAERETICOS. Hoc est autem celebre Commonitorium: »quod quidem, ut ait Baronius  , quam mira fuerit  scriptoris eruditio, palam ostendit: ut uix sit reperire qui paucioribus chartis maiora et feliciori tractatu concluserit:« cuius auctor proinde  magnam sui nominis in Ecclesia catholica laudem reliquit. Hec magnus Baronius, qui et alibi  opus illud contra hereses scriptum, certe aureum appellat. Et iure plane optimo egregium huiusmodi libellum summis preconiis auxere alii uiri doctissimi, ut uidere est apud Norisium, non solum catholicorum  , uerum etiam heterodoxorum elogia paucis congerentem  ; qui Commonitorium, opus eximium, aureolum, aureum, diuinum, numquam homini Christiano deponendum manibus, honoris gratia dixerunt.

4. Quo porro tempore hoc opusculum scripserit uincentius, testatur ipsemet ubi mentionem iniicit   sancti concilii quod ANTE TRIENNIUM ferme in Asia apud Ephesum celebratum est uu. CC. Basso Antiochoque consulibus. Fuisse autem coactam ecumenicam synodum Ephesinam anno 431 nemo nescit: adeoque anno 434 suum illum libellum scripserit uincentius. Neque alibi plane quam in insula Lirinensi opus illud litteris ipsum consignasse fas est opinari, ut modo ex Gennadio intelleximus: cuius quidem auctoritati Eucherii quoque Lugdunensis episcopi testimonium addere libet, qui Salonium filium sic alloquitur  : uixdum, inquit, decem annos natus, EREMUM ingressus, inter illas sacras manus non solum imbutus es, uerum etiam nutritus es sub Honorato patre illo, patre inquam primo INSULARUM, postea etiam Ecclesiarum magistro; cum te ILLIC beatissimi Hilarii,  tunc INSULANI tironis, sed iam nunc summi pontificis, doctrina formaret per omnes spiritualium rerum disciplinas; ad hoc etiam te postea consummantibus sanctis uiris, Saluiano atque uINCENTIO, eloquentia pariter scientiaque preminentibus. Ecce tibi uincentius in eremo, id est in Lerino, ubi Honoratus, ubi Hilarius, Salonium sacris disciplinis instituens. Supremum tandem diem clausit uir optimus, Gennadio teste  , Theodosio  et ualentiniano  regnantibus: ac proinde ut maxime circa annum 450 quo Theodosius, die 28 Iulii, indictione 3 e uiuis excessit, Theodoro Lectore perhibente  . Eius memoria in tabulis ecclesiasticis recolitur IX kal. Iunii: cuius reliquie nobili loco reposite in Lirinensi monasterio asseruantur  .

5. Preter Commonitorium scripsisse quoque auctorem  nostrum uincentianas obiectiones quas refutasse sanctum Prosperum nouimus, complures eruditi uiri existimant; qui propterea eum legitima Semipelagianismi suspicione laborare contendunt: neque porro ab hac labe immune ipsius quoque Commonitorium ducunt. Inter eos, ut alios pretereamus, eminent Norisius  , Antelmius  , Natalis Alexander  , Pagius  et Norisii operum editores  . Contra uero ab hac nota uincentium uindicant Baronius in primis  , Labbeus  , Papebrochius  atque Gallice historie litterarie scriptores  . Neque ab his longe abest Tillemontius  . Utcumque sit, »nulla per nos, inquit Norisius  , uincentii siue eruditioni siue sanctitati iniuria importatur, dum illum cum iis Massiliensibus censuimus  qui Semipelagiani uulgo audiunt. Neque enim isti erant id temporis heretici, sed uiri doctissimi ac sanctissimi, quos sanctus Augustinus fratres ac dilectores sui  ; Prosper uero, licet alias eorum hostis sanctos, honoribus et meritis claros, et egregios in omnium uirtutum studio uiros, honoris causa appellabant  . Quis autem nesciat Hilarium Arelatensem, Ioannem Cassianum ac Faustum Reiensem, adhuc in uiuis magna in estimatione in Galliis fuisse; mortuos uero, Arelate, Massilie et apud Reios uti sanctos coli, quum tamen iidem fuerint Semipelagiane schole magistri? Tunc ab Augustino in controuersia de predestinatione ad fidem recedebant, quando fas erat, ea de re in utramque partem disputare. Anno enim demum centesimo ab Augustini obitu, sancti  doctoris sententia in Arausicana synodo inter fidei canones relata est . . . . . Quare cum in omnium pene sententia, illa Augustini doctrina de efficaci electione ad primam gratiam contraria putaretur patrum opinioni et ecclesiastico sensui, teste Prospero in epistola ad eumdem sanctum doctorem, et preter paucos reliqui uno consensu contra eumdem conspirarent: quid mirum, si uincentius qui toto eo eruditissimo ac elegantissimo uolumine unum hoc urget, nempe communem sententiam priuatis opiniunculis, ut eiusdem uerbis utar, preponendam esse, ea in controuersia communi inter Gallie doctores sententie sibi inherendum esse putauerit, relicta Augustini Africani opinione, que noua putabatur et contraria patrum opinioni et ecclesiastico sensui? Hec fusius prosecutus sum, quo nonnullorum querelis facerem satis,  qui grandi piaculo adstringi putant eum qui uincentium Lirinensem, eximie eruditionis ac sanctitatis patrem, in Massiliensium album refert, quasi Semipelagiani id temporis heretici fuerint, non uero uiri supra ceteros in Galliis doctissimi atque sanctissimi.« Hactenus uir prestantissimus: qui et alibi aduersus Blondellum  optime astruit  , uincentium iure fuisse ab ecclesia sanctorum fastis ascriptum.

6. Non solum autem auctori nostro tribute uincentiane obiectiones ab iis uiris criticis quorum superius meminimus; uerum etiam symbolum Quicumque uariis argumentis eidem asserere conatus est laudatus Antelmius: inter que alicuius sane momenti uidetur esse illud, quod petit uir eruditus ex aliquibus loquendi formulis magnam cum Symboli  particulis quibusdam similitudinem pre se ferentibus, quas ex uincentii Commonitorio ille collegit. Eas refert ac expendit cl. Montfauconius  , aitque id probe eruditi uiri argumentis confici, nichil repugnare  scilicet quin sit illud Symbolum uincentii Lirinensis opus, si alias certum quodpiam suppeteret pro uincentio uel codicis uel scriptoris alicuius testimonium. Sed hec hactenus. Nihil porro reliqui de auctore nostro nobis superest adiiciendum preter monitum de illa editione qua usi sumus in eius Commonitorio excudendo. Eam nimirum adhibuimus quam Parisiis anno 1684 tertio euulgauit ceteris prestantiorem Stephanus Baluzius: qui primum cum duobus codicibus mss. bibliothece Regie contulit eiusmodi opusculum; deinceps uero illud rursus exegit ad alios duos eosque uetustissimos, quorum alter nunc asseruatus in bibliotheca Colbertina, fuit olim Petri Pithei; alter celeberrimi monasterii Corbeiensis. Notas autem Baluzianas quarum precipuus  scopus est uariantes lectiones indicare, textui adiecimus, paucis pro more nostro ad calcem paginarum appositis.





NOTITIA SCHeNEMANNI.




§ I. uita uincentii Lirinensis.


Lirinensis cognomen ipsi inditum fuit, ut ab aliis eiusdem nominis atque etatis scriptoribus discerneretur, ab insula, in qua maximam uite sue partem monasticis studiis impendit. Pauca et non satis certa  de ortu eius atque conditione memorie tradita sunt. Natus fuit in Gallia Celtica uel Belgica, et si uere germanus illius fuit Lupus ille Trecensis, quod tamen doctissimi rerum utriusque scriptores negant  , Tullum Leucorum patriam habuit. Quo tempore primum seculo nuntium remiserit et in insulam secesserit, quandoque et ubi presbyteri dignitatem sit adeptus, ignoramus: sed mature factum esse debet, si quidem Eucherius de eo predicat, eum filium suum Salonium, qui ab Honorato abbate institui ceperat, cum Saluiano consummasse, obitumque eius an. 450 assignant.



§ II. Scripta uincentii Lirinensis.

»Composuit ad euertenda hereticorum collegia nitido et aperto sermone ualidissimam disputationem,  quam absconso nomine suo attitulauit Peregrini, aduersus hereticos: cuius operis quia secundi libri maximam in schedulis partem a quibusdam furatam perdidit, recapitulato eius paucis sermonibus sensu, primo compegit et in unum librum edidit.« Hec Gennadius c. 64. Superest hocce opusculum, inscriptum Commonitorium, seu Commonitoria duo pro catholice fidei antiquitate et uniuersitate aduersus profanas omnium hereticorum nouitates. Sed certum  est neque Peregrini nomen, neque Commonitorii titulum ab ipso auctore profecta, sed ex prefatione libri petita esse. Multa disputata sunt a recentioribus, preeuntibus uossio et Norisio, de Semipelagianismo  uincentii studioque eius Augustinianam doctrinam de gratia tamquam hereticam traducendi. Quin proprium in eo operis huius consilium nonnulli agnoscere sibi uisi sunt et loca omnia Semipelagianismo consona diligenter enotarunt, de quibus itemque iis que ab aliis opposita sunt Oudinum adire prestat  . Eadem fere de causa a quibusdam uincentio tribui cepte sunt Obiectiones ille uincentiane contra Augustini doctrinam, quas singulari studio oppugnauit Prosper in libro Responsionis ad capitula obiectionum uincentianarum, et opus Predestinati quod an. 1643 Parisiis exire fecit Iac. Sirmondus. Sed preter leuem nominis in altero et doctrine in utroque cum illa Semipelagianismi in uincentio suspicione similitudinem omnia alia argumenta cessant  .



§ III. Editiones, uersiones et codices operum uincentii Lirinensis.



Editiones.

uincentii Commonitorium, ut primum e manibus auctoris sui exiit, plures statim, et frequentes deinceps per omne euum lectores et ex lectoribus amatores inuenit. Non immerito quidem. Est enim huic auctori proprium acumen quoddam, etsi falsum interdum et ineptiens, et dicendi genus concisum  crebrisque interrogationibus et respondendi docendique quadam fiducia uiuidum, quod facile multos, quorum quisque suam opinionem ad lectionem afferebat, detinere poterat. Que causa etiam fuit haud dubie, cur recentioribus temporibus inter utriusque Ecclesie summi ac infimi ordinis eruditos admiratores ac laudatores inuenerit et ab utraque parte ad alteram erroris conuincendam adhibitum fuerit. Ex quo autem primum an. 1528 a Io. Sichardo in Antidoto contra omnes hereses, incertum unde, foras datum est, tam crebro per istud seculum et sequentis pene dimidium typis exscriptum est, ut legendi contentio fregisse uideatur, quod non poterat non multis suboriri paulo doctioribus desiderium emendate illud legendi. Quippe ex immensa editionum grege Basilee  imprimis, Parisiis, Colonie, Louanii aliisque locis ac terris per singulos pene annos procusarum ad annum usque 1663, pauce tantummodo critico alioue editorum munere sunt memorabiles: nempe a textu emendatiori due, altera Petri Pithei, facta Parisiis an. 1586, in-4o, altera Bartholomei Petri emissa Duaci an. 1611, in-16, cum notis eiusdem; preter has Costeriana, que prodiit Louanii an. 1552, in-4o, propter commentariolum, et Io. Filesaci Paris. 1619, in-4o, et Calixtina Helmestadii an. 1629 et 1655, ob consilium editoris multis nominibus celeberrimi. Memorabiles autem dico, in honorem editorum scilicet, quorum culpa profecto non fuit, quod sequiores editiones ex iis non profecerint. Neque enim ullam ex his peculiari consilio recusam esse  nouimus, solaque Costeriana uel Costerii commentarius potius decies et amplius est repetitus. Tanto luculentior uero apparuit opera Stephani Baluzii, qui uincentium ad codices Regie bibl. Parisiensis recognitum et notulis doctissimis illustratum una cum Saluiano orbi litterato impertiit a. 1663, iterumque an. 1669, et tertio an. 1684 recognouit et auxit. Repetita est Baluziana Cantabrige 1687, Breme 1688, Rome 1709, et nuper demum a Gallandio. Nec Salinasii editio an. 1731 preter Baluzianum textum laudabile quidquam habet. Testimonia accipe ex sequenti indice editionum chronologico.



SAECULO XuI.

1528. Basilee exc. Henr. Petro; in-fol. uincentii Lirinensis Galli pro catholice fidei antiquitate et  uniuersitate, aduersus profanas omnium hereseon nouationes: in Io. Sichardi Antidoto contra diuersas omnium fere sec. hereses, fol. 202-214.

1543. Lugduni, apud Iacob. Gazellum; in-8o. Idem liber Bened. in Hist. litt. Gallie.

1544. Parisiis, apud eumd. bibliopolam; in-8o. uincentii Lirinensis Galli liber pro catholice fidei antiquitate et uniuersitate, aduersus profanas omnium hereseon nouationes; item Q. Sept. Florent. Tertulliani liber unus de Prescriptionibus aduersus hereticos. Secunda editio. Cat. Bibl. Reg. Paris.

1547. Ibid., apud eumd.; in-8o. uincentii Lir. pro catholice fidei. . . . . liber. Sic Benedictini l. l. Catalogus Bibl. Telleriane p. 35 impressam tradit uenetiis  apud Iac. Gazellum. Ubi in alterutro siue loco, siue bibliopole nomine, error esse debet. Idem uero Catalogus cum addit siue de suo, seu, quod probabilius, ex titulo libri primum editus, fefellit Benedictinos, ut principem uincentii editionem anno incerto uenetiis factam comminiscerentur.

1552. uenetiis, ad signum Spei; in-8o. uincentii . . . libellus pro catholice fidei ueritate et antiquitate, etc. Cat. Bibl. Reg. Paris. Huic accessisse aiunt Benedictini, Io. Cochlei dissertationem de uotis.

1552. Louanii, apud Anthon. Maria Bergagne; in-4o. uincentii Lirinensis Galli pro catholice fidei antiquitate et ueritate, aduersus profanas omnium heresen nouationes liber elegantissimus, ante annos mille ab auctore conscriptus. Additum est breue  commentariolum, per Ioannem Costerium, in eorum potissimum gratiam, qui in diuinis litteris minus exercitati sunt. Effigies Leopardi in titulo procul dubio est insigne typographi.

1554. Rhemis, apud Nic. Bacnetium; in-4o. Idem liber. Cat. Bibl. Tell. ibid.

1554. Colonie. . . . . . 24. Idem liber cum eodem comm. Cat. Bibl. Baluz. t. II, p. 1001.

1556. Basilee, apud Henr. Petrum; in-fol. uincentii. . . . pro cath. fidei antiquitate et uniuersitate, etc.; in Io. Heroldi Heresiologia pagg. 643-663.

1560. Parisiis, apud Io. Foucherium, uia Iacobea, sub scuto Florentie; in-16. uincentii. . . . pro catholice fidei antiquitate et ueritate, aduersus profanas omnium heresen nouationes, liber elegantissimus  ante annos mille ab auctore conscriptus. Cum breui commentariolo in fine addito, per Ioannem Costerium. In Cat. Bibl. Barberin. laudatur huius anni editio facta Colonie; in-12.

1561. Paris., apud. . . Buon; in-12. uincentii. . . . pro cath. fidei antiquitate, etc., cum Stanisl. Hosii cardinalis dialogo de communione Eucaristie sub utraque specie; Coniugio sacerdotum; et Sacro in uulgari lingua celebrando. Laudant Benedictini, nescio quam uere. Certe error aliquis ex sequentis editionis confusione profluxit.

1562. Parisiis, apud Ioannem Foucherium; in -12. uincentii . . . . . liber pro cath. fidei antiquitate, etc. Repitita ed. a. 1560. Ibidem eodemque anno et forma eadem, sed non una cum uicentio excusus est Stanisl. Hosii de expresso Dei uerbo libellus recens auctus et recognitus cum libellis paulo ante nominatis.

1562. Louanii; in-12. Idem liber cum eodem Commentario. Cat. Bibl. Baluz. t. II, p. 1000.

1568. Louanii, apud Ioannem Bogardum; in-12. Idem liber, nescio an et Commentarius. Benedd. et Ceillier. t. XIII, p. 582.

1569. Colonie, apud Matern. Cholinum; in-12. Idem liber cum Commentario Costerii. Posseuin. app. t. III, p. 353.

1569. Parisiis, apud Mich. Iulianum; in-8o. Idem liber haud dubie cum eodem Commentario. Cat. Bibl. Bodlei.

 1575. Parisiis, apud Mich. Sonnium; in-fol. uincentii. . . . Commonitorium pro fide catholica contra hereses; in Bibl. PP. Bign. tomo u. Titulum ex Ittigio laudo.

1585. Lugduni, apud Guil. Rouillium; in-16. uincentii. . . . liber pro cath. fide; cum Dionysii Areopagite Operibus, et Epistolis S. Ignatii, Polycarpi et Martialis. BENEDD.

1586. Parisiis, apud Sebastian. Niuellium; in-4o. Peregrini pro catholice fidei antiquitate et uniuersitate aduersus profanas omnium hereticorum nouitates Commonitoria duo; in ueterum aliquot Gallie Theologorum Scriptis a Pitheo editis pagg. 1-76. Titulus addit, ex opusculis in hoc uolumine contentis nonnulla ex ueteribus libris emendatius, aliqua nunc  primum edi; que quoniam nullus in eo prefationi aliiue declarationi locus est, cum auctoris nomine pro commendatione esse debent.

1589. Colonie, apud. . . . . . Herstium; in-16. uincentii. . . . . liber pro cath. fidei antiquitate, etc. Benedd. ex Posseuino.

1589. Parisiis, in-fol. uincentii Lirinensis de Heresibus liber; in tomo Iu secunde ed. Bibl. PP. Bign.

1591. Londini; in-8o. uincentii. . . . liber pro cath. fidei antiquitate, etc. Cat. Bibl. Bodlei.

1591. Prage, typis Michelis Petreli; in-12. uincentii libellus pro catholice fidei antiquitate et ueritate, aduersus profanas omnium hereseon nouationes cum notis Io. Langii marginalibus. Cat. Bibl.  Bunau.

1594. Colonie; in-12. uincentii. . . . . liber pro cath. fidei antiquitate, cum uariis Doctorum uirorum Notis. Cat. Bibl. Barberin.

1600. Colonie, in officina Birkmanniana; in-12. S. uincentii Lirinensis libellus aduersus profanas hereseon nouationes, cum scholiis et commentariis Io. Costerii et B. item Edmundi Campiani S. I. in Anglia pro religione catholica occisi, rationes decem oblati certaminis in causa fidei reddite Academicis Anglie. Cat. Bibl. Reg. Paris.



SAECULO XuII.

1605. Cracouie; in-16. uincentii Lirinensis Galli aduersus profanas hereseon nouationes libellus uere aureus distributus in capita et notis breuibus ex  Ioannis Costerii Commentariis illustratus.

1611. Duaci, apud Marcum Wyon, in-16. uincentii. . . . aduersus profanas hereseon nouationes cum commentariolo Io. Costerii et Bartholomei Petri notis breuiculis et dissertatione apologetica de uincentio eiusque scriptis. Caueus t. I, p. 425 ed. nou, Ox.

Benedictini monent, Barth. Petrum textum uincentii iuxta duos uetustos codices mss. recognitum dedisse describendum.

1613. Colonie; in-16. Idem liber cum commentariis Io. Costerii. Caueus.

1613. Lugduni. . . . . . uincentii Lirinensis de catholice fidei antiquitate, aduersus heresium nouationes,  cum notis Io. Costerii; in Chronologia Sanctorum et aliorum uirorum illustrium ac abbatum sacre insule Lirinensis, a Domino uincentio Barrali, Salerno monacho Lirinensi in unum uolumen compilata.

1618. Colonie, apud Ant. Hierat; in-fol. uincentii Lirinensis de profanis uocum nouitatibus liber; in Magna Bibl. PP. t. u, part. II.

1619. Parisiis, apud Dionys. Langlois; in-4o. uincentii Lirinensis, monachi, seu Peregrini, Commonitoria duo, cum Commentariis Ioannis Filesaci. Cat. Bibl. Reg. Paris.

1622. Lugduni, sumptibus Claudii Landry; in-12. uincentii. . . . . pro cath. fidei antiquitate et uniuersitate, etc., pagg. 65-131; in libro cui titulus:  Sandapila Silicernio quinti ac sexti Euangelii efferendo humeris ac nisu ualentissimorum quatuor succollatorum. Quorum anteriores duo, TERTULLIANUS libro de Prescriptionibus, uINCENTIUS Lyrinensis Commonitorio aduersus hereses. Posteriores item duo, EDMUNDUS Campianus de Societate Iesu, gloriosissimus Christi martyr, libro Rationum Academicis Oxoniensibus oblatarum, LEONARDUS Lessius ex eadem Societate, Consultatione de Religione.

Prefatio huius opusculi latius acumina tituli explicat et facile prodit ex qua schola editor bellas istas elegantias hauserit.

1624. Parisiis, in-fol. Idem liber uincentii; in Bibl. PP. tomo Iu.

 1629. Helmstadii, in acad. Iulia, typogr. Calixtino, exc. Henningo Mullero; in-8o. uincentii Lerinensis Commonitorium. Georgius Calixtus recensuit et edidit; cum Augustini libris Iu de Doctrina Christiana et de Fide et Symbolo. Peculiaris titulus est: Peregrini siue uincentii Lerinensis pro catholice fidei antiquitate et uniuersitate aduersus profanas omnium hereseon nouationes. Commonitoria duo, quorum tamen posterius maximam partem intercidit.

Proemii ad Lectorem maxima pars ad uincentii librum refertur, cuius sententias et regulam accurate explicat, et in primis ostendere studet quid heresis nomine uenire debeat, et que sit consensionis Ecclesiarum in unam doctrinam ratio. Hinc calamum contra Catholicorum de traditione itemque de  potestate et infallibilitate precepta dirigit, et quemadmodum iis in reipublice omniumque potestatum detrimentum Loyolite tum abuti ceperint perorat.

1631. Oxonie; in-24. Peregrini, id est, ut uulgo perhibetur, uincentii Lirinensis Commonitoria duo aduersus profanas hereses; adiicitur D. Augustini liber de Heresibus, editio repurgata, ceteris emendatior. Cat. Bibl. Reg. Paris.

1644. Parisiis, in-fol. uincentii Lirinensis de Heresibus liber; in Bibl. PP. tomi Iu, part. I. Hec editio, ut sepe a nobis monitum est, ab illa a. 1654 non nisi titulo diuersa est.

1655. Helmstadii ex typographeo Calixtino opera Henningi Muelleri; in-4o. uincentii Lerinensis Commonitorium  Georgius Calixtus recensuit et edidit. Editio altera.

Huic editioni ad calcem accessit noua disputatio editoris, Admonitionis ad Lectorem nomine. In ea ab initio declarat unde sibi ante annos XXuI prima uincentii edendi occasio enata fuerit. »Cum enim tunc temporis pontificii, inquit, in hac et uicinis prouinciis monasteria et beneficia ecclesiastica occuparent, nostros eiicerent, et noua sua dogmata mentibus nonnullorum, qui aures preberent, inserere conarentur, uenit mihi in mentem Commonitorium a uincentio sub nomine Peregrini editum, quo nouitatem omnem, quod attinet dogmata ad salutem necessaria, serio et seuere reiicit, et id solum admittendum censet, quod testimonio antiquitatis nitatur,  siue quod, ut loquitur, uniuersaliter antiquitus receptum fuerit: uenit quoque in mentem, scriptores pontificios recentiores, quos precipuos legere meminissem, doctrinam uincentii summopere laudare et approbare, et proinde recte me facturum, si hanc ipsam, antiquitatis adeo tenacem et aduersariis tantopere gratam, pontificiis nouitatibus opponerem.« Quod quemadmodum fecerit, antea monitum est.

1663. Parisiis, apud Franc. Muguet; in-8o. uincentii Lirinensis Commonitorium, STEPHANUS BALUZIUS ad fidem codicum mss. emendauit notisque illustrauit; cum Saluiano eiusdem.

Adhibuit duos codices Regie Bibl. Paris. et pauculas notas addidit, de quibus uide ad Saluianum.

 1664. Raceburgi, per Nicolaum Nissen; in-12. uincentii Lirinensis pro cath. fidei antiquitate, etc. Cat. Bibl. Bunau.

1669. Parisiis, apud Franc. Muguet; in-8o. uincentii Lirinensis Commonitorium ex secunda BALUZII editione.

1677. Lugduni, apud Anissonios; in-fol. uincentii Commonitorium aduersus hereses; in Bibl. Max. PP. t. uII, pagg. 249-263.

1684. Parisiis, apud Franc. Muguet; in-8o. uincentii Lirinensis Commonitorium ex tertia editione STEPH. BALUZII; cum Saluiano.

Retractauit et passim mutauit priorum editionum textum, notasque auctiores addidit.

1687. Cantabrigie, ex off. Ioan. Hayes, impensis  Guil. Graues; in-12. uincentii Lirinensis aduersus profanas omnium nouitates hereticorum Commonitorium, cum notis u. C. Steph. Baluzii. Adiicitur S. Augustini liber de Heresibus.

Precedit immensa prefatio. Notis additus est Appendix Actorum aduersus Pelagium et Celestinum. uid. SALuIANUS.

1688. Breme, sumplib. Hermanni Braueri; in-4o. uincentii Lirinensis Commonitorium a Baluzio Tutelensi ad fidem ueterum codicum mss. emendatum et illustratum. Premissa dissertatione G. Calixti in uincentium, etc.; cum Saluiani Operibus.

Calixti dissertatio ex proemio eius desumpta est.



SAECULO XuIII.


1709. Rome, ex typographia sacre Congr. de Propag. fide; in-8o. uincentii Lirinensis Commonitorium in Iosephi Tommasii Institutionum Theologicarum Antiquorum Patrum tomo I, pagg. 193-275. Recuse sunt eedem ibidem, a. 1746 totidem tomis.

Exemplari Bibliothece nostre nonnulla ascripsit b. C. A. Heumannus, ex quibus hec notasse iuuabit: »Hoc libello, inquit, uincentius stabilire conatur summis uiribus preiudicium auctoritatis, contra hominibus eripere studet omnem usum rationis in sacris, commendans prorsus . Agit igitur hic non ueritatis patronum, sed erroris. Erroris est, querere, ut sub umbra auctoritatis et antiquitatis lateat. ueritas sua luce radiat et omnibus  omni tempore se prebet inspiciendam atque examinandam. Bonum aurum, si uel sexcenties examinaueris, semper reperies bonum aurum. Sic et ueritas post mille examina manet ueritas, et quemadmodum arithmeticus computationis sue ueritatem numquam probat per consensum aliorum arithmeticorum, sed exclamat: Proba, examina. Sic et ueritas.« Notauit idem, quantopere hoc opus contempserit Dan. Whitby in pref. ad librum de Patrum in Scripturam S. commentariis.

1731. Rome, typis Io. Zempel prope Montem Iordanum; in 8o. Sanctorum uincentii Lirinensis et Hilarii Arelatensis Opera ad mss. cod. insignioresque editiones recognita ac notis obseruationibusque illustrata a D. Ioanne SALINAS Neapolitano Can. Reg.  Lat. ac S. Theol. Lect. ad sanctiss. Patrem Clementem XII pont. max.

Scilicet non sua denuo opera recognitum dedit uincentium, sed Baluzianam editionem a. 1669: nam tertiam haud nouit, sicut nec ceterarum editionum preterquam ex Labbeo et Caueo notitiam habuit; immo non unam laudat diserte editionem in cuius anno non error sit. »Notas uero obseruationesque, inquit, tales adiecimus, que laborem diligentiamque desiderarunt : utrum postea alicuius sint utilitatis, dicere non audeo, et libens illas equi lectoris iudicio submitto. Capitum distinctionem licet a Baluzio sublatam, cum editoribus aliis retinere iustum ac rationi consentaneum apparuit , et meo quidem iudicio non prorsus inutiliter. De  doctrina S. uiri, pergit, circa Traditiones alibi disseremus contra Ioannem Dalleum ac Georgium Calixtum, Lutherane familie hominem, qui Helmstadii periit!« Eodem stylo et ingenio notas suas pertexuit statim subiectas.

1774. uenetiis, apud Io. Bapt. Albritium; in-fol. uincentii Lirinensis Commonitorium iuxta tertiam Steph. Baluzii editionem cum notis eiusdem expressum; in Andree Gallandii Bibl. PP. et SS. uet. Eccles. t. X, pagg. 103-121.

Pauculas de suo obseruationes ad oram pagine inferiorem apposuit, dissertationemque de uincentio premisit in Prolegg. cap. II, pagg. Iu-uI.



uersiones.


Haud segniori, quam quo superioribus duobus seculis docti indoctique uiri contenderunt ad uincentii textum typis multiplicandum studio, ab aliis allaboratum est, ut recentiori aliquo idiomate loqui eum docerent. Primum quantum scio exemplum Anglorum fuit, sed Francogalli plurimas et optimas uersiones dederunt, ut sequentia docebunt.

1o Anglice.---1554. London, by Robert Caly; in-8o. The waye home to Christ and truth leading from Anthichrist and errour, made and set forth in the Latine tongue, by that famous and great Clearke uincent. Ou, Le retour à Christ, composé par le docteur uincent de Lerins, françois de nation, et traduit en anglois. Cat. Bibl. Reg. Par. unde et sequentia  decerpsimus.

2o Gallice.---1560. Paris, chez M. uascosan; in-8o. Traité de uincent Lirinense, pour la uerité et antiquité de la foy catholique contre les profanes nouueautez de toutes heresies, traduit de latin en françois par G. Ruzé

1580. Paris, chez Feder. Morel; in-8o. Eadem uersio.

1615. Paris chez Iean de Heuqueuille; in-8o. uincent  de Lerins, contre les heresies auec deux epistres, l'une de S. Cyprien, l'autre de S. Hierosme; le tout traduit en françois par le Sr. de la Brosse.

1684. Paris, chez Christoph Iournel; in-12. Auertissemens de uincent de Lerins, touchant l'antiquité et l'uniuersité de la foy catholique contre les nouueantez profanes de tous les heretiques, traduits en françois auec des remarques par de Frontignieres.

3o Italice.---1565. In Monte Regale, presso Lionardo Torrentino; in-8o. Libro de uincentio Lirenense contra le profane innouationi di tutte le heresie; tradotto in lingua Italiana per Hieronimo Mutio, Iustinopolitano. Argelati Bibl. degli uolgarizz. t. Iu, pag. 109.



Codices.


Ex iis que in antecedentibus monita sunt, patebit quatuor tantum uincentii editores consuluisse mss. exemplaria, nempe Io. Sichardum, Petrum Pitheum, Bartholomeum Petri, de quibus quod dicamus haud suppetit. Postremus fuit Baluzius, qui duos habuit, alterum Colbertinum, eumdem qui Pithei fuerat, alterum monasterii Corbeiensis.





[DUO COMMONITORIA.]



S. uINCENTII LIRINENSIS COMMONITORIUM PRIMUM.



 INCIPIT TRACTATUS  Peregrini pro Catholice fidei antiquitate et uniuersitate aduersus prophanas omnium Hereticorum nouitates.

I. DICENTE Scriptura et monente, Interroga patres tuos, et dicent tibi; seniores tuos, et adnuntiabunt tibi, Deut. 32, et item, uerbis sapientium adcommoda aurem tuam, Eccli. 6, et item, Fili mi  , hos sermones ne obliuiscaris, mea autem uerba custodiat cor tuum, Prou. 3, uidetur mihi minimo omnium seruorum Dei Peregrino  quod res non minime utilitatis, Domino adiuuante, futura sit, si ea que fideliter a sanctis patribus accepi litteris comprehendam, infirmitati certe proprie pernecessaria, quippe cum adsit in promptu unde imbecillitas memorie mee adsidua lectione reparetur. Ad quod me negotium non solum fructus operis, sed etiam consideratio temporis et opportunitas loci adhortatur. Tempus: propterea quod cum ab eo omnia humana rapiantur, et nos ex eo aliquid inuicem rapere  debemus quod in uitam proficiat eternam; presertim cum et appropinquantis diuini Iudicii terribilis quedam exspectatio augeri efflagitet studia Religionis, et nouorum Hereticorum fraudulentia multum cure et attentionis indicat. Locus  autem, quod urbium frequentiam turbasque uitantes, remotioris  uillule et in ea secretum monasterii incolamus habitaculum, ubi absque magna distractione fieri possit illud quod canitur in psalmo: uacate, inquit, et uidete quoniam ego sum Dominus, Psal. 45. Sed et propositi nostri ratio in id conuenit; quippe qui cum aliquandiu uariis ac tristibus secularis militie turbinibus uolueremur, tandem nos in portum Religionis, cunctis semper fidissimum, Christo adspirante condidimus; ut ibi depositis uanitatis ac superbie flatibus, Christiane humilitatis sacrificio placantes Deum, non solum presentis uite naufragia, sed etiam futuri seculi incendia uitare possimus. Sed iam in nomine Domini quod instat adgrediar, ut scilicet a maioribus tradita et apud nos deposita describam, relatoris fide potius quam auctoris presumptione; hac tamen scribendi lege seruata, ut nequaquam omnia, sed tantum necessaria queque perstringam, neque id ornato et exacto sed facili communique sermone, ut pleraque significata potius quam explicata uideantur. Scribant ii laute et accurate qui ad hoc munus uel ingenii fiducia uel officii ratione ducuntur. Me uero subleuande recordationis uel potius obliuionis mee gratia Commonitorium  mihimet parasse suffecerit: quod tamen paulatim, recolendo que didici, emendare et implere quotidie, Domino prestante, conabor. Atque hoc ipsum idcirco premonui, ut si forte elapsum nobis, in manus sanctorum deuenerit, nichil in eo temere reprehendant, quod adhuc uideant promissa emendatione limandum.

II. Sepe igitur magno studio et summa attentione perquirens a quamplurimis sanctitate et doctrina prestantibus uiris quonam modo possim certa quadam et quasi generali ac regulari uia catholice fidei ueritatem ab heretice prauitatis falsitate discernere, huiusmodi semper responsum ab omnibus fere retuli, quod siue ego, siue quis alius uellet exsurgentium hereticorum fraudes deprehendere laqueosque uitare, et in fide sana sanus atque integer permanere, duplici modo munire  fidem suam, Domino adiuuante, deberet: primùm scilicet diuine legis auctoritate, tum deinde Ecclesie catholice traditione. Hic forsitan requirat aliquis: Cum sit perfectus Scripturarum Canon, sibique ad omnia satis superque sufficiat, quid opus est ut ei Ecclesiastice intelligentie iungatur auctoritas? Quia uidelice Scripturam sacram pro ipsa sua altitudine non uno eodemque sensu uniuersi accipiunt, sed eiusdem eloquia aliter atque aliter alius atque alius interpretatur; ut pene quot homines sunt, tot illinc sententie erui posse uideantur. Aliter namque illam Nouatianus, aliter Sabellius, aliter Donatus exponit, aliter Arius, Eunomius, Macedonius; aliter Photinus, Apollinaris, Priscillianus, aliter Iouinianus, Pelagius, Celestius; aliter postremo Nestorius. Atque idcirco multùm necesse est, propter tantos tam uarii erroris anfractus, ut prophetice et apostolice interpretationis linea secundum Ecclesiastici et Catholici sensus normam dirigatur. In ipsa item Catholica Ecclesia magnopere curandum est ut id teneamus quod ubique, quod semper, quod ab omnibus creditum est. Hoc est etenim  uere proprieque catholicum, quod ipsa uis nominis ratioque declarat, que omnia fere uniuersaliter comprehendit. Sed hoc ita demum fiet, si sequamur uniuersitatem, antiquitatem, consensionem. Sequemur autem uniuersitatem hoc modo, si hanc unam fidem ueram esse fateamur quam tota per orbem terrarum confitetur Ecclesia; antiquitatem uero ita, si ab his sensibus nullatenùs recedamus quos sanctos maiores ac patres nostros celebrasse manifestum est: consensionem quoque itidem, si, in ipsa uetustate, omnium uel certe pene omnium sacerdotum pariter et magistrorum definitiones sententiasque sectemur.

III. Quid igitur tunc faciet Christianus catholicus, si se aliqua Ecclesie particula ab uniuersalis fidei communione preciderit? Quid utique nisi ut pestifero corruptoque membro sanitatem uniuersi corporis anteponat? Quid si nouella aliqua contagio non iam portiunculam tantum, sed totam pariter Ecclesiam commaculare  conetur? Tunc item prouidebit ut antiquitati inhereat, que prorsum iam non potest ab ulla nouitatis fraude seduci. Quid si in ipsa uetustate, duorum aut trium hominum, uel certe ciuitatis unius aut etiam prouincie alicuius error deprehendatur? Tunc omnino curabit ut paucorum temeritati uel inscitie, si qua sunt, uniuersaliter antiquitus uniuersalis Ecclesie  decreta preponat. Quid si tale aliquid emergat ubi nichil huiusmodi reperiatur? Tunc operam dabit ut collatas inter se maiorum consulat interrogetque sententias, eorum duntaxat qui diuersis licet temporibus et locis, in unius tamen Ecclesie Catholice communione et fide permanentes, magistri probabiles exstiterunt; et quicquid non unus aut duo tantum, sed omnes pariter uno eodemque consensu aperte, frequenter, perseueranter tenuisse, scripsisse, docuisse cognouerit, id sibi quoque intelligat absque ulla dubitatione credendum.

Iu. Sed ut planiora fiant que dicimus, exemplis singillatim illustranda sunt et paulo uberius exaggeranda; ne immodice breuitatis studio rapiantur rerum pondera orationis celeritate. Tempore Donati  , a quo Donatiste, cum sese  multa pars Africe in erroris  sui furias precipitaret, cumque immemor nominis, religionis, professionis, unius hominis sacrilegam temeritatem Ecclesie Christi preponeret, tunc quicumque per Africam constituti, profano schismate detestato, uniuersis mundi Ecclesiis adsociati sunt, soli ex illis omnibus intra sacraria catholice fidei salui esse potuerunt; egregiam profecto relinquentes posteris formam, quemadmodum scilicet deinceps, bono more, unius aut certe paucorum uesanie uniuersorum sanitas anteferretur. Item quando Arianorum uenenum non iam portiunculam quamdam, sed pene orbem totum contaminauerat, adeo ut prope cunctis Latini sermonis Episcopis partim ui, partim fraude deceptis, caligo quedam mentibus offunderetur, quidnam potissimum in tanta rerum confusione sequendum foret, tunc quisquis uerus Christi amator et cultor exstitit, antiquam fidem nouelle perfidie preferendo, nulla contagii ipsius peste maculatus est. Cuius quidem temporis periculo satis superque monstratum est quantum inuehatur calamitatis nouelli dogmatis inductione. Hunc siquidem non solum parue res, sed etiam maxime labefactate sunt. Nec enim tantum adfinitates, cognationes, amicitie, domus, uerum etiam urbes, populi, prouincie, nationes, uniuersum postremo Romanum Imperium funditus concussum et emotum est. Namque cum prophana ipsa Arianorum nouitas, uelut quedam Bellona aut furia, capto primo omnium Imperatore  , cuncta deinde palatii culmina legibus nouis subiugasset, nequaquam deinceps destitit uniuersa miscere atque uexare, priuata ac publica, sacra prophanaque omnia, nullum boni et ueri gerere discrimen, sed quoscumque conlibuisset, tanquàm de loco superiore percutere. Tunc temerate coniuges, depullate   uidue, prophanate uirgines, monasteria demolita  , disturbati clerici, uerberati leuite, acti in exilium sacerdotes, oppleta sanctis ergastula, carceres, metalla  : quorum pars maxima, interdictis urbibus, protrusi atque extorres, inter deserta, speluncas, feras, saxa, nuditate, fame, siti affecti, contriti et tabefacti sunt. Atque hec omnia numquid ullam aliam ob causam, nisi utique dum pro celesti dogmate humane superstitiones introducuntur, dùm bene fundata antiquitas scelesta nouitate subruitur, dum superiorum instituta uiolantur, dum rescinduntur scita patrum, dum conuelluntur definita maiorum, dùm sese intra sacrate atque incorrupte uetustatis castissimos limites prophane ac nouelle curiositatis libido non continet?

u. Sed forsitan odio nouitatis et amore uetustatis hec fingimus. Quisquis hoc estimat, beato saltem credat Ambrosio, qui, in secundo ad Imperatorem Gratianum libro, acerbitatem temporis ipse deplorans, ait: »Sed iam satis, inquit, omnipotens Deus, nostro exilio nostroque sanguine Confessorum neces, exilia Sacerdotum, et nefas tante impietatis eluimus. Satis claruit eos qui uiolauerint fidem tutos esse non posse.« Ambros. lib. 2 de fide cap. 4, alias 16. Item in tertio eiusdem operis libro: »Seruemus igitur, inquit, precepta maiorum, nec hereditaria signacula ausi rudis temeritate uiolemus. Librum signatum illum propheticum non Seniores, non Potestates, non Angeli, non Archangeli aperire ausi sunt: soli Christo explanandi eius prerogatiua seruata est. Librum sacerdotalem quis nostrum resignare audeat, signatum a Confessoribus, et multorum iam martyrio consecratum? Quem qui resignare coacti sunt  postea  tamen damnata fraude signarunt; qui uiolare non ausi sunt, Confessores et martyres exstiterunt. Quomodo fidem eorum possumus denegare quorum uictoriam predicamus?« Ibid. lib. 3. cap. 7, alias 15. Predicamus plane, inquam, ô uenerande Ambrosi! predicamus plane, laudantesque miramur. Nam quis ille tam demens est qui eos, etsi adsequi non eualeat, non exoptet sequi quos a defensione fidei maiorum nulla uis depulit, non mine, non blandimenta, non uita, non mors, non palatium, non satellites, non Imperator, non imperium, non homines, non demones? quos, inquam, pro religiose uetustatis tenacitate tanto munere Dominus dignos iudicauit  ut per eos prostratas restauraret Ecclesias, exstinctos spiritales populos uiuificaret, deiectas sacerdotum coronas, reponeret, nefarias illas nouelle impietatis non litteras, sed lituras, infuso celitus Episcopis fidelium lacrymarum fonte, deleret, uniuersum postremo iam pene mundum seua repentine hereseos tempestate perculsum ad antiquam fidem a nouella perfidia, ad antiquam sanitatem a nouitatis uesania, ad antiquam lucem a nouitatis cecitate reuocaret. Sed in hac diuina quadam Confessorum  uirtute illud est etiam nobis uel maxime considerandum, quod tunc apud ipsam Ecclesie uetustatem non partis alicuius, sed uniuersitatis ab iis est suscepta defensio. Neque enim fas erat,  ut tanti ac tales uiri unius aut duorum hominum errabundas sibique ipsis contrarias suspiciones tam magno molimine adsererent, aut uero pro alicuius prouincio le temeraria quadam conspiratione certarent, sed omnium sancte Ecclesie sacerdotum apostolice et catholice ueritatis heredum decreta et definita sectantes, maluerunt semetipsos quam uetuste uniuersitatis fidem prodere. Unde et ad tantam gloriam peruenire meruerunt, ut non solum Confessores, uerum etiam Confessorum principes iure meritoque habeantur.

uI. Magnum hoc igitur eorumdem beatorum exemplum, planeque diuinum, et ueris quibusque Catholicis indefessa meditatione recolendum, qui modum septemplicis candelabri septenâ sancti Spiritus luce radiante, clarissimam posteris formulam premonstrarunt quonam modo deinceps per singula queque errorum uaniloquia, sacrate uetustatis auctoritate prophane nouitatis conteratur audacia. Neque hoc sane nouum. Siquidem mos iste semper in Ecclesia uiguit ut quo quisque foret religiosor, eo promptius nouellis adintentionibus contrairet. Exemplis talibus plena sunt omnia. Sed ne longum fiat, unum aliquod, et hoc ab Apostolica potissimum Sede sumemus; ut omnes luce clarius uideant beatorum Apostolorum beata successio quanta ui semper, quanto studio, quanta contentione defenderit suscepte semel Religionis integritatem. Quondam igitur uenerabilis memorie Agrippinus Carthaginensis  Episcopus, primus omnium mortalium contrà diuinum Canonem, contra uniuersalis Ecclesie regulam, contra sensum omnium consacerdotum, contra morem atque instituta maiorum, rebaptizandum esse censebat. Que presumptio tantum mali inuexit, ut non solùm Hereticis omnibus formam sacrilegii, sed etiam quibusdam Catholicis occasionem prebuerit erroris. Cùm ergo undique ad nouitatem rei cuncti reclamarent, atque omnes quaquauersum sacerdotes pro suo quisque studio retinerentur, tunc beate memorie Papa Stephanus  apostolice Sedis antistes, cum  ceteris quidem collegis suis, sed tamen pre ceteris restitit, dignum, ut opinor, existimans si reliquos omnes tantum fidei deuotione uinceret quantum loci auctoritate superabat. Denique in Epistola  que tunc ad Africam missa est, his uerbis sanxit: NIHIL NOuANDUM NISI QUOD TRADITUM EST. Intelligebat etenim uir sanctus et prudens nichil aliud rationem pietatis admittere, nisi ut omnia, qua fide a patribus suscepta forent, eâdem fide filiis consignarentur; nosque Religionem, non qua uellemus ducere, sed potius quà illa duceret sequi oportere; idque esse proprium Christiane modestie et grauitatis, non sua posteris tradere, sed a maioribus accepta seruare. Quis ergo tunc uniuersi negotii exitus? Quis utique nisi usitatus et solitus? Retenta est scilicet antiquitas, explosa nouitas. Sed forte tunc ipsi nouitie adinuentioni patrocinia defuerunt? Imo uero tanta uis ingenii adfuit, tanta eloquentie flumina, tantus adsertorum numerus, tanta uerisimilitudo, tanta diuine legis oracula, sed plane nouo ac malo more intellecta, ut mihi omnis illa conspiratio nullo modo destrui potuisse uideatur nisi sola tanti moliminis causa ipsa illa suscepta, ipsa defensa, laudata nouitatis professio destituisset. Quid postremo? Ipsius Africani Concilii  siue decreti que uires? Donante Deo, nulle; sed uniuersa tanquam somnia, tanquam fabule, tanquam superflua, abolita, antiquata  calcata sunt. Et, o rerum mira conuersio! Auctores eiusdem opinionis Catholici, consectatores uero Heretici iudicantur; absoluuntur magistri, condemnantur discipuli; conscriptores librorum filii regni erunt, adsertores uero gehenna suscipiet. Nam quis ille tam demens est qui illud sanctorum omnium et Episcoporum et Martyrum lumen beatissimum Cyprianum cum ceteris collegis suis in eternum dubitet regnaturum esse cum Christo? Aut quis tam contrà sacrilegus qui Donatistas et ceteras pestes, que illius auctoritate Concilii  rebaptizare se iactitant, in sempiternum neget arsuros esse cum diabolo?

uII. Quod quidem mihi diuinitus uidetur promulgatum esse iudicium propter eorum maxime fraudulentiam qui cum sub alieno nomine heresim concinnare machinentur, captant plerumque ueteris cuiuspiam uiri scripta paulo inuolutius edita, que pro ipsa sui obscuritate dogmati suo quasi congruant; ut illud nescio quid quodcunque proferunt, neque primi neque soli sentire uideantur. Quorum ego nequitiam duplici odio dignam iudico, uel eo quod hereseos uenenum propinare aliis non pertimescunt, uel eo etiam quod sancti cuiusque uiri memoriam tanquam sopitos iam cineres prophana manu uentilant, et que silentio sepeliri oportebat, rediuiua opinione diffamant, sequentes omnino uestigia auctoris sui Cham, qui nuditatem uenerandi Ne non modo operire neglexit, uerum quoque irridendam ceteris enuntiauit. Unde tantam lese pietatis meruit offensam ut etiam posteri ipsius peccati sui maledictis obligarentur, beatis illis fratribus multum longeque dissimilis, qui nuditatem ipsam reuerendi patris neque suis temerare oculis, neque alienis patere uoluerunt, sed auersi, ut scribitur, texerunt eum: quod est erratum sancti uiri nec approbasse nec prodidisse  ; atque idcirco beata in posteros benedictione donati sunt. Sed ad propositum redeamus. Magno  igitur metu nobis immutate fidei ac temerate religionis piaculum pertimescendum est; a quo nos solum constitutionis Ecclesiastice disciplina, sed etiam censura Apostolice deterret auctoritatis. Scitum enim cunctis est quam grauiter, quam seuere, quam uehementer inuehatur in quosdam beatus Apostolus Paulus, qui mira leuitate nimium cito translati fuerant ab eo qui eos uocauerat in gratiam Christi, in aliud Euangelium  , quod non est aliud; 2 Tim. 4, qui coaceruarant sibi magistros ad sua desideria, a ueritate quidem auditum auertentes, conuersi uero ad fabulas; 1 Tim. 5, habentes damnationem quod primam fidem irritam fecissent; quos deceperant ii de quibus ad Romanos fratres scribit idem Apostolus: Rogo autem uos, fratres, ut obseruetis eos qui dissentiones et offendicula, preter doctrinam quam ipsi didicistis, faciunt; et declinate ab illis. Huiusmodi enim Christo Domino non seruiunt, sed suo uentri, et per dulces sermones et benedictiones seducunt corda innocentium, Rom. 16. Qui intrant per domos, et captiuas ducunt mulierculas oneratas peccatis, que ducuntur uariis desideriis; semper discentes, et ad scientiam ueritatis nunquam peruenientes, 2 Tim. 3. uaniloqui et seductores, qui uniuersas domos subuertunt, docentes que non oportet, turpis lucri gratia, Tit. 1. Homines corrupti mente, reprobi circà fidem, 2 Tim. 3, superbi, et nichil scientes, sed languentes circa questiones et pugnas uerborum; qui ueritate priuati sunt, existimantes questum esse pietatem: simul autem et otiosi discunt circumire domos; non solum autem otiosi, sed et uerbosi, et curiosi loquentes que non oportet, 1 Tim. 5: qui bonam conscientiam repellentes, circa fidem naufragauerunt, 1 Tim. 1: quorum prophana uaniloquia multum proficiunt ad impietatem, et sermo eorum ut cancer serpit, 2 Tim. 2. Bene autem quod de iis item scribitur: Sed ultra non proficient. Insipientia enim eorum manifesta erit omnibus, sicut et illorum fuit. 2 Tim. 3.

uIII. Cum ergo tales quidam circumeuntes prouincias et ciuitates, atque errores uenalitios circumferendo, etiam ad Galatas  deuenissent, cùmque his auditis Galate nausea quadam ueritatis affecti, Apostolice Catholiceque doctrine manna reuomentes, heretice nouitatis sordibus oblectarentur, ita sese Apostolice potestatis exeruit auctoritas, ut summa cum seueritate  decerneret: Sed licet nos, inquit, aut angelus de celo euangelizet uobis preterquam quod euangelizauimus uobis, anathema sit, Gal. 1. Quid est quod ait, Sed licet nos? Cur non potius, Sed licet ego? Hoc est: Etiamsi Petrus, etiamsi Andreas, etiamsi Ioannes, etiamsi postremo omnis Apostolorum chorus euangelizet uobis preterquam quod euangelizauimus, anathema sit. Tremenda districtio, propter adserendam prime fidei tenacitatem, nec sibi, nec ceteris coapostolis pepercisse! Parum est: Etiamsi angelus, inquit, de celo euangelizet uobis, preterquam quod euangelizauimus, anathema sit. Non suffecerat ad custodiam tradite semel fidei, humane conditionis commemorasse naturam, nisi angelicam quoque excellentiam comprehendisset. Licet nos, inquit, aut angelus de celo. Non quia sancti celestesque angeli peccare iam possint; sed hoc est quod dicit: Si etiam, inquit, fiat quod non potest fieri, quisquis ille traditam semel fidem mutare tentauerit, anathema sit. Sed hec forsitan perfunctorie prelocutus est, et humano potius effudit impetu, quam diuina ratione decreuit. Absit. Sequitur enim, et hoc ipsum ingenti molimine iterate insinuationis inculcat: Sicut prediximus, et nunc iterum dico: Si quis uobis euangelizauerit, preterquam quod accepistis, anathema sit. Non dixit: Si quis uobis annuntiauerit preterquam quod accepistis, benedictus sit, laudetur, recipiatur; sed, anathema sit, inquit, id est, separatus, segregatus, exclusus, ne unius ouis dirum contagium innoxium gregem Christi uenenata permixtione contaminet.

IX. Sed forsitan Galatis ista tantum precepta sunt. Ergo et illa solis Galatis imperata sunt que in eiusdem Epistole sequentibus commemorantur: qualia sunt hec: Si uiuimus spiritu, spiritu et ambulemus. Non efficiamur inanis glorie cupidi, inuicem prouocantes, inuidentes, Gal. 5, et reliqua. Quod si absurdum est, et omnibus ex equo imperata sunt, restat ut sicut hec morum mandata, ita etiam illa que de fide cauta sunt omnes pari modo comprehendant, et sicut nemini licet inuicem prouocare aut inuidere inuicem, ita nemini liceat, preter id quod Ecclesia Catholica usquequaque euangelizat accipere. Aut forsitan tunc iubebatur, si quis annuntiasset preterquam quod annuntiatum fuerat, anathematizari; nunc uero iam non iubetur. Ergo et illud quod item ibi ait: Dico autem, spiritu ambulate, et desiderium carnis non perficietis, tunc tantum iubebatur, modo uero iam non iubetur. Quod si impium pariter et perniciosum est ita credere, necessario sequitur ut sicut hec cunctis etatibus obseruanda sunt, ita illa quoque que de non mutanda fide sancita sunt cunctis etatibus imperata sint. Annuntiare ergo aliquid Christianis catholicis, preter id quod acceperunt nunquam licuit, nusquam licet, nunquam licebit; et anathematizare eos qui annuntiant aliquid preterquam quod semel acceptum est, nunquam non oportuit, nusquam non oportet, nunquàm non oportebit. Que cùm ita sint, estne aliquis uel tante audacie qui preter id quod apud Ecclesiam annuntiatum est annuntiet, uel tante leuitatis qui preter id quod ab Ecclesia accepit accipiat? Clamat et repetendo clamat, et omnibus, et  semper, et ubique per litteras suas clamat ille, ille uas electionis, ille magister gentium, ille Apostolorum tuba, ille terrarum preco, ille celorum conscius, ut si quis nouum dogma annuntiauerit, anathematizetur. Et contra reclamant rane quedam, et cyniphes, et musce  moriture, quales sunt Pelagiani, et hoc Catholicis: Nobis, inquiunt, auctoribus, nobis principibus, nobis expositoribus, damnate que tenebatis, tenete que damnabatis, reiicite antiquam fidem, paterna instituta, maiorum deposita; et recipite: quenam illa tandem? horreo dicere: sunt enim tam superba, ut mihi non modo afirmari, sed ne refelli quidem sine aliquo piaculo posse uideantur.

X. Sed dicet aliquis: Cur ergo persepe diuinitus sinuntur excellentes quedam persone in Ecclesia constitute res nouas Catholicis annuntiare? Recta interrogatio et digna que diligentius atque uberius pertractetur: cui tamen non ingenio proprio, sed diuine legis auctoritate, Ecclesiastici magisterii documento satisfaciendum est. Audiamus ergo sanctum Moysen; et ipse nos doceat cur docti uiri, et qui propter scientie gratiam ab Apostolo etiam prophete nuncupantur, proferre interdum permittantur noua dogmata, que uetus Testamentum allegorico sermone deos alienos appellare consueuit, eò quod scilicet ita ab hereticis ipsorum opiniones sicut a gentibus dii sui obseruentur. Scribit ergo in Deuteronomio beatus Moyses: Si surrexerit, inquit, in medio tuî propheta, aut qui somnium uidisse se dicat, Deut. 13, id est, magister in Ecclesia constitutus, quem discipuli uel auditores sui ex aliqua reuelatione docere arbitrentur. Quid deinde? et predixerit, inquit, signum atque portentum, et euenerit quod locutus est. Magnus profecto nescio quis signatur magister et tante scientie qui sectatoribus propriis non solum que humana sunt nosse, uerum etiam que supra hominem sunt prenoscere posse uideatur; quales fere discipuli sui iactitant fuisse ualentinum, Donatum, Photinum, Apollinarem, ceterosque eiusmodi. Quid postea? et dixerit, inquit, tibi: Eamus, et sequamur deos alienos quos ignoras, et seruiamus eis. Qui sunt dii alieni, nisi errores extranei quos ignorabas, id est, noui et inauditi? Et  seruiamus eis, id est, credamus eis, sequamur eos. Quid ad extremum? non audies, inquit, uerba prophete illius aut somniatoris. Et quare, oro te, a Deo non prohibetur doceri quod a Deo prohibetur audiri? Quia, inquit, tentat uos Dominus Deus uester, ut palam fiat utrum diligatis eum an non, in toto corde et in tota anima uestrâ. Luce clarius aperta causa est cur interdum diuina Prouidentia quosdam Ecclesiarum magistros noua quedam dogmata predicare patiatur. Ut tentet uos, inquit, Dominus Deus uester. Et profecto magna tentatio est cum ille quem tu prophetam, quem prophetarum discipulum, quem doctorem et adsertorem ueritatis putes, quem summa ueneratione et amore complexus sis, is subito latenter noxios subinducat errores, quos nec cito deprehendere ualeas, dum antiqui magisterii duceris preiudicio, nec facile damnare fas ducas, dum magistri ueteris prepediris affectu.

XI. Hic forsitan efflagitet aliquis ut ea que sancti Moysi uerbis adserta sunt, Ecclesiasticis aliquibus demonstrentur exemplis. Aequa expostulatio, nec diù differenda. Nam ut a proximis et manifestis incipiam, qualem fuisse nuper tentationem putamus, cùm infelix ille Nestorius, subito ex oue conuersus in lupum, gregem Christi lacerare cepisset, cum eum hi ipsi qui rodebantur ex magna adhuc parte ouem crederent, ideoque morsibus eius magis paterent? Nam quis eum facile errare arbitraretur quem tanto Imperii iudicio  electum, tanto sacerdotum studio prosecutum uideret; qui cum magno sanctorum amore, summo populi fauore celebraretur, quotidie palam diuina tractabat eloquia, et noxios quosque Iudeorum et Gentilium confutabat errores? Quo tandem iste modo non cuiuis fidem faceret se recta docere, recta predicare, recta sentire, qui ut uni heresi sue auditum patefaceret, cunctarum hereseon  blasphemias insectabatur? Sed hoc erat illud quod Moyses ait: Tentat uos Dominus Deus uester si diligatis eum an non. Et ut Nestorium pretereamus, in quo plus semper admirationis quam utilitatis, plus fame quam experientie fuit, quem opinione uulgi aliquamdiù magnum humana magis fecerat  gratia quam diuina, eos potius commemoremus qui multis profectibus multaque industria prediti non parue tentationi Catholicis hominibus exstiterunt. uelut apud Pannonias maiorum memoria Photinus Ecclesiam Sirmitanam tentasse memoratur: ubi cum magno omnium fauore in sacerdotium fuisset ascitus, et aliquandiu tanquam Catholicus administraret, subito, sicut malus ille propheta aut somniator quem Moyses significat, creditam sibi plebem Dei persuadere cepit ut sequeretur deos alienos, id est, errores extraneos, quos antea nesciebat. Sed hoc usitatum. Illud uero perniciosum, quod ad tantum nefas non mediocribus adminiculis utebatur. Nam erat et ingenii uiribus ualens et doctrine opibus  excellens et eloquio  prepotens; quippe qui utroque sermone copiose et grauiter disputaret et scriberet: quod monumentis librorum suorum manifestatur, quos idem partim greco, partim latino sermone composuit. Sed bene quod commisse ipsi oues Christi multum pro catholica fide uigilantes et caute, cito ad premonentis Moysi eloquia respexerunt, et prophete atque pastoris sui licèt admirarentur eloquentiam, tentationem tamen non ignorarunt. Nam quem antea quasi arietem gregis sequebantur, eumdem deinceps ueluti lupum fugere ceperunt. Neque solum Photini sed etiam Apollinaris  exemplo istius Ecclesiastice tentationis periculum discimus, et simul ad obseruande diligentius fidei custodiam commonemur. Etenim ipse auditoribus suis magnos estus  et magnas generauit angustias; quippe cum eos huc Ecclesie traheret auctoritas, huc magistri retraheret consuetudo; cumque inter utraque nutabundi et fluctuantes, quid potius sibi seligendum foret non expedirent. Sed forsitan eiusmodi ille uir erat qui dignus esset facile contemni. Imo uero tantus ac talis cui nimium cito in plurimis crederetur. Nam quid illo prestantius, acumine, exercitatione, doctrina? Quam multas ille hereses multis uoluminibus oppresserit, quot inimicos fidei confutauerit errores, indicio est opus illud triginta non minus librorum, nobilissimum ac maximum, quo insanas Porphyrii calumnias magna probationum mole confudit. Longum est uniuersa ipsius opera commemorare; quibus profecto summis edificatoribus Ecclesie par esse potuisset, nisi prophana illa heretice curiositatis libidine nouum nescio quid adinuenisset quo et cunctos labores suos uelut cuiusdam lepre admixtione fedaret et committeret ut doctrina eius non tam edificatio, quam tentatio potius Ecclesiastica diceretur.

 XII. Hic a me forsitan deposcatur ut horum quos supra commemoraui hereses exponam, Nestorii scilicet, Apollinaris, et Photini. Hoc quidem ad rem de qua nunc agimus non attinet. Propositum etenim nobis est, non singulorum errores persequi, sed paucorum exempla proferre, quibus euidenter ac perspicue demonstretur illud quod Moyses ait, quia scilicet si quando Ecclesiasticus aliquis magister, et ipse interpretandis prophetarum mysteriis propheta, noui quiddam in Ecclesiam Dei tentet inducere, ad tentationem id nostram fieri Prouidentia diuina patiatur. Utile igitur fuerit, in excursu, quid supra memorati heretici sentiant breuiter exponere, id est, Photinus, Apollinaris, Nestorius. Photini ergo secta hec est. Dicit Deum singulum esse et solitarium, et more Iudaico confitendum. Trinitatis plenitudinem negat, neque ullam Dei uerbi aut ullam Spiritus sancti putat esse personam. Christum uero hominem tantummodo solitarium adserit, cui principium adscribit ex Maria: et hoc omnimodis dogmatizat, solam nos personam Dei Patris et solum Christum hominem colere debere. Hec ergo Photinus. Apollinaris uero in unitate quidem Trinitatis quasi consentire se iactitat, et hoc ipsum non plena fidei  sanitate; sed in Domini incarnatione aperta professione blasphemat. Dicit enim in ipsa Saluatoris nostri carne aut animam humanam penitus non fuisse, aut certè talem fuisse cui mens et ratio non esset. Sed et ipsam Domini carnem non de sancte uirginis Marie carne susceptam, sed de celo in uirginem descendisse dicebat; eamque nutabundus semper et dubius modo ceternam Deo uerbo, modo de uerbi diuinitate factam predicabat. Nolebat enim in Christo esse duas substantias, unam diuinam, alteram humanam, unam ex Patre, alteram ex matre; sed ipsam uerbi naturam putabat esse discissam, quasi aliud eius permaneret in Deo, aliud uero uersum fuisset in carnem; ut cum ueritas dicat ex duabus substantiis unum esse Christum, ille contrarius ueritati ex una Christi diuinitate duas adserat factas esse substantias. Hec itaque Apollinaris. Nestorius autem contrario Apollinari morbo, dum sese duas in Christo substantias distinguere simulat, duas introducit repente personas, et inaudito scelere duos  esse uult filios Dei, duos Christos, unum Deum, alterum hominem, unum qui ex Patre, alterum qui sit generatus ex matre. Atque ideo asserit sanctam Mariam non Theotocon, sed Christotocon esse dicendam: quia scilicet ex ea non ille Christus qui Deus, sed ille qui erat homo, natus sit. Quod si quis eum putat in litteris suis unum Christum dicere et unam Christi predicare personam, non temere credat. Aut enim istud fallendi arte machinatus est, ut per bona facilius suaderet et mala, sicut ait Apostolus: Per bonum mihi operatus est mortem, Rom. 7. Aut ergo, ut diximus, fraudulentie causa quibusdam in locis scriptorum suorum unum Christum et unam Christi personam credere se iactitat, aut certe post partum iam uirginis ita in unum Christum duas perhibet conuenisse personas, ut tamen conceptus seu partus uirginei tempore, et aliquantò posteà duos Christos fuisse contendat; ut cum scilicet Christus homo communis primum et solitarius natus sit, et necdum Dei uerbo persone unitate sociatus, postea in eum adsumentis uerbi persona descenderit; et licet nunc in Dei gloria maneat adsumptus, aliquandiu tamen nichil inter illum et ceteros homines interfuisse uideatur.

XIII. Hec ergo Nestorius, Apollmaris, Photinus aduersus Catholicam fidem rabidi canes latrant: Photinus, Trinitatem non confitendo; Apollinaris, conuertibilem uerbi dicendo naturam, et duas in Christo substantias non confitendo, et aut totam Christi animam aut certe mentem atque rationem in anima denegando, et adserendo pro sensu mentis fuisse Dei uerbum; Nestorius, duos Christos aut semper esse, aut aliquandiu fuisse adseuerando. Ecclesia uero Catholica et de Deo et de Saluatore nostro recta sentiens, nec in Trinitatis mysterio nec in Christi incarnatione blasphemat. Nam et unam diuinitatem in Trinitatis plenitudine et Trinitatis equalitatem in una atque eadem maiestate ueneratur, et unum Christum Iesum, non duos, eumdemque Deum pariter atque hominem confitetur. Unam quidem in eo personam, sed duas substantias; duas substantias, sed unam credit esse personam: duas substantias, quia mutabile non est uerbum Dei, ut ipsum uerteretur in carnem; unam personam, ne duos profitendo filios, quaternitatem uideatur colere, non Trinitatem. Sed opere pretium est ut id ipsum etiam atque etiam distinctius et expressius enucleemus. In Deo una substantia, sed tres persone; in Christo due substantie, sed una persona. In Trinitate alius atque alius, non aliud atque aliud; in Saluatore aliud atque aliud, non alius atque alius. Quomodo in Trinitate alius atque alius, non aliud atque aliud? Quia scilicet alia et persona Patris, alia Filii, alia Spiritus sancti; sed tamen Patris et Filii et Spiritus sancti non alia et alia, sed una eademque natura. Quomodo in Saluatore aliud atque aliud, non alius atque alius? Quia uidelicet altera substantia diuinitatis, altera humanitatis; sed tamen deitas et humanitas non alter et alter, sed unus idemque Christus, unus idemque filius Dei, et unius eiusdemque Christi et filii Dei una eademque persona; sicut in homine aliud caro, et aliud anima, sed unus idemque homo anima et caro. In Petro et Paulo aliud  anima, aliud caro; nec tamen duo Petri, caro et anima; aut alter Paulus anima, et alter caro; sed unus idemque Petrus, unus idemque Paulus, ex duplici diuersaque subsistens animi corporisque natura. Ita igitur in uno eodemque Christo due substantie sunt; sed una diuina, altera humana; una ex Patre Deo, altera ex matre uirgine; una ceterna et equalis Patri, altera ex tempore et minor Patre; una consubstantialis Patri, altera consubstantialis matri; unus tamen idemque Christus in utraque substantia. Non ergo alter Christus Deus, alter homo; non alter increatus, alter creatus; non alter impassibilis, alter passibilis; non alter equalis Patri, alter minor Patre; non alter ex Patre, alter ex matre; sed unus idemque Christus Deus et homo, idem non creatus et creatus, idem incommutabilis et impassibilis, idem commutatus et passus, idem Patri et equalis et minor, idem ex Patre ante secula genitus, idem in seculo ex matre generatus, perfectus Deus, perfectus homo. In Deo summa diuinitas, in homine plena humanitas. Plena, inquam, humanitas: quippe que animam simul habeat et carnem, sed carnem ueram, nostram, maternam, animam uero intellectu preditam, mente ac ratione pollentem. Est ergo in Christo uerbum, anima, caro; sed hoc totum unus est Christus, unus filius Dei, et unus Saluator ac Redemptor noster. Unus autem, non corruptibili nescio qua diuinitatis et humanitatis confusione, sed integra et singulari quadam unitate persone. Neque enim illa coniunctio alterum in alterum conuertit atque mutauit   , sed ita in unum potius utrum que compegit, ut manente semper in Christo singularitate  unius eiusdemque persone, in eternum quoque permaneat proprietas uniuscuiusque nature; quo scilicet nec unquàm Deus corpus esse incipiat, nec aliquando corpus, corpus esse desistat. Quod etiam humane conditionis demonstratur exemplo. Neque enim in presenti tantum, sed in futuro quoque, unusquisque hominum ex anima constabit et corpore, nec tamen unquam aut corpus in animam aut anima uertetur in corpus; sed unoquoque hominum sine fine uicturo, in unoquoque hominum sine fine necessario utriusque substantie differentia permanebit. Ita in Christo quoque utriusque substantie sua cuique in eternum proprietas, salua tamen persone unitate, retinenda est.

XIu. Sed cum personam sepius nominamus, et dicimus quod Deus per personam homo factus sit, uehementer uerendum est ne hoc dicere uideamur quod Deus uerbum sola imitatione actionis que sunt nostra susceperit, et quidquid illud est conuersationis humane, quasi adumbratus, non quasi uerus homo fecerit; sicut in theatris fieri solet, ubi unus plures effingit repente personas, quarum ipse nulla est. Quotiescumque etenim aliqua suscipitur imitatio actionis aliene, ita aliorum officia aut opera patrantur, ut tamen hi qui agunt, non sint ipsi quos agunt. Neque enim (ut, uerbi gratia, secularium et Manicheorum [, cum actor tragicus Sacerdotem effingit aut regem, sacerdos aut rex est. Nam desinente actu simul et ea quam susceperat persona desistit. Absit hoc a nobis nefarium scelestumque ludibrium. Manicheorum sit ista dementia; qui phantasie predicatores, aiunt Filium Dei Deum, personam hominis non substantia extitisse, sed actu putatiuo quodam et conuersatione simulasse. Catholica uero fides ita uerbum Dei hominem factum esse dicit, ut que nostra sunt, non fallaciter et adumbrate, sed uere expresseque susciperet, et que erant humana, non quasi aliena imitaretur, sed potius ut sua gereret; et prorsus quod agebat, hoc etiam esset. Sicut ipsi nos quoque in eo quod loquimur, sapimus, uiuimus, subsistimus, non imitamur homines, sed sumus. Neque enim Petrus et Ioannes, ut eos potissimùm nominem, imitando erant homines, sed subsistendo. Neque enim Paulus simulabat Apostolum, aut fingebat Paulum; sed erat Apostolus, et subsistebat Paulus. Ita etiam Deus uerbum adsumendo et habendo carnem, loquendo, faciendo, patiendo per carnem, sine ulla tamen sue corruptione nature, hoc omnino prestare dignatus est ut hominem perfectum non imitaretur aut fingeret, sed exhiberet, ut homo uerus non uideretur aut putaretur, sed esset atque subsisteret. Igitur sicut anima connexa carni, nec in carnem tamen uersa, non imitatur hominem, sed est homo, et homo non per simulationem, sed per substantiam, ita etiam uerbum Deus, absque ulla sui conuersione,  uniendo se homini, non confundendo, non imitando factus est homo, sed subsistendo. Abiiciatur ergo tota penitùs persone illius intelligentia que fingendo imitatione suscipitur, ubi semper alius est et aliud simulatur, ubi ille qui agit, nunquam is est quem agit. Absit etenim ut hoc fallaci modo Deus uerbum personam hominis suscepisse credatur; sed ita potius ut incommutabili sua manente substantia, et in se perfecti hominis suscipiendo naturam, ipse caro, ipse homo, ipse persona hominis existeret, non simulatoria, sed uera, non imitatiua, sed substantiua, non denique que cum actione desisteret, sed que prorsus in substantia permaneret.

Xu. Hec igitur in Christo persone unitas nequaquam post uirginis partum, sed in ipso uirginis utero compacta atque perfecta est. uehementer enim precauere debemus, ut Christum non modo unum, sed etiam semper unum confiteamur: quia intoleranda blasphemia est ut etiamsi nunc eum unum esse concedas, aliquando tamen non unum, sed duos fuisse contendas, unum scilicet post tempus baptismatis, duos uero sub tempore natiuitatis. Quod immensum sacrilegium non aliter profecto uitare poterimus nisi unitum hominem Deo, sed unitate persone, non ab ascensu, uel resurrectione, uel baptismo, sed iam in matre, iam in utero, iam denique in ipsa uirginali conceptione fateamur: propter quam persone unitatem indifferenter atque promiscue et que Dei sunt propria tribuuntur homini, et que carnis propria adscribuntur Deo. Inde est enim quod diuinitus scriptum est et filium hominis descendisse de celo, et Dominum maiestatis crucifixum in terra, Ioan. 3. 1 Cor. 2. Inde etiam est ut carne Domini facta, carne Domini creata, ipsum uerbum Dei factum, ipsa sapientia Dei impleta, scientia creata dicatur; sicut in prescientia manus ipsius et pedes eius fossi esse referuntur. Per hanc, inquam, persone unitatem illud quoque similis mysterii ratione perfectum est, ut carne uerbi ex integra matre nascente, ipse Deus uerbum natus ex uirgine catholicissime credatur, impiissime denegetur. Que cum ita sint, absit ut quisquam sanctam Mariam diuine gratie priuilegiis et speciali gloria fraudare conetur. Est enim singulari quodam Domini ac Dei nostri, Filii autem sui, munere uerissime ac beatissime theotocos confitenda; sed non eo modo theotocos quo impia quedam heresis suspicatur, que adserit eam Dei matrem sola appellatione dicendam, quod eum scilicet pepererit hominem qui postea factus est Deus; sicut dicimus Presbyteri matrem, aut Episcopi matrem, non iam Presbyterum aut Episcopum pariendo, sed eum generando hominem qui postea Presbyter uel Episcopus factus est. Non ita, inquam, sancta Maria theotocos, sed ideo potiùs quoniam, ut supra dictum est, iam in eius sacrato utero sacrosanctum illud mysterium perpetratum est, quod propter singularem quamdam atque unicam persone unitatem, sicut uerbum in carne caro, ita homo in Deo, Deus est.

XuI. Sed iam ea que supra de memoratis heresibus  uel de catholica fide breuiter dicta sunt renouande causa memorie breuius strictiusque repetamus; quo scilicet et intelligantur iterata plenius, et firmius inculcata teneantur. Anathema igitur Photino non recipienti plenitudinem Trinitatis, et Christum hominem tantummodo solitarium predicanti. Anathema Apollinari adserenti in Christo conuerse diuinitatis corruptionem, et auferenti perfecte humanitatis proprietatem. Anathema Nestorio neganti ex uirgine Deum natum, adserenti duos Christos, et explosa Trinitatis fide, quaternitatem nobis introducenti. Beata  uero Catholica Ecclesia, que unum Deum in Trinitatis plenitudine et item Trinitatis equalitatem in una Diuinitate ueneratur; ut neque singularitas substantie personarum confundat proprietatem, neque item Trinitatis distinctio unitatem separet Deitatis. Beata, inquam, Ecclesia, que in Christo duas ueras perfectasque substantias, sed unam Christi credit esse personam, ut neque naturarum distinctio unitatem persone diuidat, neque item persone unitas differentiam confundat substantiarum. Beata, inquam, Ecclesia, que ut unum semper Christum esse et fuisse fateatur, unitum hominem Deo, non post partum, sed iam in ipso matris utero confitetur. Beata, inquam, Ecclesia, que Deum factum hominem non conuersione nature, sed persone ratione intelligit, persone autem non simulatorie et transeuntis, sed substantiue ac permanentis. Beata, inquam, Ecclesia, que hanc persone unitatem tantam uim habere predicat ut propter eam miro ineffabilique mysterio et diuina homini et Deo adscribat humana. Nam propter eam et hominem de celo secundum Deum descendisse non abnegat, et Deum secundum hominem credit in terra factum, passum, et crucifixum. Propter ea denique et hominem Dei filium et Deum filium uirginis confitetur. Beata igitur ac ueneranda, benedicta, et sacrosancta, et omnino superne illi angelorum laudationi comparanda confessio, que unum Dominum Deum trina sanctificatione glorificat. Idcirco etenim uel maxime unitatem Christi predicat, ne mysterium Trinitatis excedat. Hec in excursu dicta sint, alias,  si Deo placuerit, uberius tractanda et explicanda. Nunc ad propositum redeamus.

XuII. Dicebamus ergo in superioribus quod in Ecclesia Dei tentatio esset populi, error magistri, et tanto maior tentatio quanto ipse esset doctior qui erraret. Quod primum Scripture auctoritate, deinde ecclesiasticis docebamus exemplis, eorum scilicet commemoratione qui cum aliquandiu sane fidei forent habiti, ad extremum tamen aut in alienam decidissent sectam, aut ipsi suam heresim condidissent. Magna profecto res, et ad discendum utilis, et ad recolendum necessaria; quam etiam atque etiam exemplorum molibus illustrare atque inculcare debemus; ut omnes uere Catholici nouerint se cum Ecclesia doctores recipere, non cum doctoribus Ecclesie fidem deserere debere. Sed ego ita arbitror, quod cum multos in hoc tentandi genere proferre ualeamus, nemo pene sit qui Origenis tentationi ualeat comparari; in quo plura adeo preclara, adeo singularia, adeo mira exstiterunt, ut inter initia habendam cunctis adsertionibus eius fidem quiuis ille facile iudicaret. Nam si uita facit auctoritatem, magna illi industria, magna pudicitia  , patientia, tolerantia. Si genus uel  eruditio, quid eo nobilius  , qui primum in ea domo natus est que est illustrata martyrio, deinde pro Christo non solum patre sed omni quoque facultate priuatus, tantum inter sancte paupertatis profecit augustias ut pro nomine Dominice confessionis  sepius, ut ferunt, adfligeretur. Neque uero hec in illo sola erant que cuncta postea tentationi forent, sed tanta etiam uis ingemi, tam profundi, tam acris, tam elegantis ut omnes pene multum longeque superaret; tanta doctrine ac totius eruditionis magnificentia ut pauca forent diuine, pene fortasse nulla humane philosophie que non penitus adsequeretur: cuius scientie cum Greca concederent  , Hebrea quoque elaborata sunt. Eloquentiam uero quid memorem, cuius  fuit tam amena, tam lactea, tam dulcis oratio ut mihi ex ore ipsius non tam uerba quam mella quedam fluxisse uideantur? Que non ille persuasu difficilia disputandi uiribus elimpidauit, que factu ardua non ut facillima uiderentur effecit? Sed forsitan argumentorum tantummodo nexibus adsertiones suas texuit? Imo plane nemo unquam magistrorum fuit qui pluribus diuine legis uteretur exemplis. Sed, credo, pauca conscripsit? Nemo mortalium plura; ut mihi sua omnia non solum non perlegi, sed ne inueniri quidem posse uideantur: cui ne quicquam ad scientie instrumenta deesset, etiam plenitudo exabundauit etatis  . Sed forsitan discipulis parum felix? Quis unquam felicior? Nempe innumeri ex sinu suo doctores, innumeri sacerdotes, confessores et martyres extiterunt. Iam uero quanta apud omnes illius admiratio, quanta gloria, quanta gratia fuerit, quis exsequi ualeat? Quis non ad eum paulo religiosor ex ultimis mundi partibus aduolauit? Quis Christianorum non pene ut prophetam, quis philosophorum non ut magistrum ueneratus est? Quam autem non solum priuate conditioni, sed ipsi quoque fuerit reuerendus imperio declarant historie, que eum a matre  Alexandri Imperatoris accitum ferunt, celestis utique sapientie merito, cuius et ille gratia et amore illa flagrabat. Sed et eiusdem Epistole testimonium perhibent quas ad Philippum Imperatorem  , qui primus Romanorum Principum Christianus  fuit, Christiani magisterii auctoritate conscripsi. De cuius incredibili quadam scientia si quis referentibus nobis Christianum non accepit testimonium, saltem testificantibus philosophis gentilem recipiat confessionem. Ait namque impius ille Porphyrius  excitum se fama ipsius Alexandriam puerum fere perrexisse, ibique eum uidisse iam senem, sed plane talem tantumque qui arcem totius scientie condidisset. Dies me citius defecerit quam ea que in illo uiro preclara exstiterunt uel ex minima saltem parte perstringam: que tamen omnia non solum ad Religionis gloriam, sed etiam ad tentationis magnitudinem pertinebant. Quotus enim quisque tanti ingenii, tante doctrine, tante gratie uirum aut facilè deponeret, ac non illa potius uteretur sententia, se cum Origene errare malle, quam cum aliis uera sentire? et quid plura? Eo res decidit ut tante persone, tanti doctoris, tanti prophete, non humana aliqua, sed, ut exitus docuit, nimium periculosa tentatio plurimos a fidei integritate deduceret. Quamobrem hic Origenes tantus ac talis, dum gratia Dei insolentius abutitur, dum ingenio suo nimium indulget, sibique satis credit, cum parui pendit antiquam Christiane Religionis simplicitatem, dum se plus cunctis sapere presumit, dum ecclesiasticas traditiones et ueterum magisteria contemnens, quedam Scripturarum capitula  nouo more interpretatur, meruit ut de se quoque Ecclesie Dei  diceretur: Si surrexerit in modio tuî propheta, Deut 13. Et paulo post: Non audies, inquit, uerba prophete illius. Et item: Quia tentat uos, inquit, Dominus Deus uester utrum diligatis eum an non. uere non solum tentatio, sed etiam magna tentatio deditam sibi atque in se pendentem Ecclesiam admiratione ingenii, scientie, eloquentie, conuersationis, et gratie, nichil de se suspicantem, nichil uerentem, subito a ueteri Religione in nouam prophanitatem sensim paulatimque traducere. Sed dicet aliquis corruptos esse Origenis libros. Non resisto; quin potius et malo. Nam id a quibusdam et traditum et scriptum est, non Catholicis tantum, uerum etiam Hereticis. Sed illud est quod nunc debemus aduertere etsi non ipsum, libros tamen sub nomine suo editos, magne esse tentationi: qui multis blasphemiarum uulneribus scatentes, non ut alieni, sed quasi sui et leguntur et amantur; ut etsi in errore concipiendo Origenis non fuit sensus, ad errorem tamen persuadendum Origenis auctoritas ualere uideatur.

XuIII. Sed et Tertulliani quoque eadem ratio est Nam sicut ille apud Grecos, ita hic apud Latinos nostrorum omnium facile princeps iudicandus est. Quid enim hoc uiro doctius, quid in diuinis atque humanis rebus exercitatius? Nempe omnem philosophiam et cunctas philosophorum sectas, auctores, adsertoresque sectarum, omnesque eorum disciplinas, omnem historiarum ac studiorum uarietatem mira quadam mentis capacitate complexus est. Ingenio uero nonne tam graui ac uehementi excelluit ut sibi nichil pene ad expugnandum proposuerit quod non aut acumine inruperit, aut pondere eliserit? Iam porro orationis sue laudes quis exsequi ualeat, que, tanta nescio qua rationum necessitate concerta est ut ad consensum suî quos suadere non potuerit impellat; cuius quot pene uerba, tot sententie sunt; quot sensus, tot uictorie. Sciunt hoc Marciones, Apelles, Praxee, Hermogenes, Iudei, Gentiles, Gnostici, ceterique; quorum ille blasphemias multis ac magnis uoluminum suorum molibus, uelut quibusdam fulminibus, euertit. Et tamen hic quoque post hec omnia, hic, inquam, Tertullianus, catholici dogmatis, id est, uniuersalis ac uetuste fidei parum tenax, ac disertior multo quam felicior, mutata deinceps sententia, fecit ad extremum quod de eo beatus confessor Hilarius quodam loco scribit: Se quenti, inquit, errore detraxit scriptis probabilibus auctoritatem, Hilarius in Matth. c. 5. Et fuit ipse quoque in Ecclesia magna tentatio. Sed de hoc nolo plura dicere. Hoc tantum commemorabo, quod contra Moysi preceptum exsurgentes in Ecclesia nouellas Montani furias et insana illa insanarum mulierum nouitii dogmatis somnia  ueras prophetias adseuerando, meruit ut de se  quoque et scripturis suis diceretur: Si surrexerit in medio tuî propheta. Et mox: Non audies uerba prophete illius. Quare? Quia, inquit, tentat uos Dominus uester utrum diligatis eum an non.

XIX. His igitur tot ac tantis ceterisque eiusmodi Ecclesiasticorum exemplorum molibus euidenter aduertere, et secundum Deuteronomii leges luce clarius intelligere debemus, quod si quando aliquis Ecclesiasticus magister a fide aberrauerit, ad tentationem id nostram fieri Prouidentia diuina patiatur, utrum diligamus Deum an non in toto corde et in tota anima nostra.

XX. Que cum ita sint, ille est uerus et germanus Catholicus qui ueritatem Dei, qui Ecclesiam, qui Christi corpus diligit, qui diuine Religioni, qui catholice fidei nichil preponit, non hominis cuiuspiam auctoritatem, non amorem, non ingenium, non eloquentiam, non philosophiam; sed hec cuncta despiciens, et in fide fixus, stabilis, permanens, quicquid uniuersaliter antiquitus Ecclesiam Catholicam tenuisse cognouerit, id solum sibi tenendum credendumque decernit; quicquid uero ab aliquo deinceps uno preter omnes uel contra omnes sanctos nouum et inauditum subindici senserit, id non ad Religionem sed ad tentationem potiùs intelligit pertinere, tum precipue beati Apostoli Pauli eruditus eloquiis: hoc est enim quod in prima ad Corinthios Epistola scribit: Oportet, inquit, et hereses esse, ut probati manifesti fiant in uobis, 1 Cor. 11; ac si diceret: Ob hoc hereseon non statim diuinitus eradicantur auctores, ut probati manifesti fiant, id est, ut unusquisque quam tenax et fidelis et fixus catholice fidei sit amator appareat. Et reuera, cùm queque nouitas ebullit, statìm cernitur frumentorum grauitas et leuitas palearum; tunc sine magno molimine excutitur ab area quod nullo pondere intra aream tenebatur. Namque alii illico prorsus auolant; alii uero tantummodo excussi, et perire metuunt, et redire erubescunt saucii,  semineces ac semiuiui; quippe qui tantam ueneni hauserint quantitatem que nec occidat nec digeratur, nec mori cogat nec uiuere sinat, heu miseranda conditio! quantis illi curarum estibus, quantis turbinibus exagitantur? Nunc etenim, qua uentus impulerit, incitato errore rapiuntur; nunc in semetipsos reuersi, tanquam contrarii fluctus, reliduntur, nunc temeraria presumptione et ea que incerta uidentur adprobant; nunc irrationali metu, etiam que certa sunt expauescunt; incerti qua eant, qua redeant, quid adpetant, quid fugiant, quid teneant, quid dimittant. Que quidem dubii et male penduli cordis afflictio diuine erga se miserationis est medicina, si sapiant. Idcirco etenim extra tutissimum catholice fidei portum diuersis cogitationum quatiuntur, uerberantur, ac pene enecantur procellis, ut excussa in altum elate mentis uela deponant, que male nouitatum uentis expanderant, seseque intra fidissimam stationem placide ac bone matris reducant et teneant, atque amaros illos turbulentosque errorum fluctus primitus reuomant, ut possint deinceps uiue et salientis aque fluenta potare. Dediscant bene quod didicerant non bene; et ex toto Ecclesie dogmate quod intellectu capi potest capiant, quod non potest credant.

XXI. Que cum ita sint, iterum atque iterum eadem mecum reuoluens et reputans, mirari satis nequeo tantam quorumdam hominum uesaniam, tantam excecate mentis impietatem, tantam postremo errandi libidinem ut contenti non sint tradita semel et accepta antiquitus credendi regula, sed noua ac noua in diem querant, semperque aliquid gestiant Religioni addere, mutare, detrahere; quasi non celeste dogma sit quod semel reuelatum esse sufficiat, sed terrena institutio, que aliter perfici nisi assidua emendatione, imo potius reprehensione non possit, cum diuina clament oracula: Ne transferas terminos quos posuerunt patres tui, Prou. 22; et: Super iudicantem ne iudices, Eccli. 8; et: Scirdentem sepem mordebit eum serpens, Eccles. 10, et illud apostolicum, quo omnes omnium hereseon scelerate nouitates uelut quodam spiritali gladio sepe truncate semperque truncande sunt: O Timothee, depositum custodi, deuitans prophanas uocum nouitates et oppositiones falsi nominis scientie, quam quidam promittentes, circa fidem exciderunt, 1, Tim. 6. Et post hec inueniuntur aliqui tanta inueterate frontis duritia, tanta impudentie incude, tanto adamante pertinacie, qui tantis eloquiorum celestium molibus non succumbant, tantis ponderibus non fatiscant, tantis malleis non conquassentur, tantis postremo fulminibus non conterantur? Deuita, inquit, prophanas uocum nouitates: Non dixit antiquitates, non dixit uetustates; imo plane quid e contrario sequeretur ostendit. Nam si uitanda est nouitas, tenenda est antiquitas; et si prophana est nouitas, sacrata est uetustas. Et oppositiones, inquit, falsi nominis scientie. uere falsum nomen apud doctrinas Hereticorum; ut ignorantia scientie, et caligo serenitatis, et tenebre luminis appellatione fucentur. Quam quidam, inquit, promittentes, circa fidem exciderunt.  Quid promittentes exciderunt, nisi nouam nescio quam ignoratamque doctrinam? Audias etenim quosdam ipsorum dicere: uenite, o insipientes et miseri, qui uulgo Catholici uocitamini, et discite fidem ueram, quam preter nos nullus intelligit, que multis ante seculis latuit, nuper uero reuelata et ostensa est; sed discite furtìm atque secretìm: delectabit enim uos. Et item: Cum didiceritis, latenter docete; ne mundus audiat, nec Ecclesia sciat: paucis namque concessum est tanti mysterii capere secretum. Nonne hec uerba sunt illius meretricis que apud Salomonis Prouerbia uocat ad se pretereuntes uiam qui dirigunt iter suum? Qui est, inquit, uestrum insipientissimus, diuertat ad me. Inopes autem sensu exhortatur dicens: Panes occultos libenter attingite, et aquam dulcem furtim bibite. Quid deinde? At ille, inquit, nescit quoniam terrigene apud eam pereunt, Prou. 9. Qui sunt isti terrigene? Exponat Apostolus: Qui circa fidem, inquit, exciderunt, 2 Tim. 2.

XXII. Sed opere pretium est totum ipsum Apostoli capitulum diligentius pertractare. O Timothee, inquit, depositum custodi, deuitans profanas uocum nouitates. O! Exclamatio ista et prescientie est pariter et caritatis. Preuidebat enim futuros, quos etiam predolebat, errores. Quis est hodie Timotheus nisi uel generaliter uniuersa Ecclesia, uel specialiter totum corpus Prepositorum, qui integram diuini cultûs scientiam uel habere ipsi debent uel aliis infundere? Quid est, depositum custodi? Custodi, inquit, propter fures, propter inimicos, ne dormientibus hominibus, superseminent zizania super illud tritici bonum semen quod seminauerat filius hominis in agro suo, Depositum, inquit, custodi. Quid est depositum? id est, quod tibi creditum est, non quod a te inuentum; quod accepisti, non quod excogitasti; rem non ingenii, sed doctrine, non usurpationis priuate, sed publice traditionis; rem ad te perductam, non a te prolatam: in qua non auctor debes esse, sed custos; non institutor, sed sectator; non ducens, sed sequens. Depositum, inquit, custodi; catholice fidei talentum inuiolatum illibatumque conserua. Quod tibi creditum, hoc penes te maneat, hoc a te tradatur. Aurum accepisti, aurum redde: nolo mihi pro aliis alia subiicias: nolo pro auro aut impudenter plumbum aut fraudulenter eramenta supponas: nolo auri speciem, sed naturam plane. O Timothee, O Sacerdos, O Tractator, O Doctor, si te diuinum munus idoneum fecerit, ingenio, exercitatione, doctrina, esto spiritalis tabernaculi Beseleel, pretiosas diui dogmatis gemmas exsculpe, fideliter coapta, adorna sapienter, adiice splendorem, gratiam, uenustatem. Intelligatur, te exponente illustrius, quod ante obscurius credebatur. Per te posteritas intellectum gratuletur quod ante uetustas non intellectum uenerabatur. Eadem tamen que didicisti doce, ut cum dicas noue, non dicas noua.

XXIII. Sed forsitan dicit aliquis: Nullusne ergo in Ecclesiâ Christi profectus habebitur Religionis? Habeatur plane, et maximus. Nam quis ille est tam inuidus hominibus, tàm exosus Deo, qui istud prohibere conetur? Sed ita tamen ut uerè profectus sit ille fidei,  non permutatio. Siquidem ad profectum pertinet ut in semetipsum unaqueque res amplificetur; ad permutationem uerò, ut aliquid ex alio in aliud transuertatur. Crescat igitur oportet et multùm uehementerque proficiat tam singulorum quam omnium, tam unius hominis quam totius Ecclesie, etatum ac seculorum gradibus, intelligentia, scientia, sapientia, sed in suo duntaxa: genere, in eodem scilicet dogmate, eodem sensu, eademque sententia. Imitetur animarum religio rationem corporum: que licet annorum processu numeros suos euoluant et explicent, eadem tamen que erant permanent. Multum interest inter pueritie florem et senectutis maturitatem; sed iidem tamen ipsi fiunt senes qui fuerant adolescentes; ut quamuis unius eiusdemque hominis status habitusque mutetur, una tamen nichilominus eademque natura, una eademque persona sit. Parua lactentium membra, magna iuuenum, eadem ipsa sunt tamen. Quot paruulorum artus, tot uirorum; et si qua illa sunt que eui maturioris etate pariuntur, iam in seminis ratione proserta sunt; ut nichil nouum postea proferatur in senibus quod non in pueris iam antè latitauerit. Undè non dubium est hanc esse legitimam et rectam proficiendi regulam, hunc ratum atque pulcherrimum crescendi ordinem, si eas semper in grandioribus partes ac formas numerus detexat etatis quas in paruulis Creatoris sapientia preformauerat. Quod si humana species in aliquam deinceps non sui generis uertatur effigiem, aut certe addatur quippiam membrorum numero uel detrahatur, necesse est ut totum corpus uel intercidat, uel prodigiosum fiat, uel certe debilitetur: ita etiam Christiane Religionis dogma sequatur has decet profectuum leges, ut annis scilicet consolidetur, dilatetur tempore, sublimetur etate, incorruptum tamen illibatumque permaneat, et uniuersis partium suarum mensuris cunctisque quasi membris ac sensibus propriis plenum atque perfectum sit, quod nichil preterea permutationis admittat, nulla proprietatis dispendia, nullam definitionis sustineat uarietatem. Exempli gratia: Seuerunt maiores nostri antiquitus in hac ecclesiastica segete triticee fidei semina: iniquum ualde et incongruum est ut nos eorum posteri pro germana ueritate frumenti subdititium zizanie legamus errorem. Quin potiùs hoc rectum et consequens est ut primis atque extremis sibimet non discrepantibus, de incrementis triticee institutionis triticei quoque dogmatis frugem demetamus; ut cùm aliquid ex illis seminum primordiis accessu temporis euoluatur, et nunc letetur et excolatur, nichil tamen de germinis proprietate mutetur: addatur licet species, forma, distinctio, eadem tamen cuiusque generis natura permaneat. Absit etenim ut rosea illa catholici sensus plantaria in carduos spinasque uertantur. Absit inquam, ut in isto spiritali paradiso de cinnamomi et balsami surculis lolium repente atque aconita proueniant. Quodcumque igitur in hac Ecclesia Dei agricultura fide patrum satum est, hoc idem filiorum industriâ decet excolatur et obseruetur, hoc idem floreat et maturescat, hoc idem proficiat et perficiatur. Fas est etenim ut prisca illa celestis  philosophie dogmata processu temporis excurentur, limentur, poliantur; sed nefas est ut commutentur, nefas ut detruncentur, ut mutilentur. Accipiant, licet, euidentiam, lucem, distinctionem; sed retineant necesse est plenitudinem, integritatem, proprietatem. Nam si semel admissa fuerit hec impie fraudis licentia, horreo dicere quantum exscindende atque abolende Religionis periculum consequatur. Abdicata etenim qualibet parte catholici dogmatis, alia quoque atque item alia, ac deinceps alia et alia, iam quasi ex more et licito, abdicabuntur. Porro autem sigillatìm partibus repudiatis, quid aliud ad extremum sequetur, nisi ut totum pariter repudietur? sed e contra, si nouitia ueteribus, extranea domesticis, et profana sacratis admisceri ceperint, proserpat hic mos in uniuersum necesse est ut nichil posthac apud Ecclesiam relinquatur intactum, nichil illibatum, nichil integrum, nichil immaculatum, sed sit ibidem deinceps impiorum ac turpium errorum lupanar ubi erat antea caste et incorrupte sacrarium ueritatis. Sed auertat hoc a suorum mentibus nefas diuina pietas, sitque hic potiùs impiorum furor. Christi uero Ecclesia, sedula et cauta depositorum apud se dogmatum custos, nichil in his unquam permutat, nichil minuit, nichil addit, non amputat necessaria, non apponit superflua, non amittit sua, non usurpat aliena; sed omni industria hoc unum studet ut uetera fideliter sapienterque tractando, si qua sunt illa antiquitus informata et inchoata, accuret et poliat; si qua iam expressa et enucleata consolidet, firmet; si qua iam confirmata et definita, custodiat; denique quid unquam aliud Conciliorum decretis enisa est nisi ut quod antea simpliciter credebatur, hoc idem postea diligentius crederetur, quod antea lentius predicabatur, hoc idem postea instantius predicaretur, quod antea securius colebatur, hoc idem postea sollicitiùs excoleretur? Hoc, inquam semper, neque quicquam preterea, Hereticorum nouitatibus excitata, conciliorum suorum decretis catholica perfecit Ecclesia, nisi ut quod prius à Maioribus sola traditione susceperat, hoc deinde posteris etiam per Scripture chirographum consignaret, magnam rerum summam paucis litteris comprehendendo, et plerumque, propter intelligentie lucem, non nouum fidei sensum  noue appellationis proprietate signando.

 XXIu. Sed ad Apostolum redeamus. O Timothee, inquit, depositum custodi, deuitans prophanas uocum nouitates. Deuita, inquit, quasi uiperam, quasi scorpionem, quasi basiliscum, ne te non solum tactu, sed etiam uisu afflatuque percutiant. Quid est deuitare? cum huiusmodi nec cibum sumere, 1 Cor. 5. Quid est, deuita? Si quis, inquit, uenit ad uos, et hanc doctrinam non affert, 2 Ioann. Quam doctrinam, nisi catholicam et uniuersalem, et unam eamdemque per singulas etatum successiones incorrupta ueritatis traditione manentem, et usque in secula sine fine mansuram? Quid tum? Nolite, inquit, recipere eum in domum, nec aue ei dixeritis. Qui enim dicit illi aue, communicat operibus eius malignis. Prophanas, inquit, uocum nouitates. Quid est prophanas? Que nichil habent sacri, nichil religiosi, ab Ecclesie penetralibus, que est templum Dei, penitus extraneas. Prophanas, inquit, uocum nouitates. uocum, id est, dogmatum, rerum, sententiarum nouitates, que sunt uetustati atque antiquitati contrarie: que si recipiantur, necesse est ut fides beatorum patrum, aut tota, aut certe magnâ ex parte uioletur; necesse est ut omnes omnium etatum fideles, omnes sancti omnes casti, continentes, uirgines, omnes clerici, leuite et sacerdotes, tanta confessorum millia, tanti martyrum exercitus, tanta urbium, tanta populorum celebritas et multitudo, tot insule, prouincie, reges, gentes, regna, nationes, totus postremo iam pene terrarum orbis, per catholicam fidem Christo capiti incorporatus, tanto seculorum tractu ignorasse, errasse, blasphemasse, nesciisse quid crederet, pronuntietur. Prophanas, inquit, uocum nouitates deuita: quas recipere atque sectari nunquam Catholicorum, semper uero Hereticorum fuit. Et reuera, que unquam heresis nisi sub certo nomine, certo loco, certo tempore ebulliuit? Quis unquam hereses instituit nisi qui se prius ab Ecclesie catholice uniuersitatis et antiquitatis consensione discreuerit? Quod ita esse luce clarius exempla demonstrant. Quis enim unquam ante profanum illum Pelagium tantam uirtutem liberi presumpsit arbitrii ut ad hoc in bonis rebus per actus singulos adiuuandum necessariam Dei gratiam non putaret? Quis ante prodigiosum discipulum eius Celestium  reatu preuaricationis Ade omne  humanum genus denegauit adstrictum? Quis ante sacrilegum Arium trinitatis unitatem discindere, quis ante sceleratum Sabellium unitatis Trinitatem confundere ausus est? Quis ante crudelissimum Nouatianum  crudelem Deum dixit, eo quod mallet mortem morientis quam ut reuertatur et uiuat? Quis ante magum Simonem, apostolica districtione percussum (a quo uetus ille turpitudinum gurges usque in nouissimum Priscillianum [ auctorem malorum  , id est, scelerum, impietatum, flagitiorumque nostrorum ausus est dicere creatorem Deum? Quippe quem adserit talem hominum manibus ipsam suis creare naturam, que proprio quodam motu et necessarie cuiusdam uoluntatis impulsu nichil aliud possit, nichil aliud uelit nisi peccare, eò quòd furiis uitiorum omnium exagitata et inflammata in omnia turpitudinum barathra inexhausta cupiditate rapiatur. Innumera sunt talia, que breuitatis studio pretermittimus: quibus tamen cunctis satis euidenter perspicueque monstratur hoc apud omnes fere hereses quasi solemne esse ac legitimum,  ut semper profanis nouitatibus gaudeant, antiquitatis scita fastidiant, et per oppositiones falsi nominis scientie a fide naufragent. Contra uero Catholicorum hoc uere proprium, deposita sanctorum patrum et commissa seruare, damnare profanas nouitates, et sicut dixit atque iterum predixit Apostolus, si quis annuntiauerit preterquam quod acceptum est, anathema sit, Gal. 1.

XXu. Hic fortasse aliquis interroget an et Heretici diuine Scripture testimoniis utantur. Utuntur plane. et uehementer quidem. Nam uideas eos uolare per singula queque sancte legis uolumina, per Moysi, per Regum libros; per Psalmos, per Apostolos, per Euangelia, per Prophetas. Siue enim apud suos, siue alienos, siue priuatìm, siue publice, siue in sermonibus, siue in libris, siue in conuiuiis, siue in plateis, nichil unquam pene de suo proferunt quod non etiam Scripture uerbis  adumbrare conentur. Lege Pauli Samosateni opuscula, Priscilliani, Eunomii, Iouiniani, reliquarumque pestium; cernas infinitam exemplorum congeriem, prope nullam omitti paginam que non noui aut ueteris Testamenti sententiis fucata et colorata sit. Sed tanto magis cauendi et pertimescendi sunt, quanto occultius sub diuine legis umbraculis latitant. Sciunt enim fetores suos nulli fere cito esse placituros, si nudi et simplices exhalentur; atque idcirco eos celestis eloquii uelut quodam aromate aspergunt, ut ille qui humanum facile despiceret errorem, diuina non facile contemnat oracula. Itaque faciunt quod hi solent  , qui paruulis austera quedam temperaturi pocula, prius oras melle circumlinunt, ut incauta etas cum dulcedinem presenserit, amaritudinem non reformidet. Quod etiam iis cure est qui mala gramina et noxios succos medicaminum uocabulis precolorant, ut nemo fere ubi suprascriptum legerit remedium, suspicetur uenenum. Inde denique et Saluator clamabat: Attendite uobis a pseudoprophetis, qui ueniunt ad uos in uestitu ouium, ab intus autem sunt lupi rapaces, Matth. 7. Quid est uestitus ouium, nisi Prophetarum et Apostolorum proloquia, que iidem, ouili quadam sinceritate, agno illi immaculato, qui  tollit peccatum mundi, tanquam uellera quedam texuerunt? Qui sunt lupi rapaces, nisi sensus Hereticorum feri et rabidi, qui caulas Ecclesie semper infestant et gregem Christi quaqua possunt dilacerant? Sed ut fallacius incautis ouibus obrepant, manente luporum ferocia, deponunt lupinam speciem, et sese diuine legis sententiis uelut quibusdam uelleribus obuoluunt, ut cum quisque lanarum mollitiem presenserit, nequaquam aculeos dentium pertimescat. Sed quid ait Saluator? Ex fructibus eorum cognoscetis eos: id est, cum ceperint diuinas illas uoces non iam proferre tantum, sed etiam exponere, nec adhuc iactare solum, sed etiam interpretari, tunc amaritudo illa, tunc acerbitas, tunc rabies intelligetur, tunc nouitium uirus exhalabitur, tunc profane nouitates aperientur; tunc primum scindi sepem uideas, tunc transferri patrum terminos, tunc Catholicam fidem cedi, tunc Ecclesiasticum dogma lacerari. Tales erant ii quos percutit Apostolus Paulus in secunda ad Corinthios Epistola, dicens: Nam eiusmodi, inquit, pseudoapostoli, sunt operarii subdoli, transfigurantes se in Apostolos Christi? 2 Cor. 11. Quid est transfigurantes se in Apostolos Christi? Proferebant Apostoli diuine legis exempla; proferebant et illi. Proferebant Apostoli psalmorum auctoritates; proferebant et illi. Proferebant Apostoli sententias Prophetarum; et illi nichilominus proferebant. Sed cum ea que similiter protulerant, interpretari non similiter cepissent, tunc simplices a subdolis, tunc infucati a fucatis, tunc recti a peruersis, tunc postremo ueri Apostoli a falsis Apostolis discernebantur. Et non mirum, inquit. Ipse enim Satanas transfigurat se in angelum lucis. Non est ergo magnum si ministri eius transfigurantur sicut ministri iustitie. Ergo secundum Apostoli Pauli magisterium, quotiescumque uel pseudoapostoli uel pseudoprophete uel pseudodoctores diuine legis sententias proferunt, quibus male interpretatis errores suos adstruere conentur, non dubium est quin auctoris sui callida machinamenta sectentur, que ille nunquam profecto comminisceretur, nisi sciret omnino nullam esse ad fallendum faciliorem uiam, quam ut ubi nefarii erroris subinducitur fraudulentia, ibi diuinorum uerborum pretendatur auctoritas.

XXuI. Sed dicet aliquis: Unde probatur quia sacre legis exemplis Diabolus uti soleat? Legat Euangelia, in quibus scribitur: Tunc assumpsit illum Diabolus, id est, Dominum Saluatorem, et statuit illum super pinnam templi, et dixit ei: Si filius Dei es, mitte te deorsum. Scriptum est enim quod angelis suis mandauit de te ut custodiant te in omnibus uiis tuis; in manibus tollent te, ne forte offendas ad lapidem pedem tuum, Matth. 4. Quid hic faciet misellis hominibus qui ipsum Dominum maiestatis Scripturarum testimoniis appetiuit? Si, inquit, filius Dei es, mitte te deorsum. Quare? Scriptum est enim, inquit. Magnopere nobis doctrina loci istius attendenda atque retinenda est, ut tanto euangelice auctoritatis exemplo, quando aliquos apostolica seu prophetica uerba proferre contra catholicam fidem uiderimus, diabolum per eos loqui minime dubitemus. Nam sicut tunc caput capiti, ita nunc quoque membra  membris loquuntur, membra scilicet diaboli membris Christi, perfidi fidelibus, sacrilegi religiosis, Heretici postremo Catholicis. Sed quid tandem dicunt? Si, inquit, filius Dei es, mitte te deorsum; hoc est, si filius esse uis Dei et hereditatem regni celestis accipere, mitte te deorsum, id est, ex istius te sublimis Ecclesie, que etiam templum Dei putatur, doctrina et traditione demitte. Ac si quis interroget quempiam hereticorum sibi talia persuadentem: Unde probas, unde doces quod Ecclesie Catholice uniuersalem et antiquam fidem dimittere debeam? statim ille: Scriptum est enim. Et continuo mille testimonia, mille exempla, mille auctoritates parat de lege, de Psalmis, de Apostolis, de Prophetis, quibus nouo et malo more interpretatis, ex arce catholica in hereseos barathrum infelix anima precipitetur. Iam uero illis que sequuntur promissionibus miro modo incautos homines Heretici decipere consueuerunt. Audent etenim polliceri et docere quod in Ecclesia sua, id est, in communionis sue conuenticulo, magna et specialis ac plane personalis quedam sit Dei gratia, adeo ut sine ullo labore, sine ullo studio, sine ulla industria, etiamsi nec petant, nec querant, nec pulsent, quicumque illi ad numerum suum pertinent, tamen ita diuinitus dispensentur ut angelicis euecti manibus, id est, angelica protectione seruati, nunquam possint offendere ad lapidem pedem suum, id est, nunquam scandalizari.

XXuII. Sed dicet aliquis: Si diuinis eloquiis, sententiis, promissionibus et Diabolus et discipuli eius utuntur, quorum alii sunt pseudoapostoli, alii pseudoprophete et pseudomagistri, et omnes ex toto Heretici, quid facient Catholici homines et matris Ecclesie filii? Quonam modo in Scripturis sanctis ueritatem a falsitate discernent? Hoc scilicet facere magnopere curabunt, quod in principio Commonitorii istius sanctos et doctos uiros nobis tradidisse scripsimus, ut diuinum Canonem secundum uniuersalis Ecclesie traditiones et iuxtà Catholici dogmatis regulas interpretentur; in qua item Catholica et apostolica Ecclesia sequantur necesse est uniuersitatem, antiquitatem, consensionem. Et si quando pars contra uniuersitatem, nouitas contra uetustatem, unius uel paucorum errantium dissensio contra omnium uel certè multo plurium Catholicorum consensionem rebellauerit, preferant partis corruptioni uniuersitatis integritatem: in qua eadem uniuersitate, nouitatis profanitati antiquitatis religionem, itemque in ipsa uetustate, unius siue paucissimorum temeritati primum omnium generalia, si qua sunt, uniuersalis Concilii decreta preponant; tunc deinde, si id minus est, sequantur quod proximum est, multorum atque magnorum consentientes sibi sententias magistrorum. Quibus, adiuuante Domino, fideliter, sobriè, sollicite obseruatis, non magna difficultate noxios quosque exsurgentium Hereticorum deprehendemus errores.

XXuIII. Hic iam consequens esse uideo ut exemplis demonstrem quonam modo prophane Hereticorum nouitates prolatis atque collatis ueterum magistrorum concordantibus sibimet sententiis et  deprehendantur et condemnentur. Que tamen antiqua sanctorum patrum consensio non in omnibus diuine legis questiunculis, sed solum certe precipue in fidei regula magno nobis studio et inuestiganda est et sequenda. Sed neque semper neque omnes hereses hoc modo impugnande sunt, sed nouitie recentesque tantummodo, cum primum scilicet exoriuntur, ante quam infalsare uetuste fidei regulas ipsius temporis uetantur angustiis, ac priusquam manante latius ueneno, maiorum uolumina uitiare conentur. Ceterum dilatate et inueterate hereses nequaquam hac uia adgrediende sunt, eo quod prolixo temporum tractu longa iis fruende ueritatis patuerit occasio. Atque ideo quascumque illas antiquiores uel schismatum uel hereseon profanitates nullo modo nos oportet nisi aut sola, si opus est, Scripturarum auctoritate conuincere, aut certe iam antiquitus uniuersalibus sacerdotum catholicorum Conciliis conuictas damnatasque uitare. Itaque, cum primum mali cuiusque erroris putredo erumpere ceperit, et ad defensionem suî quedam sacre legis uerba furari, eaque fallaciter et fraudulenter exponere, statim interpretando Canoni maiorum sententie congregande sunt; quibus illud quodcumque exsurget nouitium, ideoque profanum et absque ulla ambage prodatur, et sine ulla retractatione damnetur. Sed eorum duntaxat patrum sentententie conferende sunt, qui in fide et communione Catholica sancte, sapienter, constanter uiuentes  , docentes, et permanentes, uel mori in Christo fideliter uel occidi pro Christo feliciter meruerunt. Quibus tamen hac lege credendum est ut quicquid uel omnes uel plures uno eodemque sensu manifestè, frequenter, perseueranter, uelut quodam consentiente sibi magistrorum concilio, accipiendo, tenendo, tradendo firmauerint, id pro indubitato, certo, ratoque habeatur. Quicquid uero, quamuis ille sanctus et doctus, quamuis Confessor et Martyr, preter omnes aut etiam contra omnes senserit, id inter proprias et occultas et priuatas opiniunculas a communis et publice ac generalis sententie auctoritate secretum sit; ne cum summo eterne salutis periculo, iuxta sacrilegam Hereticorum et Schismaticorum consuetudinem, uniuersalis dogmatis antiqua ueritate dimissa, unius hominis nouitium  sectemur errorem. Quorum beatorum patrum sanctum catholicumque consensum, ne quis sibi temere contemnendum forte arbitretur, ait in prima ad Corinthios Apostolus: Et quosdam quidem posuit Deus in Ecclesiâ primum Apostolos , secundo Prophetas , tertio Doctores, qui tractatores nunc appellantur, quos hic idem Apostolus etiam Prophetas interdum nuncupat, eo quod per eos Prophetarum mysteria populis aperiantur. Hos ergo in Ecclesia Dei diuinitus per tempora et loca dispensatos quisquis in sensu catholici dogmatis unum aliquid in Christo sentientes contempserit, non hominem contemnit, sed Deum: a quorum ueridica unitate ne discrepet, impensius obtestatur idem Apostolus dicens: Obsecro autem uos, fratres, ut id ipsum dicatis omnes, et non sint in uobis schismata, sitis autem perfecti in eodem sensu et in eadem sententia, 1 Cor. 1. Quod si quis ab eorum sententie communione desciuerit, audiet illud eiusdem Apostoli: Non est Deus dissensionis, sed pacis, 1 Cor. 14  sicut in omnibus, inquit, Ecclesiis sanctorum doceo, id est, Catholicorum: que ideo sancte sunt, quia in fidei communione persistunt. Et ne quis forsitan, pretermissis ceteris, se solum audiri, sibi soli credi adrogaret, paulo post ait. An a uobis, inquit, uerbum Dei processit, aut in uos solos deuenit? Et ne hoc quasi perfunctorie acciperetur, adiecit: Si quis, inquit, uidetur propheta esse aut spiritalis, cognoscat que scribo uobis, quia Domini sunt mandata. Que utique mandata, nisi ut si quis est propheta aut spiritalis, id est, spiritalium rerum magister, summo studio equalitatis et unitatis cultor existat; ut scilicet neque opiniones suas ceteris preferat  , et ab uniuersorum sensibus non recedat. Cuius rei mandata qui ignorat, inquit, ignorabitur: id est, qui aut nescita non discit, aut scita contemnit, ignorabitur, hoc est, indignus habebitur qui inter unitos fide et exequatos humilitate diuinitùs respiciatur: quo malo nescio an quicquam acerbius cogitari queat. Quod tamen iuxta apostolicam comminationem Pelagiano illi prouenisse cernimus Iuliano  ,  qui se collegarum sensui aut incorporare neglexit, aut excorporare presumpsit. Sed iam tempus est ut pollicitum proferamus exemplum, ubi et quomodo sanctorum patrum sententie congregate sint, ut secundum  eas ex decreto atque auctoritate Concilii ecclesiastice fidei regula figeretur. Quod quo commodius fiat, hìc sit iam huius Commonitorii modus; ut cetera que sequuntur, ab alio sumamus exordio.



SECUNDUM COMMONITORIUM


Interlapsum est  , neque ex eo amplius quicquam quam postrema particula remansit, id est, sola recapitulatio, que et subiecta est.

 XXIX. Que cum ita sint, iam tempus est ut ea que duobus his Commonitoriis dicta sunt, in huius secundi fine recapitulemus. Diximus in superioribus hanc fuisse semper et esse hodieque Catholicorum consuetudinem, ut fidem ueram duobus his modis adprobent, primum diuini Canonis auctoritate, deinde Ecclesie Catholice traditione; non quia Canon solus non sibi ad uniuersa sufficiat, sed quia uerba diuina pro suo plerique arbitratu interpretantes, uarias opiniones erroresque concipiant, atque ideò necesse sit ut ad unam ecclesiastici sensûs regulam Scripture celestis intelligentia dirigatur, in his duntaxat precipue questionibus quibus totius Catholici dogmatis fundamenta nituntur. Item diximus in ipsa rursus Ecclesia uniuersitatis pariter et antiquitatis consensionem spectari oportere; ne aut ab unitatis integritate in partem schismatis abrumpamur, aut a uetustatis religione in hereseon nouitates precipitemur. Item diximus in ipsa Ecclesie uetustate duo quedam uehementer studioseque obseruanda, quibus penitus inherere deberent quicumque heretici esse nollent: primum, si quid esset antiquitus ab omnibus Ecclesie Catholice sacerdotibus uniuersalis Concilii auctoritate decretum; deinde si qua noua exsurgeret questio, ubi id minimè reperiretur, recurrendum ad sanctorum patrum sententias, eorum duntaxat qui suis quisque temporibus  et locis in unitate communionis et fidei permanentes, magistri probabiles exstitissent, et quicquid uno sensu atque consensu tenuisse inuenirentur, id Ecclesie uerum et catholicum absque ullo scrupulo iudicaretur. Quod ne presumptione magis nostra quam auctoritate ecclesiastica promere uideremur, exemplum adhibuimus sancti Concilii quod ante triennium  fermè in Asiâ apud Ephesum celebratum est uu. CC. Basso Antiochoque Consulibus: ubi cum de sanciendis fidei regulis disceptaretur, ne qua illic forsitan profana nouitas in modum perfidie Ariminensis obreperet, uniuersis sacerdotibus, qui illo ducenti fere numero  conuenerant, hoc catholicissimum, fidelissimum, atque optimum factu uisum est ut in medium sanctorum patrum sententie proferrentur, quorum alios martyres, alios confessores, omnes uero catholicos sacerdotes fuisse et permansisse constaret;  ut scilicet rite atque solemniter ex corum consensu atque decreto antiqui dogmatis religio confirmaretur et prophane nouitatis blasphemia condemnaretur. Quod cum ita factum foret, iure meritoque impius ille Nestorius catholice uetustati contrarius  , beatus  uero Cyrillus sacrosancte antiquitati consentaneus iudicatus est. Et ut ad fidem rerum nichil deesset, tam nomina et numerum  edidimus eorum patrum iuxtà quorum ibidem concinentem sibi concordemque sententiam et legis sacre proloquia exposita sunt, et diuini dogmatis regula constabilita est: quos, ad confirmandam memoriam, hìc quoque recensere nequaquam superfluum est.

XXX. Sunt ergo hi uiri quorum in illo Concilio uel tanquam iudicum uel tanquam testium scripta recitata sunt. Sanctus Petrus  Alexandrinus Episcopus  doctor prestantissimus et martyr beatissimus. Sanctus Athanasius, eiusdem ciuitatis antistes, magister fidelissimus et confessor eminentissimus. Sanctus Theophilus  , eiusdem item urbis Episcopus, uir fide, uita, scientia satis clarus, cui successit uenerandus Cyrillus, qui nunc Alexandrinam illustrat Ecclesiam.  Et ne forsitan unius ciuitatis ac prouincie doctrina hec putaretur, adhibita sunt etiam illa Cappadocie lumina, Sanctus Gregorius Episcopus et confessor de Nazianzo; Sanctus Basilius, Cesaree Cappadocie Episcopus et confessor; Sanctus item alter Gregorius Nyssenus Episcopus, fidei, conuersationis, integritatis et sapientie merito, fratre Basilio dignissimus. Sed ne sola Grecia aut Oriens tantum, uerum etiam Occidentalis et Latinus orbis ita semper sensisse adprobaretur, lecte sunt quoque ibi quedam ad quosdam Epistole sancti Felicis  martyris et sancti Iulii, urbis Rome Episcoporum. Et ut non solum caput orbis, uerum etiam latera illi iudicio testimonium perhiberent,  adhibitus est à Meridie beatissimus Cyprianus Episcopus Carthaginensis et martyr; a Septentrione sanctus Ambrosius Mediolanensis Episcopus. Hi sunt igitur omnes apud Ephesum sacrato Decalogi numero magistri, consiliarii, testes, iudicesque producti; quorum beata illa Synodus doctrinam tenens, consilium sequens, credens testimonio, obediens iudicio, absque tedio, presumptione, et gratia de fidei regulis pronuntiauit. Quanquam multo amplior maiorum numerus adhiberi potuerit, sed necesse non fuit; quia neque multitudine testium negotii tempora occupari oportebat, et decem illos non aliud uere sensisse quam ceteros omnes collegas suos nemo dubitabat.

XXXI. Post que omnia, adiecimus etiam beati Cyrilli sententiam, que gestis ipsis ecclesiasticis continetur. Namque cum lecta esset Sancti Capreoli  , Episcopi Carthaginensis Epistola, qui nichil aliud intendebat et precabatur nisi ut, expugnata nouitate, antiquitas  defenderetur, ita Episcopus Cyrillus prolocutus est et definiuit. Quod hìc quoque interponere non abs re uidetur. Ait enim in fine gestorum: Et hec, inquit, que lecta est Epistola uenerandi et multum religiosi Episcopi Carthaginensis Capreoli, fidei gestorum inseretur; cuius aperta sententia est. uult etenim antique fidei dogmata confirmari, nouitia uero et superflue adinuenta et impie promulgata, reprobari atque damnari. Omnes Episcopi adclamauerunt: He omnium uoces sunt, hec omnes dicimus, hoc omnium uotum est. Que tandem omnium uoces, aut que omnium uota, nisi ut quod erat antiquitus traditum teneretur, quod adinuentum nuper, exploderetur? Post que admirati sumus et predicauimus quanta Concilii illius fuerit humilitas et sanctitas, ut tot numero sacerdotes, pene ex maiori parte Metropolitani, tante eruditionis tanteque doctrine ut prope omnes possent de dogmatibus disputare, quibus propterea ipsa in unum congregatio audendi ab se aliquid et statuendi addere uideretur fiduciam, nichil tamen nouarent, nichil presumerent,  nichil sibi penitus adrogarent, sed omnimodis precauerent ne aliquid posteris traderent quod ipsi a patribus non accepissent, et non solum in presenti rem bene disponerent, uerum etiam post futuris exempla preberent ut et ipsi scilicet sacrate uetustatis dogmata colerent, profane uero nouitatis adinuenta damnarent. Inuecti etiam sumus in Nestorii sceleratam presumptionem, quod sacram Scripturam se primum et solum intelligere  , et omnes eos ignorasse iactaret, quicumque antè se, magisterii munere prediti, diuina eloquia tractauissent, uniuersos scilicet sacerdotes, uniuersos confessores et martyres, quorum alii explanassent Dei legem, alii uerò explanantibus consensissent uel credidissent, totam postremo etiam nunc errare et semper errasse adseueraret Ecclesiam, que, ut ipsi uidebatur, ignaros erroneosque doctores et secuta esset et sequeretur.

XXXII. Que omnia licet cumulate abundeque sufficerent ad profanas quasque nouitates obruendas et exstinguendas, tamen ne quid deesse tante plenitudini uideretur, ad extremum adiecimus geminam Apostolice Sedis auctoritatem, unam scilicet sancti Pape Sixti  qui nunc Romanam Ecclesiam uenerandus  illustrat, alteram decessoris sui beate memorie Pape Celestini, quam hìc quoque interponere necessarium iudicauimus. Ait itaque sanctus Papa Xis tus in Epistola quam de causa Nestorii Antiocheno  misit Episcopo: Ergo, inquit, quia, sicut ait Apostolus, fides una est, que euidenter obtinuit, dicenda credamus et tenenda dicamus. Que sunt tandem illa credenda et dicenda? Sequitur, et ait: Nihil ultra, inquit, liceat nouitati, quia nichil addi conuenit uetustati. Perspicua maiorum fides et credulitas nulla ceni permixtione turbetur. Omnino apostolice: ut maiorum credulitatem perspicuitatis lumine ornaret, nouitias uero profanitates ceni permixtione describeret. Sed et sanctus Papa Celestinus pari modo eademque sententia. Ait enim in Epistola quam Gallorum sacerdotibus misit, arguens eorum conniuentiam quod antiquam fidem silentio destituentes, profanas nouitates exsurgere paterentur: Merito, inquit, causa nos respicit, si silentio foueamus errorem. Ergo corripiantur huiusmodi; non sit his liberum habere pro uoluntate sermonem. Hic aliquis fortasse addubitet quinam sint illi quos habere prohibeat liberum pro uoluntate sermonem, uetustatis predicatores, an nouitatis adinuentores. Ipse dicat, dubitationem legentium ipse dissoluat. Sequitur enim: Desinat, inquit, si ita res est , desinat itaque, inquit, si ita res est, incessere nouitas uetustatem. Ergo hec fuit beati Celestini beata sententia, ut non uetustas cessaret obruere nouitatem, sed potius nouitas desineret incessere uetustatem.

XXXIII. Quibus apostolicisque catholicis decretis quisquis refragatur, insultet primum omnium necesse est memorie sancti Celestini, qui statuit ut desineret incessere nouitas uetustatem, deinde irrideat definita sancti Xysti, qui censuit ne ultra quicquam liceat nouitati, quia nichil addi conuenit uetustati, sed et beati Cyrilli statuta contemnat, qui uenerandi Capreoli zelum magna predicatione laudauit quod antiqua fidei dogmata confirmari cuperet, nouitia uero adinuenta damnari, Ephesinam quoque synodum, id est, totius pene Orientis sanctorum Episcoporum iudicata proculcet, quibus diuinitus placuit nichil aliud posteris credendum decernere nisi quod sacrata sibique in Christo consentiens  sanctorum patrum tenuisset antiquitas, quique etiam uociferantes et adclamantes, uno ore testificati sunt has esse omnium uoces, hoc omnes optare, hoc omnes censere; ut sicut uniuersi ferè antè Nestorium heretici, contemnentes uetustatem, et adserentes nouitatem, damnati fuissent, ità ipse quoque Nestorius, auctor nouitatis, et impugnator uetustatis, condemnaretur. Quorum sacrosancte et celestis gratie munere inspirata consensio si cui displicet, quid aliud sequitur, nisi ut profanitatem Nestorii adserat non iure damnatam? Ad extremum quoque uniuersam Christi Ecclesiam et magistros eius Apostolos et prophetas, precipuèque tamen beatum Apostolum Paulum, uelut quedam purgamenta contemnat; illam, quòd à Religione colende et excolende semel sibi tradite  fidei nunquàm recesserit; illum uerò, qui scripserit: O Timothee, depositum custodi, deuitans profanas  uocum nouitates, et item: Siquis uobis annuntiauerit preterquàm quod accepistis, anathema sit. Quòd si neque apostolica definita neque ecclesiastica decreta temeranda sunt, quibus secundùm sacrosanctam uniuersitatis et antiquitatis consensionem cuncti semper heretici, et ad extremum Pelagius, Celestius, Nestorius, iure meritoque damnati sunt, necesse est profectò omnibus deinceps Catholicis, qui sese Ecclesie matris legitimos filios probare student, ut sancte sanctorum Patrum fidei inhereant, adglutinentur, immoriantur, profanas uerò profanorum nouitates detestentur, horrescant, insectentur, persequantur.

Hec sunt ferè que duobus Commonitoriis latiùs disserta, aliquantò nunc breuiùs recapitulandi lege constricta sunt; ut memoria mea, cui adminiculande  ista confecimus, et commonendi assiduitate reparetur, et prolixitatis fastidio non obruatur.




ANN. DOMINI CCCCXLIX.
S. EUCHERIUS, LUGDUNENSIS EPISCOPUS.



PROLEGOMENA.





NOTITIA HISTORICO-LITTERARIA IN S. EUCHERIUM.




§ I. uita.


Eucherius Gallus, orsus ex senatorio sanguine, patre ualeriano, quem plerique eumdem putant cum Prisco ualeriano, qui circa idem tempus prefecturam Gallie obtinuit et cognatus Auiti imperatoris fuit. Gallam uxorem duxit, pari nobilitate feminam, ex eaque duos suscepit filios, quorum alter Salonius postmodum Geneuensi Ecclesie prefuit, alter ueranius ipsi patri in episcopatu Lugdunensi successit. Circa annum 409 aut 410, uegeta ac florente adhuc etate Lirinum concesserat indeque cum uxore et filiis in insulam propinquam Leronem, que hodie Sancte Margarethe est, se contulit et anachoretam egit, ita tamen, ut potissimam curam liberorum suorum educationi impenderet, ex quibus Salonium  quoque aliquantisper Lirinensibus magistris Honorato Saluiano ac uincentio formandum dedit. uix  autem alius quisquam ex clarioribus Ecclesie Gallicane membris apud optimum quemque et doctissimum seculi uirum tantam comparauit existimationem quam Eucherius: nam cum multis familiariter uixit et cum plerisque litterarum habuit commercium et ab omnibus immensis laudibus ornatus est Euenit hac fama tandem, ut anno circiter 434 ad episcopatum Lugdunensem eueheretur, quod munus usque ad annum 450 obtinuisse eum existimant  .



§ II. Scripta.

Circumferuntur hodie sequentia Eucherii Lugdunensis scripta:

I. De laude Eremi ad Hilarium Arelatensem epistola, scr. a. 428.

II. Epistola Parenetica ad ualerianum cognatum de  contemptu mundi et secularis philosophie, scr. a. 432.

 III. Liber Formularum spiritalis intelligentie ad ueranium filium. Inscribitur alias etiam de forma spiritalis intellectus.

Iu. Instructionum libri II ad Salonium filium, quorum alter questiones de difficilioribus u. et N. T. locis tractat, alter Explicationes nominum Hebraicorum continet et sic inscribitur.

u. Historia Passionis S. Mauritii et sociorum martyrum legionis Felicis Thebee Agaunensium, a quibusdam huic Eucherio abiudicata, iuniori alicui tributa.

uI. Homilie, ille scilicet, que pro genuinis ab omnibus agnoscuntur.

uII. Exhortatio ad Monachos ex tribus, quas sub eius nomine Holstenius in codice Regularum protulit,  prima.

uIII. Epitome Operum Cassiani.

Deperdite sunt plures Eucherii homilie, nisi alie fortasse supersint in Collectione homiliarum, que nomen Eusebii Emisseni seu Gallicani nomine in Bibliothecis Patrum prefert. Tribuuntur Eucherio, et quidem falso: 1o Commentarius in Genesim; et 2o libri Iu Commentariorum in libros Regum a Io. Alex. Brassicano primum euulgati; 3o epistola ad Faustinum a Labbeo edita; 4o epistola ad Philonem quemdam, quam Baluzius ad calcem Agobardi protulit; 5o Regula duplex ad Monachos in codice Regularum Holstenii; 6o Tota illa Homiliarum collectio que sub nomine Eusebii Emisseni circumfertur.



§ III. Editiones.

 Integra omnium Eucherii opusculorum collectio nondum exstat. Primum opusculum, quod obstetricante typographia lucem uidit, fuit Passio S. Mauricii et sociorum, sed interpolata et sine nomine eius in uitis Sanctorum Mombritii. Haud exiguo uero interuallo post, a. 1516, exiit nomen auctoris in fronte gerens epistola ad ualerianum, Basilee ex recognitione B. Rhenani, citoque ibidem a. 1520 cum Erasmi scholiis, et Parisiis a. 1525 repetita est. Accesserunt paulo post Basilee apud Cratandrum a. 1530, aut aliquanto citius Parisiis apud Claudium Cheuallonium sine anno Formule intelligentie spiritalis et libri duo Instructionum, quibus anno sequenti ex reliquiis Bibliothece Budensis addidit spuria duo, Commentaria in Genesim et libros Regum, Ioannes  Alexander Brassicanus, simulque Formularum librum ex codice ms. sedulo castigauit. Hec omnia iunctim recusa sunt Rome apud Paulum Manutium a. 1564, curante Petro Galesinio et Andree Schotti cura a. 1618, in tomo u Bibl. PP. Coloniensis. Interea reperta est et a Gilberto Genebrardo seu potius Dionysio Faucherio Parisiis, a. 1578 edita, epistola de laude Eremi ad Hilarium, itemque tenebris erepte editeque sunt Homilie genuine per Ioan. Liuineium cum Theodoro Studita Antuerpie a. 1602; indeque omissis homiliis genuina Eucherii opuscula, nempe Formule intelligentie spiritalis, Instructionum libri duo et epistole ad ualerianum et Hilarium, una exhibita Lugduni 1613; in Chronologia  Lirinensi uincentii Barralis tandemque additis Passione S. Mauricii et Commentariis illis spuriis in Genesim et libros Regum recusa sunt in Bibl. PP. Max. Lugduni a. 1677. Post hec singula tantum, imprimis ascetica illa siue seorsim siue cum aliis operibus typis sunt reddita, que, ne sequens omnium editionum recensus chronologicus negotium alicui facessat, paucis hic complecti iuuat. uidelicet Passio S. Mauricii post Mombriti, Surii et Steuartii editiones sincerior edita est a Chiffletio in Paulino illustrato a. 1662; indeque in Bibl. Max. Patrum Lugduni 1677, tomo XXuII, et apud Ruinartum et in Actis Bollandianis repetita. Epistola ad ualerianum recusa fuit Lugduni 1541 et 1627, et cum Herib. Rosweydi scholiis Antuerpie a. 1621, Monachii 1635,  Genue 1644, Parisiis 1646, cur. Phil. Labbei itemque cum epistola ad Hilarium aliisque opusculis asceticis uienne Austrie 1670, Bruxellis 1671, Parisiis 1673, uenetiis 1726, eademque haud raro in recentiorum populorum idiomata conuersa. Formule intelligentie spiritalis a Flacio Illyrico inserte sunt Claui Scripture sacre Basilee 1580, et cum hoc opere sepius diuersis in locis recuse. Epistola ad Hilarium cum scholiis Herib. Rosweydi prodiit Antuerpie 1621, indeque translata in Bibl. PP. Colon. 1618, t. Xu, et cum epistola ad ualerianum Lugduni 1627, Genue 1644, et Parisiis 1673, exscripta est. Homilie a Liuineio edite inserte sunt Bibl. Patrum Paris. 1624, 1644, 1654, t. II, et in Bibliothecam Concionatoriam Combefisii migrarunt.  Porro a. 1657, in Bibliotheca Mss. sub Eucherii nomine edidit epistolam ad Faustum s. Faustinum, anno 1661. Triplicem Eucherii regulam ad Monachos, ueram unam, duas autem nomen eius mentientes produxit Lucas Holstenius in codice Regularum; epistola ad Philonem presbyterum falso nomen Eucherii preferens reperta fuit a Baluzio et ad calcem Operum Agobardi Parisiis, a. 1665, ab eo prolata est. Denique Epitomes Cassiani Grece conuerse specimen dedit Montefalco in editione Operum Athanasii, de quo nos in Cassiano dicere memini. Sequitur Index chronologicus.



SAECULO XuI.

Sine anno, loco et typographo ; in-fol.  Passio S. Mauritii et eius commilitonum; in Bonini Mombritii uitis Sanctorum, uol. II, fol. CLIII---CLu.

Prima hec editio est huius opusculi, sed, ut antea monitum, non sincera.

1516. Basilee; in-4o. D. Eucherii . . . epistola Parenetica ad ualerianum cognatum suum de contemptu mundi . Cat. Bibl Bunau.

1520. Basilee; apud Andream Cratandrum; in-4o. Clari iuxta ac diserti uiri Eucherii Lugdunensis episcopi ad ualerianum cognatum suum epistola Parenetica, ab amore mundi studioque profane philosophie ad pietatis uereque sapientie studium prouocans, cum scholiis Des. Erasmi.

 Ad hanc editionem pertinet haud dubie epistola Erasmi, que libello huic in editione Basileensi a. 1531 prefixa est, ad Alardum Amstelredamum liberalium artium professorem, a quo mss. eius exemplar abs auctoris nomine accepisse uidetur. »Libellus, inquit, quem misisti, cum suis dotibus undique mirum in modum placuerit, tum hoc placuit impensius, quod olim puero mihi et lectitatum esse et placuisse memini. Si quid meo suffragio tribuis, nichil uideo profectum a nostre religionis hominibus, qui eloquentie quoque gloria floruerint, quod cum huius phrasi sit conferendum. Ut nusquam non prestat egregium artificem, siue spectes ordinem, siue transitus subinde nouos, siue non uulgare ingressum, ueluti limen argumentationis. Nullam suasorii  generis partem non tractat. Nusquam desidet in locis communibus. Magis urget et instat argumentis, mire pungit epiphonematis, delectat iuxta et mouet sententiis. Quodque magis etiam mirandum est, sic Isocratis schematibus modulata, structa, picturataque est oratio, ut nusquam frigeat, aut ineptiat. Sic arguta, ut interim neruosa; sic elaborata, ut tamen dilucida; sic noua, sed ut tedio careat affectationis; sic festiua, ut nichilo secius grauis ac seria; sic rhetorica, ut tamen Christiana. Denique sic acris ac uehemens, ut sui tamen ubique similis, pari intentione ad extremum usque calcem properans, sani uidelicet uegetique ingenii argumentum. Gennadius dum huic stylum tribuit scholasticum, ni fallor, plusculum in eo desiderauit arcanarum  litterarum. Ceterum libellum hunc a Rodolpho Agricola uersum non esse, uel stylus ipse satis arguit, presertim cum quedam sint schemata que ne possint quidem ad Grecam orationem respondere. Gennadius indicat Eucherii esse Lugdunensis Ecclesie episcopi. Moxque huius meminit epistole, quam scripserat ad ualerianum propinquum suum, de contemptu mundi, deque relinquendo studio profane philosophie. Atque utinam reliqua huius exstarent, uel is liber, quo carptim obscura queque diuinorum uoluminum capitula explanauit, uel is, quo prolixa Cassiani opuscula contraxit in compendium.«

1525. Parisiis apud Iodocum Badium; in-8o. Eucherii . . . . epistola ad ualerianum . . . . Item disticha  ueteris cuiusdam philosophi, etc. Benedd. in Hist. lit. Gallie.

Sine anno. Parisiis per Claudium Cheuellonium; in-8o, s. in-12. Eucherii Lugdunensis archiepiscopi, Formule intelligentie spiritalis; libri duo Instructionum nunc primum editi; epistola Parenetica ad ualerianum cognatum suum cum scholiis Desiderii Erasmi, S. Basilii episcopi, epistola consolatoria aduersus mundi incommoda, nunc primum edita; nonnichil de carnis resurrectione ex epistola D. Hieronymi ad Pammachium aduersus errores Ioannis Hierosolymitani: omnia edita studio Petri Gerardi. Cat. Bibl. Reg. Paris. et Baluz. t. II p. 641.

Tametsi hec editio anni nota careat, tamen, cum  propter typographum aut bibliopolam etas eius incerta esse non possit, et ne series harum editionum, que plura Eucherii opuscula iunctim exhibent, intercipiatur, huc reponere eam uisum est. Prefatus est Petrus Gerardus epistola data Parisiis XuIII kalend. Nouembr. sine anno, ad Gulielmum Paruum Trecensem episcopum et Regie confessionis auditorem, cuius beneficio cum Eucherii hec opuscula alioqui, ut ait, rara consecutus sit, ingrati atque impudentis ingenii fore ait, nisi eius nomini consecraret. »Accedit, inquit, quod in publicum mittitur industria excusus et informatus Claudii Cheuallonii hominis T. D. addictissimi, quique uehementer annixus est, ut quoad fieri posset, id exemplar, quod unum sua liberalitate nactus erat, repurgaretur tot mendis,  quibus propemodum labefactatum erat: adhibitis etiam ad hunc usum uetustissimis LXX Interpretibus, et aliorum codicum, quibus illa etas assueuerat, translationibus; quas nichil grauate asciuit, ut hac ratione suam diligentiam tibi approbaret, et bonis studiis hac quoque in parte prodesset.« Exemplum huius epistole nobis prebet editio Lugdunensis a. 1613. Notari autem debet, Casimirum Oudinum  qui huius editionis natales circa annum 1520 collocat, contulisse primum eius opusculum Formularum spiritualis intelligentie cum mss. codicibus Bibliothecarum Parisiensium, Regie 3795, Colbertine 1893, et sancti Germani 250; atque primam hanc ut recte existimauit illius editionem solam germanam et hisce 600 uel  700 annorum codicibus conformem deprehendisse. Obseruat autem sequentes editiones, ueluti Basileensem a. 1531 , Romanam a. 1564, et Lugdunensem a. 1677, duplo esse auctiores et innumera habere admixta ex auctoribus S. Eucherio posterioribus et maxime ex S. Gregorio papa; adeo ut genuinum istud opus Eucherii uix mediam partem contineat eorum que in ultimis huius libri editionibus impressa sint.

1530. Basilee apud Andr. Cratandrum; in-4o. D. Eucherii episcopi Lugdunensis, liber Formularum intelligentie spiritualis; eiusdem liber de Questionibus difficilioribus ueteris et noui Testamenti, Interpretatio nominum Hebraicorum, et aliorum sacris litteris contentorum, et epistola ad ualerianum de contemptu  mundi: ex editione et cum scholiis Desiderii Erasmi. Cat. Bibl. Reg. Par.

1531. Basilee in officina Frobeniana; in-folo. D. Eucherii Lugdunensis episcopi doctiss. Lucubrationes non minus pie quam erudite cura ac beneficio Ioannis Alexandri Brassicani iureconsulti recens edite, quarum hec est summa: In Genesim Commentariorum libri III; in libros Regum Commentariorum libri Iu; Formularum Spiritalium liber I, accurate recognitus, adiectis iis omnibus que in superiore editione quam plurima desiderabantur; Questiones in uetus et nouum Testamentum; Nominum Hebraicorum ac aliorum etiam, que in sacris litteris habentur, Interpretatio; epistola Parenetica ad ualerianum  cognatum suum, de contemptu mundi, cum scholiis D. Erasmi Roterodami. In fine: Bas. in off. Frob. per Hieronymum Frobenium et Nicolaum Episcopium, mense Augusto  M. D. XXXI.

De editore Ioanne Alexandro Brassicano uide que infra ad Saluianum disputamus. Inscripsit ille primum opus eidem, cui Saluianum nuncupauit episcopo Augustensi Christophoro a Stadion. Plena est epistola  laudibus Eucherii, sed ad rem presentem parum facit. Alterum opus quod peculiari titulo gaudet, et tertium epistolis ibidem eodemque anno et mense exaratis, dicata sunt D. Iano a Siuolla, equiti et iurisconsulto. In his iucunda sunt et memoratu non indigna que de uario  librorum uetustorum intra et extra urbem uiennam, dum a Turcis obsessa esset, fato aspersit. Depredicans scilicet diuinam curam atque prouidentiam quanta sit in conseruandis ueterum auctorum, presertim iis, que sacra enarrent, scriptis, de Eucherio exemplum capit. »Nam anno superiore, inquit, cum immanissimi Turce uiennam inaudita obsidione premerent, et omnia circumiecta, nimirum urbes, arces, cenobia, uillas, pagos, agros, uineas, ferro et igne uastarent, excusserant etiam regium hoc, instituti diui Bernardi cenobium, quod ad S. Crucem diuo Leopoldo archiduci Austrie appellare placuit; et cum hoc ita miseris modis accepissent, ut iam cenobium quereretur in cenobio, libros tamen omnes et ueteres, et adhuc minime uulgatos, incorruptos,  et ex nulla parte deminutos reliquerunt. Ita ut ignis iis non aliter pepercisse uideatur, quam Aenee Anchisem patrem humeris efferenti, nec flammarum uis, nec hostium infelix occursus obesse potuit, aut Aetne incendium pios illos adolescentes parentum suorum latera claudentes, saluos ac incolumes abire permisit. Pepercit igitur incendium hoc atrocissimum Eucherio, et ab eo libris isthic omnibus omne ius belli Turce abstinuerunt. Cum interea nostri milites, intra menia, libros omnes discerperent, omnia uolumina corrumperent. Ita ut uix a publicis etiam bibliothecis diripiendis aut ui prohibiti, aut auctoritate submoti fuerint. uides, optime uir, quam unico nomine tantum non etiam moribus a Turcis he bellue differunt. Certe non minus periculi fuit ab  imposito presidio, quam ab externo et eo quidem perniciosissimo hoste.« Atque hec priora duo opuscula ipse primus Brassicanus ex laudati monasterii membranis chartisue produxit; tertium, prout fert ipse titulus, denuo ad manuscriptum exemplar eiusdem monasterii recognouit. Qua de opera sua ad eumdem Ianum a Siuolla ita loquitur: »Oculatus ipse mihi testis es, mi Iane, quantum mihi laboris exhauriendum, immo, ut uerius dicam, quantum tedii exsorbendum fuerit in restituendis ac repurgandis Eucherii Spiritalibus illis Formulis. Nam exemplum recens editum non tantum mutilum, uerum etiam eximie mendosum fuit. Cuius rei culpam, tantum abest, ut illi imputem qui primum nobis hoc dedit,  ut etiam benignitatem hominis eruditi ac candorem laudibus uehendum existimem, qui studiosis exhibere maluit id quod commodum acquisierat, quam ut pateretur hoc intercidere. Nos autem exemplo et integro et egregie sincero usi, quod nobis cum plerisque aliis eque bonis auctoribus Reuerendus pater, Dominus Ioannes Hartmannus abbas Sancte Crucis in Austria, uir et studiorum et studiosorum unicus patronus, meum autem precipuum decus et presidium, libenter et ex animo communicauit; primum id quod deerat adiecimus, et que deprauata fuerant religiose castigauimus; quod ut studiosi planius cognoscant, subiiciam duo tantum exempla, ex quibus reliqua facile, tamquam leonem ex unguibus estimare possint. Primum caput de  diuinis nominibus, quod totum desiderabatur, iam ex ueteri neque minus sincero exemplo repositum est. Iam enim consulta opera pretermitto quanta facta sit in omnibus capitibus accessio. In prefatione Eucherii sic legitur: Atqui secundum allegoriam baptismus, secundum anagogen angeli; cum sit legendum: Aque secundum allegoriam baptismus, secundum anagogen angeli; unde est illud, Et aque que super celos sunt, laudent nomen Domini et cetera. Non equidem inuideo, si quis ueteres scriptores in lucem proferat, miror autem magis si quis in iis castigate depromendis omnem operam suam collocet.« Sextum opusculum, epistola scilicet Parenetica ad ualerianum, ex Erasmi editione descriptum est, additis scholiis eius et epistola ad Alardum. Ceterum Frobenii  operam dederunt, ut tam commode, quam luculenter, typis hoc uolumen exararetur.

1541. Lugduni apud Sebast. Gryphium; in-8o. Eucherii epistola ad ualerianum cognatum de contemptu mundi. Benedd. in Hist. lit. Gallie.

1564. Rome apud Paulum Manutium; in-folo. D. Eucherii episcopi Lugdunensis Opera, seu Commentarii in Genesim et in libros Regum, etc., ex editione Petri Galesinii. Cat. Bibl. Reg. Paris. et Pinell. Utinam uero titulum integrum proferrent!

1574. Colonie Agr. apud Geruinum Calenum et heredes Quentelios; in-folo. Martyrium fortissimorum martyrum Mauricii et sociorum eius ab Eucherio Lugdunensi conscriptum, premissa eius epistola ad Syluium  episcopum; in tomo u uitarum SS. Laurentii  Surii pagg. 325-330.

1578. Parisiis apud Aegidium Gorbinum sub signo Spei; in-8o. S. Eucherius episcopus Lugdunensis ad Hilarium Arelatensem de Laude Eremi, e Lirinensi Bibliotheca nunc primum productus; cum Hilarii Arelatensis Oratione Funebri de S. Honorato. Cinelli Bibl. uolante t. II, p. 265.

Dicitur hec editio plerumque Gilberti Genebrardi; sed Genebrardus quidem dedicationem prefixit, prefationem autem scripsit Dionysius Faucherius, ac memini eamdem recusam esse in Chronographia Lirinensi, de exemplari tamen, unde edatur hic libellus, altum in ea est silentium. De aliis, que hoc uolumen complectitur, uide ad Hilarium Arelatensem.

 1580. Basilee ex offic. Heruag. per Euseb. episcopum; in-folo. Eucherii episcopi Lugdunensis liber Formularum Spiritualis Intelligentie; ad calcem Clauis Scripture sacre Matthie Flacii.

Nimirum Flacius appendicis loco eum adiecit Expositioni sue Singulorum uocabulorum ac Nominum eo consilio, ut lectores ueterum hac in re sententiam agnoscerent. Ceterum non dubito primam esse hanc quam indicauimus huius operis editionem. Repetita est sepius diuersis in locis, e. c., Basilee 1609, Francof. 1659, Hafnie 1695. In postrema Eucherii liber exstat pag. 1345-1372.



SAECULO XuII.

1602. Antuerpie; in-8o. Eucherii Lugdunensis Episcopi Homilie, ex editione Ioannis Liuineii Antuerpiensis  canonici, ad calcem Sermonum Catecheticorum Theodori Studite, a pag. 372.

Hec est prima ut antea docuimus sermonum, quos uere Eucherii putant, et ab illis, qui sub Eusebii Emisseni aut Gallicani nomine circumferuntur, diuersi sunt, editio.

1613. Lugduni sumptibus Petri Rigaud; in-4o. Eucherii Lugdunensis Ecclesie quondam archiepiscopi theologi doctissimi, Intelligentie spiritualis Formule, Instructionum libri duo, eiusdem epistola Parenetica ad ualerianum [ex editione Petri Gerardi; accedit eiusdem epistola ad Hilarium cum prefatione Dionysii Faucherii monachi Lirinensis, et annotationibus uincentii Salerni]; in Chronologia Sanctorum et aliorum uirorum illustrium ac Abbatum Sacre  Insule Lirinensis per D. uincentium Barralim Salernum, monachum Lirinensem, in unum compilata.

Gerardi prefationem hic descriptam esse antea monuimus.

1617. Ingolstadii ex typographia Ederiana; in-4o. D. Mauricius Thebee legionis Dux, seu S. Mauricii Martyrium, a S. Eucherio, episcopo Lugdunensi, conscriptum, nunc iterum editum, cum notis et notationibus, studio et labore Petri Steuartii. Accessit etiam Officium S. Mauricii. Cat. Bibl. Reg. Paris.

1618. Colonie Agr. sumptibus Ant. Hierat.; in-folo. Beati Eucherii Lugdunensis episcopi que exstant omnia pia ad S. Scripturam Opuscula. I. Formule seu Phrases S. Scripture. II. Questiones ueteris ac noui  Testamenti. III. Hebraicorum nominum Interpretatio. Iu. De uita Solitaria ad ualerianum, illustrata, recensita atque emendata studio Andree Schotti soc. Iesu. Accedunt et Eucherio adscripti Commentarii in Genesim et libros Regum; in M. Bibl. Patrum tomo u, parte I, pagg. 739-918. Adiuncta est prefatio Alex. Brassicani.

In prefatione disserit A. Schottus de scriptis Eucherii tam genuinis quam supposititiis. Ibidem, a pag. 543 ad 738, inserte sunt Homilie Eusebii Gallicani post editionem Io. Gaigneii ab Andrea Schotto denuo recensite et sermonibus locupletate.

1618. Colonie Agr. sumpt. Io. Kreps et Herm. Mylii; in-folo. SS. Mauricii et sociorum Martyrum Agaunensium  martyrium ab Eucherio ep. Lugd. conscriptum; in uitis SS. Surii ed. secunde uolumine secundo ad d. 22 Sept. pagg. 220-223.

1621. Antuerpie ex off. Plantin. apud Balthas. Moretum, et uiduam Io. Moreti, et Io. Meursium; in-8o. D. Eucherii episcopi Lugdunensis de contemptu mundi epistola Parenetica ad ualerianum cognatum. Accedit uita D. Paulini Nolani ueri mundi contemptoris.

Editor est Heribertus Rosweydus, qui notatiunculas aliquot aspersit et inscripsit, uti et sequens opusculum, Henrico uander Heyden uillarie abbati.

1621. Ibidem, apud eosdem bibliopolas; in-8o. D. Eucherii episcopi Lugdunensis de Laude Eremi ad Hilarium Lirinensem monachum libellus [cum Heriberti  Rosweydi notatiunculis].

1622. Colonie Agr. sumpt. Ant. Hierat; in-folo. D. Eucherii Lugdunensis episcopi de Laude Eremi libellus cum Heriberti Rosweydi notatiunculis; in tomo Xu, seu supplemento, seu appendice ad M. Bibl. Coloniensem.

1624. Parisiis . . . in-folo. Eucherii episcopi Lugd. Homilie cum Theodori Studite sermonibus Catecheticis iuxta editionem. Io. Liuineii expresse; in Bibl. PP. Bign. ed. quarte  tomo II, a col. 767.

1626. Lugduni sumpt. Lud. Prost heredis Rouillii; in-folo. S. Eucherii Difficiliores Questiones in uetus et nouum Testamentum; eiusdem Interpretatio nominum Hebraicorum; in Ludouici de la Cerda Aduersariis Sacris capite 115, pagg. 204-219, et cap. 164, pag.  423-426. Errat autem Fabricius dum iisdem accenset caput 159, quod haud quaquam ad Eucherium pertinet, sed ipsius est Lacerde.

1627. Lugduni apud Franc. de la Bottière; in-12. S. Eucherii Opuscula ascetica, Dorothei doctrine aliaque opuscula curante Turriano sacerdote I. Benedd. in Hist. lit. Gallie disertius non laudant, sed inesse monent duas Eucherii epistolas ad Hilarium et ualerianum.

1635. Monachii [in-24]. De uera Sapientia, uera uirtute et Tranquillitate Animi SS. Eucherii Lugdunensis Martini Bracarensis, et Magni Wigonis, antistitum. uide ed. Bruxellensem a. 1671.

1644. Genue apud Ioan. Mariam Pauonum; in-8o.  Epistole genuine diui Eucherii Lugdunensis episcopi, quas cum eximii concionatoris hortatu multi cuperent, habere uix pauci possent, sodales Iesu crucifixi in Collegio Genuensi soc. Iesu auctorati nouissime imprimendas curarunt. Cinelli Bibl. uolant. cont. da Sancassani. t. II p. 265, Bibl. Baluz. t. II p. 1002

1644. Parisiis apud tres bibliopolas; in-folo. Eucherii Lugdunensis episcopi Homilie; in Bibl. PP. Bign. tomo II, loco ultimo post Theodori Studite sermones. Eiusdem editionis exemplaria sunt que annum 1654 preferunt.

1646. Parisiis; in-12. S. Eucherii . . . epistola Parenetica ad ualerianum cognatum, curante Philippo Labbeo. Fabric. in Bibl. M. et I. Lat. ed. Patau. t. I p. 116.

 1657. Parisiis apud Sebastianum et Gabrielem Cramoisy; in-fol. Epistola Eucherii episcopi ad Faustum seu Faustinum presbyterum Insulanum de situ urbis Hierosolymitane atque ipsius Iudee; in Philippi Labbei noua Bibl. Mss. librorum tomo I pag. 665 sq.

1661. Rome exc. uitale Mascardo; in-4o. S. Eucherii Exhortatio ad Monachos. Eiusdem sententia ad Monachos. Eiusdem Admonitio ad uirgines, ex duobus mss. codicibus Floriacensibus Regine Suecorum edidit Lucas Holstenius in appendice codicis Regularum pag. 89 sqq. in ed. Parisiensi pagg. 55-62.

1662. Parisiis sumpt. Ant. Bertier; in-folo. S. Eucherii Lugd. ep. Homilie aliquot; in Bibliotheca Patrum concionatoria  Francisci Combefisii. Editio nouissima est ueneta a.  1749, uII uoll. Editor quascumque huic collectioni inseruit Eucherii nomine homilias a Liuineio desumpsit.

1662. Diuione; in-4o. Passio Agaunensium Martyrum, auctore S. Eucherio Lugdunensi episcopo; in Pet. Franc. Chiffletii Paulino illustrato. p. I pagg. 86-92.

1665. Parisiis apud Franc. Muguet; in-8o Epistola sancti Eucherii Lugdunensis episcopi ad Philonem presbyterum; ex ueteri codice ms. Petri Marnesii Senatoris Gratianopolitani edidit Steph. Baluzius, in Notis ad S. Agobardi Opera, tomo II pagg. 155, 156.

1670. Cygnee; in-8o B. Eucherii Homilie de B. uirginis conceptione Fragmentum; in Christiani Daumii  Homiliis PP. in Natiu. I. Chr. p. 213-255. Ex Liuineio.

1670. uienne Austrie typis Matthei Cosmerouii; in-8o. Diui Eucherii Lugdunensis episcopi epistola Parenetica, ad D. ualerianum cognatum suum, ab amore profane philosophie ad studium uere sapientie prouocans. Item B. Francisci Borgie olim Gandie ducis, postea societatis Iesu generalis epistola practica. . . pro Xenio an. 1671 oblate illustrissime sodalitati Dominorum sub titulo Assumpte Deipare in domo professa societatis Iesu uienne erecte.

1671. Bruxellis apud Francisc. Foppens; in-24. De uera Sapientia, uera uirtute et Tranquillitate Animi SS. Eucherii Lugdunensis, Martini Bracarensis et Magni Wigonis antistitum. Editio noua iuxta exemplar  Monachii impressum anno 1635.

Inest Eucherii epistola Parenetica ad ualerianum. Sacerdos quidam societatis Iesu sodalitatis Latine sub Titulo B. M. u. uisitantis erecte in collegio societatis Iesu Bruxellis director, qui sub litteris G. H. latere uoluit, editionem horum libellorum Monachii a. 1635 factam et, ut ait, illico distractam recudi curauit.

1673. Parisiis apud Seb. Cramoisy; in-12o. uia ad eternitatem, siue tria opuscula SS. Eucherii Lugdunensis et Hilarii Arelatensis 1o de Laude Eremi, 2o de Contemptu mundi, 3o de uita S. Honorati. Cat. Bibl. Teller. pag. 34. a.

1677. Lugduni apud Anissonios; in-folo. Beati Eucherii  Lugdunensis episcopi que exstant omnia pia ad sanctam Scripturam opuscula. . . illustrata, recensita atque emendata studio A. Schotti societ. Iesu; in tomo uI Bibl. Max. PP. pagg. 822-1014. Expressa iuxta editionem Coloniens.; sed post quartum opus inserta sunt, Epistola ad Hilarium de laude Eremi et Acta Sanctorum Martyrum Agaunensium , subiecta epistola ad Saluium episcopum. Ibidem tomo XXuII, pag. 180 sqq., legitur: Eucherii exhortatio ad Monachos et sententia ad eosdem, ex editione Luce Holstenii.

1689. Parisiis; in-4o. Passio SS. Mauricii et Sociorum eius Martyrum, auctore Eucherio ep. Lugd. Ex Paulino illustrato Chiffletii et uariis codd. mss. Bibl. Reg. aliarumque, cum premonitione Theod.  Ruinarti; in Actis Martyrum eius pag. 289 sqq.; in ed. secunda, ab ipso auctore recognita, que Amstelodami ex off. Wetsteniana prodiit a. 1713, in-folo. pag. 271; in ueronensi  1731, in-folo. pagg. 237-43.



SAECULO XuIII.

1726. uenetiis apud Bartholomeum Giauarinam, in uico S. Ioannis Chrysostomi; in-16o. De uera Sapientia, uera uirtute et Tranquillitate Animi SS. Eucherii Lugdunensis, Martini Bracarensis et Magni Wigonis antistitum opuscula, illustrissimo ac reuerendissimo DD. Marco Gradonico, patriarche uenetiarum, Dalmatieque primati, etc., dicata. Cinelli Bibl. uolante I supra laudata.

1747. uenetiis . . . . . in-folo. Eucherii Lugdunensis  episcopi epistola ad Faustum presbyterum Insulanum de situ urbis Hierosolymitane atque ipsius Iudee ; in Blasii Ugolini Thesauro Antiquit. Sacrar. tomo uII, a col. 1201.

1757. Antuerpie apud Bernhard. Alb. uan der Plassche; in-folo. Passio SS. Mauritii aliorumque legionis Thebee Martyrum, auctore S. Eucherio Lugdunensi episcopo edita a Petr. Francisco Chiffletio s. I. et a Ruinartio, cum aliis mss. collata. Item Passio interpolata ex ms. S. Maximini Treuirensis, collata cum editis a Surio et mss. Fuldensi, S. Saluatoris Ultraiectensis, et Marchianensi, cum annotatis Ioan. Stiltingii, etc., in Actis SS. Bollandist. mense Septembre, t. uI, pagg. 342-349.

Accessit Commentarius preuius, in quo omnia,  que tam historie ipsius, quam actorum sinceritatem respiciunt, non uulgari eruditione et solertia illustrantur. Inspersa sunt et alia monumenta ad eadem acta facientia.



uersiones.

Ex omnibus Eucherii lucubrationibus sola fere epistola ad ualerianum in recens aliquod idioma translata est. Primum huius rei institutum, ni fallor, Gallis debemus. Neque Itali id neglexerunt et laudari etiam uides Hispanicas et Anglicas uersiones. Nobis sequentia colligere licuit.

I. Epistola ad ualerianum.---1552. Lyon, chez Mace Bonhomme; in-4o. S. Euchier à ualerian, Exhortation rationale, retirant de mondanité et de la  philosophie prophane à Dieu et à l'etude des sainctes lettres, traduicte en uers françois, auec annotations, par Barptolemy Aneau. Cat. Bibl. Reg. Par.

1659. Lyon; in-8o. Eadem et epistola ad Hilarium de Laudibus Eremi, anonymo interprete  in libro gallico, cui titulus: La Solitude Chrétienne. T. I, pag. 137 sq. Tertia huius operis editio a. 1662 notatur a Benedd. in Hist. l. Gallie.

1672. Paris, chez Pierre le Petit; in-12. S. Eucher, Du mepris du monde, traduit en François par Robert Arnould d'Andilly, auec le Latin en suite. Exstat eadem in Operibus eius, tomo I. Paris, 1675. pag. 24 sqq.

1609. In uenetia. Lettera di Eucherio santo uescouo di Lione, etc., tradotta dallo Spagnolo   in Italiano da Gio. Giolito. Exst. cum Libro della Spiritual Gratia, etc., di Giu. Lanspergio pag. 210 sqq.

1715. In Milano per Gius. Pandolfo Malatesta; in-8o.  Eadem transportata dal Latino da D. Carolo Giacinto Gariboldi, una cum textu Latino.

II. Passio SS. Martyrum Agaunensium.---1705. Amsterdam; in-12o. Dissertation historique et critique sur le Martyre de la légion Thébéenne auec Histoire du Martyre de cette légion attribuée à S. Eucher. Archetypum huius dissertationis Ioannis Dubordiei  sacerdotis Caluiniani cetus Saubadice Londini, Anglico idiomate in lucem exiit, anno circiter 1696  . Sed magis obuia est uersio Gallica. Studiose nec sine acrimonia refutare eum nituntur Antuerpienses Actorum SS. editores.

1778. In Roma nella Stamperia di S. Michele a Ripa; in 4o. Passione de' Santi Maurizio, e compagni Martiri scritta da S. Eucherio uescouo di Lione; in  Atti sinceri de primi martiri della chiesa Cat. racc. dal P. Ruinart e trad. da Franc. Maria Luchini tomo II, pagg. 457-467. Premissa est non Ruinarti, sed ab ipso interprete scripta introductio.





AND. SCHOTTI PRAEFATIO IN OPERA S. EUCHERII.


 Pio Lectori And. Schottus Societatis Iesu.

Damus en, pie lector, B. Eucherii Lugdunensis episcopi Opera dispersa hactenus, uarieque edita, primum a Ioanne Sichardo post meliora nonnichil  facta opera Alexandri Brassicani, hominis in colligendis ueterum e naufragio scriptis perdiligentis: de quibus Eucherii scriptis nunc breuiter animi mei sensum aperiam. Primum de legitimis hisce Presulis opusculis ad S. Scripturam intelligendam utilibus, ac prope dixerim necessariis: mox de illegitimis seu spuriis, falsoque illi attributis disseram. Permagni enim interesse semper existimaui, ut uera a falsis disserendi arte diiudicare: sic et scripta antiquorum Patrum a discernere, ne quis abutatur, posse.

Formularum Spiritualium opus adhibet non raro Beda: ut ueterum pleraque, potissimum Augustini, tacito nomine transcripsit. Neque idcirco Eucherio cum Sixto Senensi abiudicanda, et Bede tribuenda  uideri debent. Hic etiam mysticam membrorum Dei significationem reperias, aliorumque que ad humanam formam pertinentia Deo in Scripturis sacris tribuuntur, que leguntur etiam in libello de Essentia Trinitatis , ut obseruarunt Conradus Brunus c. 4 et Io. Molanus lib. II c. 3, uterque de Imaginibus disserendo. Nos idcirco S. Scripture loca passim uersibus singulis laudata toto opere ascribenda curauimus, ut facem ueluti in tenebris preferremus. Questiones ueteris ac noui Testamenti scripsit et B. Augustinus libris tribus, aliique etiam Greci Patres. uerum Augustini non esse legitimum fetum illum docet Alphonsus a Castro, lib. de Heresibus: Iulianus quoque Toletanus  Presul nomine inscriptas, eidemque B. Ildephonsi Catalogo uindicatas, que temporum iniuria patrem ciere quia non poterant, sine auctoris titulo in Germaniam sepe exierunt. Aurea uero est ac mellita omnino epistola illa ad ualerianum  propinquum, De Contemptu Mundi, deque relinquendo studio profane philosophie, ut Gennadius laudat cap. LXIII. Item ad Uranium ac Salonium episcopos obscura queque sanctarum Capitula Scripturarum misit.

En tibi Claudiani Mamerci, episcopi uiennensis, lib. de Statu Anime testimonium. Haudquaquam, inquit, Eucherium preterierim, mihi nunc uiuentem doctrina, et presentaneis coram disputationibus cognitum, qui scilicet uiridis eui, maturus animi, terre despuens, celi appetens, humilis spiritu, ardens merito, ac perinde ingenii subtilissimus, scientie plenus, eloquii profluus magnorum sui seculi pontificum longe maximus, editis in rem fidei multiiugis uariorum operum uoluminibus, ad populum quoque super anime  statu multa nobiliter concionatus est. Hactenus ille. Proferam et acris huius tempestatis censoris de Eucherii eloquentia prope singulari testimonium, Nihil, inquit, uideo profectum a nostre religionis hominibus, qui eloquentie quoque gloria floruerint, quod cum huius phrasi sit conferendum. Ut nusquam non prestat egregium artificem, siue spectes ordinem, siue transitus subinde nouos, siue non uulgarem ingressum, ueluti limen argumentationis. Nullam suasorii generis partem non tractat. Nusquam desidet in locis communibus. Magis urget, et instat argumentis, mire pungit epiphonematis: delectat iuxta ac mouet sententiis. Quodque magis etiam mirandum est, sic Isocratis schematibus modulata, structa, picturataque est oratio, ut  nusquam frigeat aut ineptiat. Sic arguta, ut interim neruosa, sic elaborata, ut tamen dilucida, sic noua, sed ut tedio careat affectationis; sic festiua, ut nichilo secius grauis ac seria; sic rhetorica, ut tamen Christiana. Denique sic acris ac uehemens, ut sui tamen ubique similis, pari intentione ad extremum usque calcem properans, sani uidelicet uegetique ingenii argumentum.

Exstaret utinam quam in Catalogis Ecclesiasticorum Scriptorum nominari uideo, ex Ioan. Cassiano Eucherii Epitoma. Lucem enim aliquam obscuris in locis, deprauatisque opem haud dubie afferret. Adhuc que exstant queque interciderunt recensui.

uenio nunc ad ea que Eucherio falso tribui existimem. Exierunt enim typis And. Cratandri et Ioan.  Frobenii Basilee pridem sub Eucherii nomine libri tres in Genesim, et in Iu libros Regum Commentarius, quem nimium, quantum auxit, ueluti , Angelomius Lexouiensis, Benedictine sodalitatis familie, utque eius esse Eucherii promptius crederemus, additus ab audacibus sciolis titulus est: ad Uranium et Salonium fratres episcopos; nimirum ad quos et alia opuscula Eucherius retulerat: ad hunc quidem, Questiones utriusque Testamenti, atque Hebraicorum nominum Interpretationem; ad illum uero Formulas spirituales. Apage sis, et fucum detracta larua detegamus. Beati enim Eucherii neutrum esse hunc partum hec argumento fuerint. Primum quia refutat etas. Obiit namque Eucherius, teste Gennadio, imperantibus ualentiniano et Marciano Augustis,  ad annum orbis a Christo redempti 440, testaturque adeo ipse epistola illa aurea ad ualerianum, se floruisse anno antea quinto, qui est post Romam conditam 1185, Christi uero 435. Fuitque Petronii Bononiensium antistitis equalis, qui ad annum eius seculi septimum ac uicesimum claruit. Atque Commentarii illius in libros Regum auctor, quisquis est  Gregorium I Pontif. max  identidem citat, ad uerbumque transcribit omnibus pene paginis, non tam in libros Regum Gregorii Commentarium, quam Moralium libros in Iob uere aureos. En tibi extremo libro primo Explanationis ad Moralium libros Gregorii, lector, ablegatur. Deinde si coniectando inuestigare fas est, non Gallus homo, sed Britannus est. Nam in tertio Commentario in libros Regum cap. XXII: Rote, inquit, basibus supposite ad portandum luterem templi a terra sustollebant, cum nostris nuper temporibus B. papa Gregorius Euangelicis roboratus eloquiis Romanam rexit Ecclesiam. Rote eedem curribus Dei subnixe longe portabant, cum reuerendissimi Patres Augustinus, Paulinus, et ceteri socii eorum iisdem euangelicis  roborati eloquiis, iubente illo uenere in Britanniam, et uerbum Dei incredulis dudum commisere gentibus. Que cum ita sint, efficitur hunc scriptorem B. Gregorio, cuius opera Britannia primum Christi est Euangelii lumine illustrata fuisse, et Anglum, non Eucherium hominem Gallum, qui cum Paulino, Ausonii discipulo, patriam habuerit communem. Sed quidni Bedam uenerabilem, inquies, auctorem asserimus? idque censore Sixto Senensi, doctissimo Dominicanorum sodali, libro Iu Bibliothece Sacre, quodque magna eius Commentarii pars in Questionibus Bede supra libros Regum legatur, quem et geminos fere in sacros libros Commentarios euulgasse obseruare liceat. In promptu est quid respondeam: etatem Bede obstare, qui integro propemodum  seculo B. Gregorio posterior uixerit. Atque hic suis temporibus ad Christi fidem conuersam Britannie insulam profitetur. Sed de his doctiores arbitrentur: equidem meos conatus in Eucherio legitimo illustrando, in manusque tradendo Romane Ecclesie, fidei parenti, libens uolensque submitto, dedicoque.





ALEX. BRASSICANI EPISTOLA IN S. EUCHERIUM.


 Ornatissimo uiro D. Iano a Suolla, equiti ac iureconsulto, Ioannes Alexander Brassicanus S. D. P.

Oculatus ipse mihi testis es, amicissime Iane, quantum mihi laboris exhauriendum, immo, ut uerius dicam, quantum tedii exsorbendum fuerit in restituendis ac repurgandis Eucherii Spiritualibus illis Formulis. Nam exemplum recens editum non tantum mutilum, uerum etiam eximie mendosum fuit. Cuius rei culpam tantum abest ut illi imputem qui primum nobis hoc dedit, ut etiam benignitatem  hominis eruditi ac candorem laudibus uehendum existimem, qui studiosis exhibere maluit id quod commodum acquisierat, quam ut pateretur hoc intercidere. Nos autem exemplo et integro et egregie sincero usi, quod nobis cum plerisque aliis eque bonis auctoribus Reuerendus Pater, Dominus Ioannes Hartmannus, abbas Sancte Crucis in Austria, uir et studiorum et studiosorum unicus patronus, meum autem precipuum decus et presidium, libenter et  ex animo communicauit; primum id quod deerat adiecimus, et que deprauata fuerant, religiose castigauimus: quod ut studiosi planius cognoscant, subiiciam duo tantum exempla, ex quibus reliqua facile, tamquam leonem ex unguibus, estimare possint. Primum caput de diuinis nominibus quod totum desiderabatur, iam ex ueteri, neque minus sincero exemplo repositum est. Iam enim consulta opera pretermitto, quanta facta sit in omnibus capitibus  accessio. In prefatione Eucherii sic legitur: Atqui secundum allegoriam baptismus, secundum anagogen angeli; cum sit legendum: Aque secundum allegoriam baptismus, secundum anagogen angeli, unde est illud: Et aque que super celos sunt laudent nomen Domini, et cetera. Non quidem inuideo si quis ueteres scriptores in lucem proferat, miror autem magis si quis in iis castigate depromendis omnem operam suam collocet; sed hec hactenus. Ceterum quod apud Latinos fecit Eucherius, hoc  apud Grecos exactissime prestitit Theodoretus ille Cyrensis episcopus, ex cuius insigni opere quod apud nos est in antiquis membranis descriptum libet hic aliquot egregie erudita loca ascribere, ex quibus uniuersi illius operis dignitas et utilitas elucescet, , , , hoc est, uinum diuinam penam significat. Sic Dauid, quia poculum in manu Domini uini meri, plenum misto . Item , , , , . , , .  , hoc est. Pili mortalitatis symbolum sunt: mortui enim cum sint, nullum doloris sensum admittunt. Admonet igitur et imperat eos ueram agere uitam, qui Dei ministerio sese addixerunt, nichilque habere mortale et fetidum: quod etiam nos docet diuinus ille Paulus,  cum Christo, inquit, crucifixus sum, uiuoque non amplius ipse, sed uiuit in me Christus: quasi diceret, quod se sacris officiis, diuinisque actionibus addixisset, etc. Habent autem eiusmodi Formule quiddam commune cum Hebreorum Cabala, quam Greci quondam parum animaduertentes secretis sensibus eruendis esse ualde quam appositum, paucis litteris immutatis, hoc est, imposturas appellabant. Ita enim scholiastes Gregorii theologi scribit: et quoniam de ea re nostri etiam homines, nimirum Ioannes Picus Mirandulanus, Paulus Ritius, et Ioannes Capnion uiri cum omni antiquitate certantes abunde scripserunt, nichil hic dicam prolixius, sed studium tantum meum et expromptam omnia recta studia promouendi uoluntatem tibi commendo. Ceterum  quotiescumque te nomino, uolo semel ac unico uerbo omnes illos qui ingenio, uirtute, bonis moribus, ac absoluta eruditione prestant, significasse, uale bene, uir nobiliss. ac mihi modis omnibus amande. uienne Austrie ex collegio Regio, Anno a nato Iesu, 1530, mense Decembri.





SANCTI EUCHERII LUGDUNENSIS EPISCOPI DE LAUDE EREMI AD HILARIUM LIRINENSEM PRESBYTERUM EPISTOLA SEU LIBELLUS. 

 Domino sancto, et meritis beatissimo, et in Christo gloriosissimo HILARIO EUCHERIUS.

1. Magno tu quidem animo egressus dudum de domo tua, et de cognatione tua, usque in mare magnum recedentia eremi secreta penetraueras; maiore tamen uirtute repetita est a te eremus quam petita. Siquidem cum hanc primum hospes ingressus es, habuisti ducem et uelut itineris tui preuium, quem deinde militie celestis magistrum; eumque tunc secutus, et parentes relinquens, parentem tamen sequebaris. Nunc uero cum eumdem ascitum ad pontificale fastigium prosequendum putaueris, ad familiare secretum eremi te amor retulit. Ergo nunc es nobilior et maior exemplo. Prius enim cum desertum peteres, comitatus fratrem uidebaris; nunc cum  desertum repetieris, etiam patrem reliquisti. At qualem illum, quantumque? quanto tibi semper dilectionis cultu obseruatum? quam singulari tibi affectione deuinctum? ut cuius caritati preferre nichil posses, nisi forte solam eremi caritatem: quam cum illi iusto preponis examine, approbasti diligere te non illum parum, sed hanc amplius aliquid. Ostendisti etiam ille in te secreti amor quam magnus esset, cui etiam maximus cederet. Qui quidem eremi amor, quid in te nisi Dei amor appellandus  est? Seruasti ergo caritatis ordinem lege prescriptum, primo Deum tuum, exin proximum diligendo.

2. Quem tamen ego sola profectus tui contemplatione  nec aduersatum itineri consilioque tuo existimo, sed inusitato inter deuinctas sibi personas modo, dimittere te ille  non minus uoluit, quam tu discedere. Diligit enim te et ille multum uicissim, in amore tamen tuo commodum tuum consuluit; cumque affluentissima eius et summa in te sit caritas, fastigium tamen illius tendit usque ad utilitatem.

3. Et tu licet omnem iamdudum censum in Christi pauperes Christo diues effuderis, tum et preferas licet annis iuuenem, moribus senem, sis etiam ingenio clarus, clarus eloquio; nichil in te tamen  primore loco magis suspexerim dilexerimque, quam quod solitudinis sedem sic concupisti. Unde quia me respondere copiosius spatiosissimis ac facundissimis litteris tuis sepe postulas, sufferas paulisper necesse est, cum sis ipse sapiens, insipientiam meam, dum recolo multimodam Domini gratiam erga hanc ipsam eremum dilectam tuam.

Eremum ergo recte incircumscriptum Dei nostri templum dixerim; etenim quem certum est habitare in silentio, credendum est gaudere secreto. Sepius  se illic uidendum sanctis suis prebuit, et conciliante loco, congressum non est aspernatus humanum. In deserto quippe Moyses glorificato Deum uultu conspicit : in deserto Elias uultum pauens ne Deum conspiciat, obuoluit . Et quamuis omnia ipse tamquam sua reuisitet, neque uspiam desit; tamen  peculiarius uisitationem dignatur eremi, et celi secretum.

4. Ferunt quemdam alii querenti quali inesse loco Deum crederet, respondisse ut quo se duceret impiger sequeretur. Tum comitante eodem, ad late patentis eremi secreta uenisse. Et ostendens solitudinis uaste recessum, En, inquit, ubi Deus est. Nec immerito ibi esse promptius creditur, ubi facilius inuenitur.

 5. Nam et in primordiis rerum, cum omnia Deus in sapientia faceret, et singula queque futuris usibus apta distingueret, non utique hanc terre partem inutilem et inhonoratam dimisit; sed cuncta non magis presenti magnificentia, quam futuri prescientia creans, uenturis  eremum sanctis parauit. Credo his illam locupletem in fructibus uoluit, et pro indulgentioris nature uice hanc sanctorum dare fecundam, ut sic pinguescerent fines deserti, et cum rigaret de superioribus suis montes, abundarent quoque multiplicata fruge conualles; locorumque damna suppleret, cum habitationem sterilem habitatore ditaret.

6. Possessor paradisi et transgressor precepti, cum locum uoluptatis habitaret, fixam sibi a Deo  legem seruare non potuit. Quanto enim iucundior ille amenitatibus locus, tanto huic in lapsum pronior fuit. Unde non solum hunc legibus suis subdidit, sed etiam in nos usque suum illum stimulum mors tetendit. Proinde eremum colat, qui uitam cupit; quia ameni incola mortem parauit. Sed iam ad posteriora eremi Deo semper accepte exempla ueniamus.

7. Moyses cum egisset pecus ad interiora deserti tunc resplendentem eminus Deum igne uidit innocuo; nec solum uidit, uerum etiam audiuit loquentem. Nempe tunc Dominus cum abiici pedum uincula commoneret, sanctam eremi terram pronuntiauit, dicens: Locus in quo tu stas, terra sancta est ; manifesto tunc iudicio meritum occulti  honoris expressit. Confirmata quippe est a Deo sanctitas loci, sanctitate testimonii; in quo  etiam illud pariter et latenter enuntiat, ut accedens ad eremum pristinis curarum obligationibus uite se absoluat, et anterioribus uinculis expeditus incedat, ne locum polluat. Ibi primum Moyses diuini colloquii familiaris adhibetur interpres; accipit uerba, ac uicissim refert; dicenda agendaue et percunctatur pariter et docetur, ac mutuo confabulationis usitatoque commercio cum celi Domino sermocinatur. Ibi uirgam resumit in opera signorum potentem, ingressusque eremum pastor ouium, pastor ab eremo reuertitur populorum.

8. Quid deinde plebs Dei ab Aegypto liberanda,  et operibus absoluenda terrenis, numquid non auia petiit, ad solitudinesque confugit ? appropinquatura in eremo utique Deo, a quo fuerat exempta seruitio. Tendebat igitur ad desertum longa uastitate terribile, Moyse duce. Quam magna multitudo dulcedinis tue, Domine! Eremum ingressus Moyses, Deum uiderat. En redit rursus ut uideat. Ipse plane dux itineris populum suum Dominus ad deserta ducebat; in usum utriusque temporis trahens uiantibus columnam, nunc rubentem flamma, nunc nube candentem. Dabat ita promerentibus e celo signum, quod lactea mole porrectum alternis irradiabat ardoribus. Intento Isrel lumine sequebatur radium, corusco eminus igne rutilantem, ut in eremi secreta tendentibus digne Dominus, cum iter ostenderet,  lumen preferret.

9. Huic identidem populo nonne ad deserta tendenti obiecta inuii maris claustra patuerunt ? Cum inter preruptos gurgites iter carpens, puluerulento uestigiis agmine Rubris littoribus incessit; exstantesque undarum pendentium montes de profunda ualle suspiciens, sic custos gentis freti stagna transmisit.

10. Neque in hoc tantum diuini operis uirtus stetit: nudata namque rursum refluo equore operiens, iter eorum cum hoste deleuit, totumque in sedibus suis mare  opposuit. Aperuit inter aquas uiam, et circumfusis deinde aquis texit, ut desertum expetentibus patefaceret itum, clauderet reditum .

 11. Hac ergo gratie uirtute donata gens illa, cum ad solitudinem tenderet, plura tamen promeruit cum possideret. Illic namque eamdem insperato Dominus miraculo refecit, cum percussa silice exundantes aquas sitientibus prebuit, et abhorrentibus saxis riuos natiuo fonte depromens, occulta manus imposuit subitam latentibus uenis naturam . Nec solum illic ingesto flumine uiscera sicce rupis infudit, uerum etiam dulcedine superindita amaros tristibus aquis haustus repressit . Illas elicuit, has placauit: nec maiore miraculo e saxis aquas quam ex aquis alias aquas reddidit. Obstupuit plebs cuncta, celestis illic auxilii opem sentiens, non minus in his aquis que erant quam in illis que nondum fuerant.

 12. Illic etiam idem populus demissum celitus cibum albenti solo legit, cum e nubibus Dominus panem pluuium sicco imbre deiecit . In tabernacula et in circumiecta castrorum manna ninguido ere illapsum cecidit, ubi panem angelorum manducauit homo. Et quia sufficit diei malitia sua, quotidianum diuina indulgentia uictum contulit, iam tunc lege premissa, ne in crastinum cogitaret. Sic quondam in eremo constitutis, quia prestare uictum terrena non poterat, celum ministrabat.

13. Legem etiam et celestia edicta Hebreus idem numquid non eremi inhabitator accepit, tum cum proprius admotus, inspicere diuino digito impressa tabulis signa meruit ? eductus castris in  occursum Domini, ad radicem montis obuius institit? uidit equidem pauore perculsus illum Sinai uerticem, quem terrore multo conspicua maiestas insederat. Aspexit attonitus montem procul interfluenti igne fumantem; quem deinde totum late nubes densissima obtectum operiebat. Expauit hinc micantia expressis ignibus fulgura, et tonitrua crebris fragoribus mixto buccinarum clangore reboantia, ita filii Isrel dum in solitudinibus degerent, Dei sedem uidere, uocem audire meruerunt.

14. Talibus olim similibusque usa est ac sustentata miraculis natio illa , cum deserti incola fuit, cum eam inusitatus cibus repentinus potus, inconsummabilisque uestitus aleret, cum etiam illa que extrinsecus corpus ambiebant, infatigabili habitu  permanerent. Quidquid eorum necessitati locorum ingenium non attulerat, manifesta Dei magnificentia suggerebat. uix in hec celestis gratie dona peruenit sanctorum unus, qui de hoc populo ait: Non fecit taliter omni nationi . Specialia contulit, inaudita concessit, cum diuinis muneribus populum refecit in eremo.

15. Et hec quamuis in figuram nostri facta tradantur, et facies illa rerum mysteriis floreat occultis, omnesque in Moyse baptizati, in nube, et in mari escam spiritalem manducasse, potum spiritalem bibisse referantur ; tamen omnia hec ita futurorum continent fidem, ut gestorum custodiant ueritatem. Quamquam nec sic quidem eremi minor laus est, etiamsi ea que illic gesta sunt, in sacramentorum  sint altitudinem referenda. Nihil ergo gratie derogatur, etiamsi ille tunc status corporis, et uestimentorum non consecuta corruptio, uenture uite specimen detulerunt. Magna namque loci gratia est, si quales illos beatissimi seculi felicitas habebit, tales in hoc iam istos eremus habeat.

16. Quid, quod filii Isrel ad illam desiderabilem terram non nisi habitatione eremi peruenerunt? Et ut gens eadem possideret postea illam lacte et melle manantem, prius hanc aridam incultamque possedit. Totum semper ad ueram patriam eremi mansionibus iter panditur. Habitet inhabitabilem terram, qui uult uidere bona Domini in terra uiuentium; sit hospes huius, qui ciuis esse contendit illius.

17. Sed ut hec relinquam, Dauid ipse insidias  regis infesti non nisi cum desertum expeteret euasit : qui in Idumee ariditatibus commoratus, toto Dominum corde sitiebat, ut sitiens in deserto et in inuio et inaquoso, tum demum appareret Deo in sancto, ac deinceps Dei uirtutem pariter et gloriam sanctus uideret.

18. Elias uero, maximus secretorum colonus; celum imbribus clausit, ignibus reserauit, ministra alite cibum sumpsit, fixa mortis iura reuocauit, Iordanem diuiduum interrupto amne transiuit celum ardenti curru raptus ascendit .

19. Quid deinde Eliseus, consectator uite huius atque uirtutis? nonne perinde diuino miraculorum  opere inclaruit, quem insignem nunc scissus torrens, nunc innatans ferrum, nunc rediuiui, nunc olei incrementa fecerunt; quique postremo post alia quamplurima duplicatam in se uirtutem magistri hoc etiam comprobauit, quod ille superstes defunctum, hic defunctum exsuscitauit iam defunctus .

20. Filii quoque prophetarum relictis urbibus expetebant gemino defluentem fonte Iordanem, exstruebantque in abditis tabernacula remoto iuncta torrenti. Excubabat cohors sancta secreti fluminis ripis, uelut quibusdam sparsa tentoriis, et habitationibus congruis egregia indoles spiritum custodiebat paternum .

21. Quid ille quo maior inter natos mulierum non surrexit ; nonne in deserto clamans, in  deserto uiuebat? In deserto ab hoc baptismus traditur, in deserto penitentia predicatur, in deserto primum mentio regni celestis infertur. Ibi hec ille audientibus primus ingessit, ubi hec citius ambiens quisque promeruit. Nec immerito futurus hic arduus deserti habitator, ante faciem Domini angelus mittitur, uiam reserat in celeste regnum, et precursor et testis dignus qui Patrem e celo loquentem audiret, Filium baptizando contingeret. Spiritum sanctum descendentem uideret.

22. Ipse quoque Dominus ac Saluator noster baptizatus confestim  a Spiritu in desertum ducitur. Quis hic igitur est Spiritus? Cunctatio nulla subest, quin Sanctus. Quod deinde Spiritus sanctus pertrahit in desertum, nimirum  istud ille dictat, istud ille tacitus inspirat, fitque eremus Spiritui sancto suggerenti digna suggestio. Mystico ergo flumine infusus, nichil sibi prius agendum putat, quam ut ad secreta contendat. Et tamen ille sanctificantes semper aquas tunc sanctificauerat, nec peccati hominem purgatus abluerat; peccatum enim ille neque fecerat, neque metuebat; et eremi tamen amore flagrabat, atque in omnibus salutaris auctor exempli, hanc non dignam nobis desiderabat. Que si uotiua Deo ab erroribus libero, quanto magis necessaria homini erroribus obnoxio? Si petita non delinquenti, quanto magis exoptanda peccanti.

23. Ibi etiam in famulatum Domini, remotis circumstrepentibus turbis, tacita diuini uigoris ministeria  succedunt, et in eremo constitutus, tamquam iam in celum reuectus, occurrentium excipitur officiis angelorum . Ibi tunc tentantem note artis insidiis hostem illum antiqui temporis confutauit, supplantatoremque ueteris Adam nouus Adam repulit. O laus magna deserti, ut diabolus qui uicerat in paradiso, in eremo uinceretur!

24. Desertus etiam locus ille erat in quo Saluator noster quinque uirorum millia panibus quinque et piscibus tantum duobus pauit, satiauit, expleuit . Semper in deserto, pane iehsu suos pascit. Suis pretulerat olim manna diuini muneris fidem, nunc fragmina retulerunt: eodemque miraculo uictus ut tunc esurientibus decidit, ita nunc  uescentibus creuit. Cunctis dono suo epule auctioribus maiores fuerunt cibis, quam fuerant illate conuiuiis. Desertis, inquam, desertis tantorum nunc signorum causas demus, nec uirtus potentiam declarasset si habuisset locus copiam.

25. Et tunc Dominus iehsu ad excelsi montis remotiora secessit, cum tribus tantum sibi adhibitis electis insolita claritate uultus effulsit; qui cum assumptum palam hominem preferret, declarande maiestatis indicium secretis credidit. Ibi tunc ille apostolorum maximus: Bonum erat, inquit, nos hic esse ; adamans scilicet magnitudinem signi, in remotione deserti.

26. Idem quoque Dominus iehsu  in desertum locum ibat, ibique orabat ?  Locus ergo ille iam uocetur orationis locus, quem exorando Deum, idoneum Deus auctor ostendit, docuitque unde facilius nubes humiliantis se oratio penetraret, adiuta loco, quia honorata secreto: atque ipse illic orando cum peteret, demonstrauit ubi orare nos uellet, cum peteretur.

27. Quid nunc ergo Ioannem, Macariumque commemorem, aliosque complures, quorum conuersatio dum in desertis est, in celis facta est? Appropinquauerunt illi tantum Domino quantum appropinquare Deo hominem fas sinebat, admissique sunt in diuinarum opera rerum quantum carne circumdatos licebat admitti. Fixam in superna mentem celestibus inseruerunt secretis, hic comitantem gratiam aut reuelationibus tacitis, aut clamantibus signis  protulerunt, et suffragante secreto usque in id prouecti sunt, ut terram tunc quidem corpore contingerent, celum uero spiritu iam possiderent.

28. Hoc igitur eremi habitaculum dicam non immerito quamdam fidei sedem, uirtutis arcam, caritatis sacrarium, pietatis thesaurum, iustitie promptuarium. Nam sicut in magna domo pretiosa queque claustris obsignata in remotis habentur, ita magnificentia illa sanctorum abditorum eremo, quam difficultatibus suis natura obserauit, deponitur intra quoddam conclaue deserti, ne conuersationis humane usu abolescat. Apteque a mundi Domino hec pretiosa diuitiarum supellex, in illa mundane domus parte non solum conditur, uerum etiam, cum usus est, ex reconditis promitur.

 29. Fuit olim erga eremum cura diuine Prouidentie summa et maxima, sed ne nunc quidem parua est. Nam et nunc cum eremi incolis uictus diuinitus insperata superuenit largitate, quid aliud quam e celo lapsus defluit? Habent et isti in hac munificentia suum manna, nec minus his Dominus brachii sui opere secreto alimoniam spargit ex abdito. Et cum silicibus perfossis tandem diuino munere respondentes e saxis aque profluunt, quid aliud quam uelut Moysi uirge ictu percussa rupe emergunt? uestimentorum perinde habitus in eremi uastitate degentibus, nunc quoque ecce non deficit, qui dum iugiter gratuito diuina prouisione succedit, utique succedendo manet. Aluit Dominus in deserto suos quondam,  sed et nunc alit; et illos quadraginta annis, hos uero quousque anni erunt.

30. Merito hanc Sanctus diuino igne succensus, relicta sede propria, sedem legat: merito propinquis, filiis parentibusque preponat, suorumque omnium commercio emat. Merito hec genitalem deserentibus patriam temporarie patrie nomen obtineat, a qua non metus, non desiderium, non gaudium, non meror reuocet. Merito plane uniuersorum affectuum sola sit pretium.

31. Quis enim enumerare beneficia eremi digne queat, uirtutisque commoda habitantium in ea? In mundo positi, quodam modo extra mundum recedunt, in solitudinibus  errantes, in montibus, et speluncis, et in cauernis terre . Nec immerito dignum talibus Apostolus negat esse mundum, qui alieni sunt ab illo reipublice humane tumultu, sepositi, quieti, silentes; nec magis absunt a uoluntate peccandi quam a facultate.

32. Clari apud ueteres seculi huius uiri, defatigati laboribus negotiorum suorum, in philosophiam se tamquam in domum suam recipiebant. Quanto pulchrius ad hec manifestissime sapientie studia diuertunt, magnificentiusque ad solitudinum libertatem et desertorum secreta secedunt, ut philosophie tantum uacantes, in illius eremi deambulacris [uulg. uastitate], tamquam in suis gymnasiis, exerceantur? Ubi, queso, liberius, quam in deserti habitatione seruetur Pascha? Sed uirtutibus et continentia:  continentia, inquam, que uelut alia quedam est cordis eremus. Nam et Moyses quadraginta continuos se in eremo dies , totidemque post se illic Elias  ieiunio dedit: et uterque ibi inediam ultra humani effectus uires extendit. Deinde et Dominus, idem, sed in deserto abstinentie tempus exegit . Nec preterea usquam legimus spatia eadem exacta ieiunio: ut putandum sit, aliquem tribui per Dominum locis illis etiam uigorem.

33. Ubi, queso, magis uacare, et quam dulcis sit Dominus, uidere contingit? Ubi promptior ad perfectionem tendentibus uia panditur? Ubi maior uirtutibus campus aperitur? Ubi facilius mentis, ut possit circumspicere, custodia? Ubi liberior cordis,  ut Deo inherere certet, intentio, quam illis utique secretis, in quibus Deum non solum inuenire promptum est, uerum etiam custodire?

34. Et quamuis sepe in eremo tenuis soli puluis occurrat, nusquam tamen firmius Euangelice illius domus fundamenta iaciuntur . In illis licet aliquis consistere arenis uelit, nequaquam tamen super arenas domum construit: nusquam magis quam illic supra petram predictum illud edificium collocatur, quod immobili stabilitate fundatum, inconcussa mole durabit: ut tempore ingruentium procellarum, non flantibus uentis, non immissis torrentibus subruatur. Itaque habitatores deserti talia sibi edificia, sed in cordibus fabricant: illi qui summa  imis appetunt, qui excelsa humilitate sectantur, desides atque immemores terrenorum, ob spem uotumque celestium. Qui abiiciunt, dum egere malunt, diuitias, egere festinant, dum esse diuites concupiscunt; die ac nocte labore uigiliisque decertant, ut apprehendant uite illius principium, cuius non inuenient extremum. Sic materno eremus sinu continet illos eternitatis rectissime auaros, bene prodigos breuitatis; incuriosos presentis temporis certos futuri: et per hoc assequuntur ut in quos seculorum fines decurrerunt, his secula sine fine contingant.

35. Feruent ibi conscripte interioris hominis salubriter leges, et eterni seculi iura subtilius. Non illic humana criminum facinorumque prescripta uim  suam resonant, nec se ultricia capitalium delictorum iura exerunt. Cor nisi purissimum indigene leges faciunt reum; atque ipse omni studio, mentis motus interior, intra iustitie terminos cercetur: eodemque se iudice uel leuium cogitationum principia plectuntur. Apud alios malum sit malum fecisse, apud hos uero malum est bonum non fecisse.

36. Sed quomodo ego possim commemoratione digna interiora eremi instituta uenerari? Nunc uero illud tacitus preterire non possum quod in habitatoribus eius uis illa uirtutis quam abscondita cunctis, pene tam nota est. Nam cum se utique in remota abigunt, mundum, humanumque consortium repudiantes, occuli quidem gestiunt, meritum tamen occulere non possunt. Quantum se eorum introrsus  agit uita, tantum se foras proripit gloria; Deo  ita inter utrumque moderante, ut incola eremi sue lateat seculo, et non lateat exemplo. Hec lucerna est, que uniuersum resplendet orbem, supra eremi candelabrum locata: hinc se flagrantissimum lumen per tenebrosa mundi membra diffundit. Hec est ciuitas que abscondi non potest in deserti monte constructa, que imagine sua celestem Ierusalem terris dedit. Proinde si quis in tenebris est, huic lumini appropinquet, ut uideat: si quis discrimini patet, ad hanc ciuitatem tendat, ut tutus sit.

37. O quam iocunde sunt sitientibus Deum, etiam deuie illis saltibus solitudines! quam amena sunt querentibus Christum illa secreta, que longe lateque natura excubante porrecta sunt! Silent omnia.  Tunc in Deum suum leta mens quibusdam silentii stimulis excitatur, tunc ineffabilibus uegetatur excessibus. Nullus interstrepens illic sonus, nulla nisi forte cum Deo uox est. Solus ille admodum suauis sonitus silentium secrete stationis interuenit, interpellatque illum placide quietis statum strepitus quiete dulcior, et sanctus modestissime conuersationis tumultus. Tunc hymnis suaue resonantibus excelsa ipsa feruentes chori pulsant, atque in celum non minus pene uocibus quam orationibus peruenitur.

38. Fremit frustra tunc circumueniens aduersarius, tamquam intra caulas ouibus septis lupus. Inuisit sane spatiosa deserti letantium angelorum  chorus, et per illam Iacob scalam commeantes, eremum frequentia abdite uisitationis illustrant ; ac ne in uanum uigilent qui custodiunt ciuitatem, peculiarius Christo propugnatore munitur, qui tamquam murorum obiectu, ita eremi ambitu hostes suos submouet, ut adoptiua Deo gens quantum secreti spatiis exposita, tantum hostibus suis clausa sit. In illo quoque meridie sponsus recubat: habitatoresque deserti, caritate uulnerati contemplantur eum dicentes: Inuenimus quem diligit anima nostra: tenebimus eum et non dimittemus .

39. Non est infructuosum , non est illud sterile eremi solum, nec infecunda arentis saxa deserti. Illic multiplex germen, et centenos accola  fructus recondit. Non facile illic iacta semina secus uiam decidunt, que uolucres absumant: nec in petrosa facile dilabuntur, que non habentia altitudinem terre, estuent, et arescant: neque in spineta facile fugiunt, que iam adultis sentibus obruantur. Uberi illic messem prouentu colonus metet: producitur in his saxis seges illa, per quam etiam ossa pinguescunt. Inuenitur etiam illic panis uiuus, qui de celo descendit. Erumpunt in illis rupibus fontes irrigui, et aque uiue, que non satiandis solum, uerum etiam possunt sufficere saluandis. Hic interioris hominis pratum [uulg. pastus] et uoluptas, hic incultum desertum, illic mira amenitate iucundum est; eademque corporis est eremus, anime paradisus.

40. Nulla iam quamuis fertilis tellus, terre eremi  se comparatione iactauerit. Est terra aliqua frugibus ditis? in hac maxime nascitur frumentum illud, quod esurientes adipe suo satiat. Est alia grauidis leta uinetis? in hac maxime profertur uinum illud, quod bene letificat cor hominis. Est alia pascuis prestans? in hac saluberrime pascunt oues ille, de quibus dicitur, Pasce oues meas . Est alia floribus picta uernantibus? in hac maxime uerus ille flos campi et lilium conuallium refulget. Postremo alia est speciosius exsultans metallis, alia uero auro suo fulua est? in hac uarii lapidum micant uibrante luce fulgores. Ita terra hec singulis terris maior ad singula, omnes longe precedit bonis omnibus.

41. Recte ergo tu uerenda tellus Sanctis aut in  te positis, aut non procul a te remotis, aut habitabilis dudum, aut desiderabilis exstitisti: quia pro uniuersis bonis illius es fertilis in qua habentur uniuersa. Tu cultorem hunc, qui suam terram non qui tuam excolat, requiris. Tu inhabitantium te uitiis sterilis, tu fecunda uirtutibus. Tuam quicumque sanctorum familiaritatem quesiuit, Deum reperit: Christum in te, quisquis te coluit, inuenit. Ipse qui habitat, Domino habitatore letatur. Idem ipse est, et possessor tuus, et diuina possessio. Tuum qui non refugit habitaculum, factus est ipse Dei templum.

42. Equidem cunctis eremi locis que piorum illuminantur secessu, reuerentiam debeo, precipuo tamen  Lirinum [uulg. Lerinam] meam honore complectens, que procellosi naufragiis mundi effusos, piissimis ulnis receptat uenientes: ab illo seculi flagrantes estu, blande introducit sub umbras suas, ut illic spiritum sub illa interiore Domini umbra anheli resumant. Aquis scatens, herbis uirens, uitibus renitens, uisibus odoribusque iucunda, paradisum possidentibus se exhibet. Digna que celestibus disciplinis Honorato auctore fundata sit, que tantis institutis tantum nacta sit Patrem, apostolici spiritus uigore et uultus honore radiantem. Digna que illum suscipiens, ita emitteret [Port. cod. eniteret]: digna que prestantissimos alat monachos, et ambiendos proferat sacerdotes. Hec nunc successorem eius tenet, Maximum nomine; clarum, quia post ipsum  meruit adsciri. Hec reuerendi nominis Lupum, qui nobis illum ex tribu Beniamin lupum retulit. Hec habuit germanum eius uincentium, interno gemmam splendore perspicuam. Hec possidet uenerabilem grauitate Caprasium, ueteribus sanctis parem. Hec nunc habet sanctos senes illos, qui diuisis cellulis Aegyptios Patres Gallis nostris intulerunt.

43. Quos ego illic, Iesu bone, sanctorum cetus, conuentusque uidi! Pretiosa in his suaui unguedine alabastrum fragrabant: spirabat passim odor uite. Interioris hominis faciem, exterioris habitu preferebant: constricti caritate, humilitate deiecti, mollissimi pietate, firmissimi in spe, incessu modesti, obedientia citi, occursu taciti, uultu sereni; prorsus ipsa protinus contemplatione angelice quietis agmen  ostendunt. Nihil concupiscunt, nichil desiderant nisi  eum, tantum quem solum desiderantes concupiscunt. Dum beatam querunt uitam, beatam agunt; eamque et dum adhuc ambiunt, iam consequuntur. Itaque optant a peccatoribus segregari? iam segregati sunt. Castam possidere uitam uolunt? possident. Omne in Dei laudibus tempus habere ambiunt? habent. Desiderant gaudere sanctorum cetibus? gaudent. Christo frui cupiunt? Christo fruuntur. uitam eremi adipisci gestiunt? corde adipiscuntur. Ita per largissimam gratiam Christi, multa ex his que in futurum exoptant, in presentiarum merentur. Rem porro iam capiunt, dum spem sequuntur. Habent non paruum, etiam labore ipso premium laboris, quia pene iam in opere est, quod merces erit.

44. Horum tu, mi Hilari carissime, redditus insertusque  consortio, plurimum tibi, plurimum etiam illis contulisti, qui nunc pro reditu tuo alacri exsultatione letantur. Cum his, obsecro, peccatorum meorum, intercessionisque memoriam ne oblitteraueris; cum his, inquam, quibus nescio an ipse gaudii plus attuleris, an maius inueneris. Tu nunc uerior Isrel, qui corde Deum conspicari, ab Aegyptiis seculi tenebris dudum expeditus, salutiferas aquas submerso hoste transgressus, in deserto accensum fidei ignem secutus, amara quondam, per lignum crucis dulcia nunc experiris: salientes in uitam eternam aquas a Christo trahis, internum hominem superno pane pascis; in Euangelio throni tui diuinam accipis uocem . Qui cum Isrel in eremo commoraris, cum Iesu terram repromissionis  intrabis. uale in Christo Iesu Domino nostro.





SANCTI EUCHERII LUGDUNENSIS EPISCOPI EPISTOLA PARAENETICA AD uALERIANUM COGNATUM DE CONTEMPTU MUNDI ET SAECULARIS PHILOSOPHIAE. 

 Bene alligantur uinculo sanguinis, qui uinculo consociantur amoris. Sic et nobis quoque admodum gloriari, pro hoc ipso Dei munere licet, quos perinde caritas ut propinquitas nectit, coarctantque in unum affectum due necessitudines, quarum alteram  a parentibus carnis nostre accepimus, alteram a nobis sumpsimus. Geminum hoc uinculum, quo  connectimur, hec me paulo latius ad te exarare compulit, ut commendarem animo tuo causam anime tue, ueramque illam beatitudinem, et eternarum rerum capacem, opus nostre professionis assererem. Nam cum te eque ac me diligam, necesse est ut summum bonum assequi te, tamquam me alterum, cupiam. Et quidem a professione uite sancte, pio etiam non abhorres ingenio, qui ea que sacre institutiones  docent preuenisti in plurimis precoqua morum felicitate, ut mihi uidearis quedam religionis officia quasi per prouidam occupasse naturam, Domini ac Dei nostri iam in hoc erga te indulgentia: cuius gratia est quod diuina in te doctrina bona sua  pro parte inuenire potest, pro parte conferre. Quamuis autem in maximos seculi apices patre soceroque elatus, illustribus ex utroque titulis ambiaris; ego tamen longe superioris in te honoris fastigia concupisco; teque non ad terrenarum, sed ad celestium; nec ad seculi, sed ad seculorum dignitatem, uoco. Certa quippe et inoblitterabilis hec gloria est, eternitate gloriari. Loquar ergo apud te non sapientiam huius seculi, sed illam sapientiam arcanam, absconditam, quam predestinauit Deus ante secula in gloriam nostram . Loquar tecum multo studio  lui, mei admodum parum prouidus, qui plus in te quid uelim, quam in me quid possim, consideraui.

Primum instituti atque in lucem editi hominis officium est, mi ualeriane carissime, proprium cognoscere auctorem, cognitumque suscipere; uitamque, id est, diuinum donum, in diuinum officium cultumque conferre. Ut quod Dei munere sumpsit, Dei deuotione consummetur, atque id quod ab eodem indignus cepit, eidem subiectus impendat. Sana quippe opinione agimur, ut eductos nos sicut ab ipso, ita ipsi arbitremur. Unde ille plane magnificeque perspicit Creatoris nostri in effingendo homine sententiam, quisquis ita intelligit, quod nos et ipse et sibi fecit. Optimum deinde est curam principalem anime impendere ut que utilitate prior est, non sit consideratione  posterior. Primas apud nos curas, que prima habentur, obtineant, summasque sibi sollicitudinis partes salus, que summa est, uendicet. Hec nos occupet in presidium ac tutelam sui, iam non plane prima, sed sola. Omnia uincat eo studio, quo precedit omnia. Summam debemus obseruantiam Deo, anime deinde maximam: atque ita tamen istud est, ut cum utrumque precipuum sit, obseruari alterum sine altero nequaquam posse uideatur. Ita quisquis Deo satisfecerit, anime necesse est iam consuluerit; et rursus, qui anime consuluerit, necesse est Deo iam satisfecerit. Sic de summo apud nos utroque res transigitur utili coacta compendio; ut si quis unum sedulo impleuerit, utrumque contulerit, quia ineffabili benignitate diuina, ipsa utilitas fit Dei sacrificium.  Multus corpori curationum usus impenditur; multum huic opere in spem medele [Fort. in speciem medele] datur. Numquid medicinam anima non meretur? Et si uaria corpori auxilia studio tuende sanitatis adhibentur, fas non est tamen animam uelut exclusam iacere, et quasi neglectam morbis suis intabescere, atque unam a propriis remediis exsulare, immo uere plura anime conferenda sunt, si corpori tanta prestantur.

Nam, si recte quidam carnem hanc famulam, animam uero dominam esse dixerunt; non oportet posteriore loco nos dominam ponere, ac famulam iniquo iure preferre. Merito poscit studia maiora pars melior, quia omni nobis cura illuc respiciendum est, ubi substantie nostre abundantior dignitas constitit.  Congruum non est, in hoc honore nostre sollicitudinis eam nos subiicere peiori. Caro siquidem procliuis in uitia, ad terram nos, tamquam in originem suam, reuocat : hec uero ueniens a patre luminum, sicut ferri ignibus mos est, in superiora nititur. Hec in nobis imago Dei, hoc pretiosum est diuini muneris pignus. Hanc omni ope, hanc summis uiribus tueamur; hanc si regimus, et conseruamus, Dei depositum tuemur . Quis exstruendi, nisi cum fundamenta ieceris, locus est? Superedificare ceteras utilitates destinanti salus fundamentum est. Ceterum quomodo quispiam sequentia addat, si nec prima possederit? Unde succedentium augebitur incrementis, si anteriorum deficiatur exordiis? Quomodo  interesse putet beatitudini, cum desit etiam saluti? Indigens uite, unde abundare felici uita potest? Aut quid prodest, si adiiciat cibis, non habens unde consulendum est anime? De qua et Dominus noster iehsu Christus ait: Quid enim prodest homini, si mundum uniuersum lucretur, anime uero sue detrimentum patiatur ? Proinde non potest ulla compendii causa consistere, si constet anime interuenire dispendium. Ubi salutis damnum est, illic utique iam lucrum nullum est; quo enim lucrum capiatur, nisi capiendi sedes inconcussa seruetur? Atque idcirco ad illud lucrum uerum, ad illud sanctum expetendumque commercium dum, tempus est, properemus .

Parere possunt eternam uitam pauci dies; qui tamen  dies, etiamsi illesam atque incontaminatam uite beatitudinem possiderent; tamen, quia pauci essent, paruo estimandi erant. Nihil enim est magnum re, quod paruum tempore; nec longis dilatatur gaudiis, quidquid arcto fine concluditur. Breuem utilitatem seculi istius breuia habent commoda. Recte ergo etiam bono breuis uite perpetue uite commodum preponendum uideretur; quia illa esset temporalis, hec eterna felicitas; quia fragile esset breuibus bonis perfrui, tutum gaudere perpetuis. Nunc uero eterna uita beatissima est. Nam quid felicius eterna uita dici potest? Hec uero breuis, ita breuissima, ut erumnosissima; que undique circumstantium dolorum urgetur incommodis; et deficientibus fatigatur malis, dum accidentium iactatur iniuriis. Quid enim  tam infidum, tam uarium, tam calamitosum, quam uite istius cursus est? Que plena laboris est, plena sollicitudinis, plena curarum, ipsorum quoque plena discriminum; et per ancipites distracta casus, fit corporis uexationibus inquieta, animi angoribus anxia, periculorum turbinibus incerta. Que utique utilitas, que ratio, non expeti bona eterna, sequi temporalia, etiam mala? Nonne uides, ut etiam in hac uita quisque prouidus, locum aut agrum, in quo diutius se commoraturum putat, copiosis in usum sarciat impendiis? et ubi paruo quis erit tempore, parua prouidet; ubi maiore, maiora procurat? Nobis quoque, quia in presentiarum breuissimum angustiis coarctantibus tempus est, in futuro secula erunt, competentibus copiis uitam exaugeamus eternam, competentibus  instruamus exiguam, ne prouisione peruersa, impendamus breui tempori curam maximam, et maximo tempori curam breuem.

Atque haud scio ad hanc beatissimam uitam quod compellere nos ocius aut efficacius debeat; an ipsa future uite commoda, que promittuntur; an presentis uite incommoda, que uideantur. Inde nos illa blandissime prouocant, hinc ista uehementer exturbant. Proinde, cum in meliorem partem etiam pessima suffragentur, si bonis non illicimur, malis extrudamur. Ad incitamentum meliorum, optima deterioribus concinunt, et in eamdem utilitatem diuersa concurrunt. Nam, dum alia nos inuitant, alia fugant, in melius utraque nos sollicitant. Nam si hominum  quispiam clarus ac locuples in locum liberorum te adoptaturus acciret, ires per oppositas rerum difficultates, et per quamuis longi recessus iter uectatus accurreres? Deus uniuersitatis rerumque Dominus, te in adoptionem uocat, illud  tibi blandum filii nomen impartiens, quo Deum nostrum, unicum suum nuncupat , et non accensus raperis, non properus urgeris, ne conditionem tantam celeri occursu mors festina preripiat? Atque ad hanc obtinendam, tu non inuias terre solitudines, nec longinqui maris incerta penetrabis? Cum uolueris, hec adoptio tui tecum est. Numquidnam segnes ac desides nos res ista habebit, idcirco, quia tam prompta quam maxima? quo durius conditionem hanc dissimulatores experientur. Tanto enim nolentibus  perniciosior, quanto est uolentibus promptior.

Certe cupiditas uite est istud quod nos delectatione rei presentis innexuit. Ergo amantes uitam, hortamur ad uitam. uera ratio est persuadendi, cum id poscitur, ut impetremus a uobis quod concupiscitis. Pro uita, quam diligitis, legatione apud uos fungimur ; et hanc, quam omnes exiguam amatis insinuamus, ut ametis eternam. Quam quo pacto amemus nescio, si non hanc, quam amamus, esse quam speciosissimam cupimus. Itaque istud, quod et cum arctum sit placet; placeat magis, si potest esse perpetuum; et quod apud nos pretium habet, cum finem habeat, sit nobis supra pretium, si potest esse sine fine. Rectum sit proinde minorem uitam prospexisse maiori, ut ad alteram  nobis, sed per hanc, transitus construatur: quam utique non conuenit socie commodis obliquis interuenire consiliis. Non se opponat, ut obsit, ut noceat. Absurdum quippe atque contrarium est ut uite detrimentum afferat amor uite. Igitur siue uitam hanc contemnendam putas, siue complectendam, in utroque facilis negotii mea causa est. Nam, si spernitur, una est spernendi ratio, ut melior appetatur. Et si diligitur, tanto magis est diligenda, que maior est. Ego tamen desiderauerim ut hanc pro experimentis sui habeas, ut molestissimam atque incertis fatigationibus inquietam  iudices, eamque cum occupationibus spernas ac respuas.

Abrumpatur illa interminabilis secularium negotiorum catena, et ille de necessitatibus multis unus  per totam uitam labor. Disrumpamus inanium curarum uincula, quorum succedentibus sibi nexibus implicatis, in quibus semper occupatio nostra quasi incipit. Remoueantur ille tam uacue quam coherentes sibi cause, in quibus, quoad uiuitur, studium mortalium, dum subinde negotiis inchoatur, numquam finitur. Quarum rerum infatigabilis intentio iam breuem et arctam per se uitam, hanc etiam arctissimam reddidit. Per que etiam nunc uana gaudia, nunc acerbi merores, nunc anxia uota, nunc suspecti metus ueniunt. Abiiciantur postremo illa omnia, que presentem hanc uitam faciunt breuem occupationi, longam dolori. Repudiemus mundi parum fidi uitam utrobique suspectam, apud quam perinde alta  atque humilia parum tuta sunt. Obteruntur humilitate depressa, nutant celsa fastigio. Pone quem uolueris statum, non apud infima istic, non apud summa requiescitur: grauem turbinis sortem utraque conditio non effugit. Subiacet contumelie minor, maior inuidie.

Due res precipue sunt, ut arbitror, que maxime homines in negotiis seculi uinctos tenent, et eblanditis sensibus captos, illecebroso amore constringunt: opum uoluptas, et honorum dignitas. Quarum prior, non uoluptas, sed egestas: sequens, non dignitas, sed uanitas nuncupanda est. Hec utraque, alternis nodis irretitis, gressu impedit, fallax complexa collegium. Hec pestifere pectoribus humanis, blanda desideriis uitia inspirant; defatigatasque mentes  mortalium, facili iucunditate sollicitant. Nam, quid istis opibus  perniciosius, que raro, nisi cum iustitia congeruntur? Tali administratore res ista capitur, tali custode seruatur. Radix enim, inquit, omnium malorum cupiditas . Adeo quedam societas est pene etiam nominis, duabus his rebus, uitiis et diuitiis. Numquidnam non opes iste, quedam materia contumeliarum sunt? Unde etiam quidam nostrorum ait: Quid enim aliud sunt diuitie, nisi pignora iniurie? Numquid non, uelut exposita improbis premia, factiosorum oculos animosque prouocant, proscriptionesque ipsas quodammodo ostentant, et inuitant? Sed fac, ut ista non accidant, numquid quo post nos errantes, fugientesque commigrent, certi esse possumus? Thesaurizat,  inquit, et ignorat, cui congreget ea . Sed fac ut ueniat heres ex uoto, numquid non sepe censum heres intercipit, opesque congestas aut filius male educatus, aut gener male electus absumit? Quid diuitie iste in se uoluptatis habent, quarum est et misera possessio, et incerta transmissio? Quo deuius ac preceps hominum amor raperis? Scis ea, que tibi obueniunt diligere, et ipsum te diligere nescis? Foris est, quod amas: extra te est, quod concupiscis. Reuertere potius in te, ut sis tibi tu carior quam tua. Certe, si ad te quispiam rerum haud ignarus accedat, malis ipsum te amet, quam ista, que tecum sunt: idque eliges, ut ille uite tue potius, quam opibus tuis affectum suum conferat. uis hunc homini fidem seruare, non rebus. Quod tibi tribuere  uelis alium, ipse hoc tibi, qui es tibi fidissimus, tribue. Nos potius nos amemus quam nostra. Et hec quidem aduersus facultates dicta sint.

In honoribus uero huius mundi, ut cetera taceam, que estimari dignitas potest rerum, cum ad hanc promiscue cum bonis mali ambitione conscendant, et non unius meriti uiros unus honor ambiat, dignosque et indignos non iam discernat dignitas, sed confundat? Ita, que meliores deterioribus preferre debebat, equare cepit: nouoque modo optimi ac pessimi uiri nusquam fere minus discrimen est, quam in honore. Nonne honor maior est, huiusmodi honore inhonorum esse malle; ac suis magis moribus quam promiscuis honoribus estimari? Atque  hec ipsa  quam transuolantia, quam caduca sunt? uidimus nuper uiros honore conspicuos, celsarum dignitatum insedisse fastigiis, et diffuso usquequaque censu per orbem patrimonia tetendisse. Cupiditates successibus uicerant, rebus uota transcenderant. Sed priuatas tantum felicitates reuoluo. Reges ipsi magno sublimes imperio, gemmisque fulserunt horum tegmina; mirum dictu, textis irradiabant metallis, diadema [Fort. irradiabat metallis diadema] distinctis intermicabant arboribus [Fort. domus arboribus], splendebat instructa palatinis aula cultibus, auratisque trabibus tecta rutilabant: eorum uoluntates iura hominum, eorum uerba leges appellabantur. Quis supra hominum uerticem potest temporaria felicitate confugere? Ecce  eorum ille ambitus nusquam est, affluentissime quoque opes abierunt, transierunt ipsi tantarum opum domini .

Recentium inclytorumque regnorum apud nos iam quedam fabula est. Omnia illa, que hic erant magna, modo iam nulla sunt. Nihil, ut puto, immo, ut certo scio, ex illis opibus, honoribus, regnis, secum abstulerunt, nisi  fidei pietatisque substantiam. Sola hec illos, ceterarum rerum egenos, sola prosequitur: hec abeuntes inseparabilis et quasi fida comitatur. Illa nunc ope aluntur, in illis nunc diuitiis, in illis tantum honoribus acquiescunt. Hec bona nunc in beneficiis habent. Quapropter, si honoribus opibusque capimur, ueris opibus, ueris honoribus excitemur. Optimus quisque in celestes  honores, in celestes opes, terrenos honores, terrenas opes transfert: illuc utique, ubi bonorum ac malorum summa et inconfusa discretio est: ubi, quod semel adipiscimur, semper tenemus: ubi si locus obtinendi ullus fuerit, amittendi nullus erit.

Sed quando, de fragili temporalium bonorum possessione diximus, aliquid etiam nobis de ipsius breuis uite conditione dicendum est. Quid istud queso, quid istud est? Nihil ita quotidie homines, ut mortem uident: nichil ita obliuiscuntur, ut mortem. Agitur humanum genus rapida in occasu mortalitate, omnisque posteritas succedentium seculorum lege decurrit. Patres nostri preterierunt, nos abibimus, posteri sequentur: uelut ex alto undarum iactus, aliis atque aliis superuenientibus, in littoris extrema  franguntur; ita in terminum mortis succidue alliduntur etates. Hec nos consideratio diebus ac noctibus, hec nos conditionis nostre memoria circumstrepat. Debitum uite finem iam iamque affuturum putemus; qui nobis tanto magis appropinquabit, quanto magis distulit. uicinum speremus diem, longinquum esse nescimus. Preparemus, ut scriptum est, ad exitum uias nostras . Si cogitamus ista, si ista meditamur, non timebimus mortem, timendo. Beati, qui uos iam reconciliastis Christo. Non magnus mortis istos timor infestat, qui iam dissolui optant, et esse cum Christo ; qui summum uite istius diem, iam parati, iam quieti, in silentio exspectant. Non enim multum refert,  quando finiant temporariam, qui transeunt in eternam.

Ad negligentiam uite, non nos negligentium turba persuadeat, nec ad damnum proprie salutis, alienis ducamur erroribus. Quid nobis in illo Dei iudicio proderit multitudo; ubi singuli iudicabuntur, ubi sola examinatio meritorum, actus quemque, non populus absoluent? Cessent, cessent solatia malesuada discriminis. Nimirum prestat uitam propagasse cum paucioribus quam perdidisse cum pluribus. Atque adeo, non nos ad incuriam peccatorum, sola peccantium numerositas pertrahat, neque hoc, quod sibi alii parum consulunt, quedam nobis efficiatur auctoritas. Obsecro te, delictum alienum semper ut opprobrium respice, numquam ut exemplum. Quod si libet oculos  ad exempla conferre, in illam potius intende partem qua, licet pauciores sint, tamen sunt in sua parte copiosi. Illam, inquam, respice, in qua sunt, qui sapienter intelligunt, quapropter nati sint? et utique, dum ad [Pro quoad] uiuunt, uite sue causam agunt. Qui utili opere insignes, atque egregia uirtute prestantes, presentem uitam excolunt, futuram serunt. Nec solum copiosa horum exempla, uerumetiam magna non desunt. Nam que mundi nobilitas, qui honores, que dignitas, que sapientia, que facundia, que littere non se iam ad hanc celestis regni militiam contulerunt ? Que sublimitas, non iam se ad istud leue celeste iugum, cum deditione submittit? Et sane supra omnem errorem atque ignorantiam est, dissimulare quemque negotium salutis  sue. Possem etiam, nisi longum esset, multos ex innumeris nominatim retexere, quanti in seculo illustrium uirorum hanc arctiorem diuini cultus obseruantiam, uitamque sectati sunt: quorum tamen exempla, ne cuncta penitus omittam, cursim pauca subnectam.

Clemens uetusta prosapia senatorum, atque etiam ex stirpe Cesarum, omni scientia refertus, omniumque liberalium artium peritissimus, ad hanc iustorum uiam transiit; itaque etiam in ea excellenter effloruit, ut principi quoque apostolorum successor exstiterit. Gregorius e Ponto sacerdos, philosophia primus apud mundum et eloquentia prestans; sed postea maior prestantiorque uirtutibus, adeo ut  inter  reliqua admirabilium signa meritorum, precibus huius atque orationibus mons referatur secessisse, lacus exaruisse. Alius item sanctus, atque eiusdem nominis Gregorius, eque litteris ac philosophie deditus, celestem hanc philosophiam concupiuit. Cuius etiam, quod ad rem pertinet, nequaquam silendum uidetur; quod Basilium studiis prius secularibus familiarem sibi, et rhetorices adhuc professioni uacantem, auditorium eius ingressus, manu hunc apprehensum schola abduxit, dicens: Omitte ista et da saluti operam. Et postea uterque memorabilis sacerdos reliquit utique in Ecclesie nostre libris ingenii sui preclara monimenta. Paulinus quoque, Nolanus episcopus, peculiare et beatum Gallie nostre exemplum,  ingenti quondam diuitiarum censu uberrimo eloquentie fonte; ita in sententiam nostram propositumque migrauit, ut etiam cunctas admodum mundi partes eloquio operibusque resperserit. Hilarius nuper, et in Italia nunc antistes Petronius, ambo ex illa plenissima, ut aiunt, mundane potestatis sede, unus in religionis, alius in sacerdotii nomen ascendit. Et quando clarissimos facundia, Firmianum, Minutium, Cyprianum, Hilarium [Pro Hilario reponendum Erasm. censet Euagrium] Ioannem [Sane Chrysostomum], Ambrosium, ex illo uolumine numerositatis euoluam? Dixerant, credo, et hi sibi, quod quidam nostrum ait, cum se a seculo in hanc beatiorem uitam, hoc uelut stimulo concitaret: dixerant, credo, Quid hoc est? Surgunt indocti, et celum  rapiunt, et nos cum doctrinis nostris, ecce ubi in carne uolutamur et sanguine ? Dixerant istud? et idcirco ipsi postea uim intulerunt regno.

Prolatis ex parte, quos maior fidei nostre feruor habuit, seculi philosophia, eloquentia, honoribusque perfunctos, ad ipsos iam reges et illud caput mundi ueniam. Neque nunc commemorandos putabo omnes superiores illos religioni deuotos, et regie dignitatis uiros: solum mihi insignes, Dauid pietate, Iosias fide, Ezechias humilitate, ex memoria uenerandorum promentur annalium. Nonnulli quoque ex recentioribus exstiterunt, atque hac nostra tempestate principes, qui ad agnitionem ueri regis propius accesserunt, summumque illum dominorum Dominum summa cordis contritione confessi sunt; attentam  diuine maiestati reuerentiam, etiam uterque sexus ex aula exhibuit. Hi potius idonei, ut arbitror, ad emulandum proponantur, quorum exempla cum habeant de futuris salutem, habent de presentibus auctoritatem.

Cernis ut etiam dies atque anni, et cuncta hec ornamenta celi, Dei uerbum mandatumque infatigabili obseruatione conseruent, preceptorumque eius custodiant irremissa lege famulatum. Numquid nos, quorum ista usibus fabricata sunt, quorum luminibus ingesta sunt, celestium mandatorum non nescii, nec diuine uoluntatis ignari, preceptum Dei surda aure transibimus? Et his quidem predictis mundi adminiculis, quid in secula obseruarent, semel iussum est: nobis uero tot uoluminibus diuine legis  iterantur imperia, ad hec saltem, quod homini ipsi attributum est, uoluntati auctoris parere, preceptisque eius uacare discat: quia omne istud, cum prebet ministerium, prestat exemplum. Et tamen, si qui ad auctorem suum redire nolunt, num idcirco Dominum suum uitare possint? Aut quo suppetit, ut fugiant, qui a Deo se auertunt? Audiant, sancte Dauid, audiant te dicentem: Quo ibo a Spiritu tuo, et a facie tua quo fugiam? Si ascendero in celum, tu illic es: si descendero in infernum, ades; si sumpsero pennas meas diluculo, et inhabitauero in extremis maris, etiam ibi manus tua deducet me, et tenebit me dextera tua . Ergo illi uelint nolint, se Domino uniuersitatis, et si uoluntate auferunt, iure non subtrahunt.  Illi quidem affectu absunt, sed ille dominatu adest: Ita quod improuidum et inconsultissimum est, errantes clausi, uiuunt extra considerationem Domini, et intra potestatem. Et si unusquisque de fuga famulum minaci indagine sectatur, eumque declinantem se iuris sui assertor insequitur; cur non de semetipso celesti Domino ius suum reddit, seruitutique quamprimum se in famulatum eius uoluntaria oblatione dedit, equus utique tam sibi, quam in se arbiter? Cur in presentium rerum oblectabili defigimur aspectu? Cur iis tantumlibet incubare, que cernimus? Numquid luminibus istis tantum uiuimus, aut solos [Fort. solis] in usum gestamus oculos?

uiuimus quoque et auribus, ut possimus inhiare promissis. Magni nos, per hanc quoque corporis partem,  affectus trahunt. Que spondentur, que predicantur, feruentibus uotis, instantibus desideriis exspectemus. Fidem promissorum fidelis ille, ille auctor inculcat. Ambiamus ad optima que pollicentur. Quamquam si ipsi quoque oculis, bene et utiliter uti uolumus, per istos etiam in futurum cupiditate magna ex parte raptamur: si admirationem, quam ex mundi contemplatione capimus, retorqueamus in ipsum tante machine auctorem. Aut si cogitemus, quantus in posterum splendor lucis, possit luminibus occurrere; cum se nunc tantus insinuet: Quam magnifica fulgebit perpetuis forma rebus, cum sit nunc tam speciosa perituris. Non ergo oportet in deteriorem nos partem, officia sollicitare membrorum, commode potius in utramque temperentur uitam;  sicque custodiant temporarie usum, ut eterne non abiiciant ministerium. Quod si nos ista auocatio atque amor iuuat, et ipsum sensum oblectatio sollicitat, est plane hic amor summe uoluptatis; est non solum, quod amari effusissime possit, sed et quod maxime, debeat, iucundum, preclarum, unicum, eternum bonum.

Deus, inquam, noster, cui possis tam magno quam pio igne flagrare; si in locum anteriorum cupiditatum, pretiosa rursum desideria succedunt. Si te in aliquo capiebat tam magnifice rei dignitas, nichil illo magnificentius. Si te aliquid uelut aptum glorie accommodatumque rapiebat, nichil illo gloriosius. Si ad splendida fulgentium rerum ducebaris uisu, illo nichil clarius. Si ad speciosa trahebaris intuitu, illo nichil  pulchrius. Si in aliquo te amplecti putabas ueritatem, illo nichil uerius. Si in quoquam suspiciendam largitatem credebas, illo nichil munificentius. Miraris, quod purum est atque simplex? nichil illa bonitate sincerius. Sollicitaris affluentium rerum copia? nichil illa abundantia copiosius. Diligis aliquid tamquam fidum? nichil huius firmius est fide. Amas aliquid ut commodum? nichil commodius est huius ipsius amore. Est aliquid, quod te uel seueritatis uel iucunditatis specie trahat? non est magnitudine illa, dignatione illa, quidquam aut terribilius aut blandius. Requiritur in aduersis benignitas, in prosperis suauitas: unicum est ex illo, aut in letis gaudium, aut in mestis solamen. Itaque ratione plenissimum est, te  illum in quo habeas omnia, amare pre omnibus. Diuitie, et quecumque illa sunt, que te nunc amenitatibus suis obtinent, non solum intra ipsum, sed etiam ab ipso habentur. Malle hactenus amor sparsus, diuinis deinceps reddatur excubiis. uaga adhuc affectibus suis, in sacros reducatur usus iam casta caritas: dilectionemque opinionibus deuiam, cohibito errore, castigans dirige, atque in Deum amorem confer tuum: quia et quidquid nunc amas, suum est; suum, inquam, suum est. Est enim tantus ille, ut qui non amant eum, inique quidem, sed tamen non nisi eius quidquam amare possint.

Sed tamen consideret uelim arbiter iustus, equumne sit diligere opus, opifice neglecto derelictoque omnium creatore rerum; in rem huius cupiditatibus  suis passim atque indifferenter incurrere: cum utique Deum oportuisset illicere ad amorem sui, uel per hunc ipsum affectum suorum operum. Et nunc homo aduersus in indignorum tantum figmentorum desideria atque officia conuertitur, animisque incongrue dissidentibus appetitor artis, desertor artificis, complectiturque speciem, cuius non miratur auctorem. Et quid de illa tam magna multitudine dulcedinis sue diximus? Aut quid de tanta et tam ineffabilis boni suauitate, sancto et profundo caritatis eius thesauro, elocuti sumus? Aut quando in quoquam de illo, quisquam ualet rei ipsius fando consequi dignitatem? Amare ergo eum iam non uoluptarium tantum, sed etiam necessarium esse ducamus. Impium quippe est hunc non diligere, cui rependere  non queas etiam cum dilexeris. Iniustissimum est ut ei, que possis tribuere, nolis, cui etiam si uelis, repensare non possis. Quid enim retribuemus Domino, pro omnibus que retribuit nobis ? Quid retribuemus, uel pro hoc tantum, quod per fidem homini salutem dedit, statuitque, ut quam facillimum factu esset, per quod spem orbi terre ac uitam mortalibus propagaret.

Et ut ad ista descendam, illa aliquando externa omnia, id est nationes et regna, putasne ob aliud in ditionem ac ius cessisse Romanum, et ob aliud magnam partem generis humani, in unum transisse populum; nisi ut facilius tamquam medicamentum per corpus unum, ita per unam gentem fides infusa penetraret, et ut capiti ingesta uelociter se per membra  diffunderet? Alioqui, non ita concurrisset inter crebras et discrepantes ritibus linguisque gentes, nec tam longe per nouorum semper graduum obiecta transisset. Denique B. Paulus, per hunc eumdem populum disterminans fidem, scribit se ab Hierosolymis usque ad Illyricum, Euangelio Christi cuncta replesse . Quando autem istud inter nationes, aut multitudine innumeras , aut immanitate barbaras exstitisset? Inde est, quod nunc terra, a solis ortu et occasu, ab aquilone et mari, Christum resonat; quod ad uitam omnia mundi latera concurrunt; dum fidem Thrax, fidem Libys, fidem Syrus, fidem receptat Hispanus. Magnum ergo ex hoc diuine pietatis argumentum est, quod sub  Cesare Octauio, cum utique Romana possessio uerticem tenuit, tunc se Deus terris dedit. Itaque ut tua apud te proferam, cum ab ortu regni huius centesimus et octogesimus quintus fere supra millesimum uertatur annus; quidquid uel sub illa dominatione regum uetusta; uel sub illa deinde gemina administratione consulum Romano accessit imperio, omnia Christi aduentui preparata et diffundende fidei prouisa potest, si quis idoneus est assertor, ostendere.

Nos ad propositum reuertemur. Nolite, inquit, diligere mundum, neque ea que in mundo sunt , quia omnia hec conspectui nostro insidiosis coloribus lenocinantur. uis illa oculorum attributa lumini, non applicetur errori: et cum uite usibus pateat, non admittat causas mortis. Carnis desideria,  ut egregie Apostolus ait, militant aduersus animam ; omnisque illis in perniciem nostram clademque procinctus est, peruigilem cum insurgunt aduersus nos stationem tenent, externorum plane hostium more; dum sibi tantum uirium acquirunt, quantum nobis subtrahunt. Ita ego hactenus de inextricabilibus seculi insidiantis illecebris, de honoribus opibusque sermocinatus sum, tamquam si iucundus blandimentis suis mundus uigeret. Quidquid est illarum rerum facies, adumbratis quondam nitoribus expolita, iam obsoleuit, omnisque fucatus splendor intercidit. uix iam hoc habet mundus, ut fallat. Periit imago illa rerum, ad decipiendum usque decora. Prius nos seducere uero cogitabat fulgore, non poterat, prope iam non ualet et ipsa nos  falsa ostentatione corrumpere. Solidis bonis carebat, ecce deficit etiam caducis. Non hunc, aut ad tempus speciosa ornant, aut in posterum mansura confirmant; nisi nosmetipsi decipimus, pene mundus decipere nos non potest.

Sed quid dissimulamus ea expromere que fortiora sunt? Dissipatas loquimur opes mundi, cum iam ipse mundus in finem suum uergens spatiis agatur extremis. Quanto istud maius et grauius est, quod iam ipse non in longum erit? Quid commemoramus attritam eius rem ac supellectilem? Nec immerito in defectum uiribus euo consumptis urgetur, adminiculisque suis destituitur, cum iam in senium nutanti onere succumbat. Postrema mundi etas referta est malis tamquam morbis senectus. uisa sunt, uidenturque  iamdudum ista cano seculo, fames, pestilentia, uastitas, bella, terrores. Hi sunt in ultimis iam annis languores sui. Hinc sepe illa celi cernuntur signa, motusque terrarum, permutate temporum uices, monstrose animantium fecunditates: que omnia adhuc procedentis prodigia sunt temporis, sed iam deficientis. Atque hoc non infirmitatis nostre uerbis, sed etiam apostolice auctoritatis confirmatur eloquiis. Illic enim legitur: In nos fines seculorum deuenerunt . Quod cum iamdudum dictum sit, quid cunctamur, quid exspectamus? Urget nos dies ille, iam non noster tantum, sed et seculi. Omnis hora illud debite resolutionis admonet tempus instare, cum ancipiti periculo finis alternus, et discrimen  geminum unam omnibus mortem minatur. Incumbit mihi misero iam mundi mortalitas, tamquam mihi non sufficiat ad terrorem mea. Quid palpamus metus nostros? Securitati locus non est, quando terminus in nos impendet indifferenter, singulorum hinc omnium. Quo magis est in hoc, non iam dicam seculi exitu, sed uel in hoc rerum eius defectu, hominum miseranda conditio; qui sibi nec futurorum spem gaudiorum reponunt, cum iucunditate presentium non fruantur. uoluptatem uite breuioris non capiunt, perpetue sperare non possunt. Bonis temporalibus non utuntur, non, non utentur eternis. Hic rei parum, illic spei nichil. Dolendus prorsus atque miserandus hominis status iste est; nisi forte faciat de acerbissima conditione congruam  necessitatem; nisi ob hoc ipsum, ad potiora utilitatis sue remedia se corrigat, contendatque ad illa salubrioris uota consilii; presertim, cum ita dilacerata presentis temporis res sit, ut qui unius futuri seculi commodum perdit, utriusque perdiderit.

Dirigenda est omnis animi intentio in spem futuri: quam spem ut plenius ac manifestius consequaris, aperire eam etiam sub alicuius exempli conditione non abnuam. Si cui aliquis quinque hodie ex ere denarios offerat, quingentos uero aureos in crastinum spondeat, optionemque offerat utrum es ad presens sumere, an aurum mallet in posterum: dubiumne est, quin preoptet grandia illa munera, cum parua mora? Tu quoque breuis huius atque  eterne uite conditione perspecta, non eligas capere uilia, cum sperare possis pretiosa. Non est tanti sumpsisse parua, quanti est exspectare, que magna sunt. Quod si omne hoc fragile, quod in mundo est, et uidemus, et capimus , manifestum est nequaquam in hoc seculo spem possideri, in quo his que intuemur fruimur. Spes enim que uidetur non est spes. Nam quis quod uidet quid sperat ? Ergo quecumque illa spes rebus miscetur humanis, querenda est in futurum: alioquin, nec spes appellari potest, si non speratur.

Itaque manifestiorem in futurum rem spei sequimur, quam spem rei in presentibus experimur. Ecce ea que nobis in ipsos oculorum admouentur obtutus,  non absolute quasi oppressis uisibus intuemur; multo uero certius in ea que eminus offeruntur, uelut expeditis luminibus intendimus: ita fere euenisse de presentibus futurisque non est ambigendum. Nam presentia tamquam in oculos ingesta, non recte cernuntur; futura tamquam ab oculis reducta, manifestissime perspiciuntur. Neque hanc fiduciam futurorum, incerto auctore presumimus, sed Domino nostro Iesu Christo, uerissimo sponsore ueritatis, qui iustis interminabile regnum et ampla beatissime eternitatis premia pollicetur; qui etiam per ineffabile sacramentum assumpte carnis, idem homo et Deus, reconciliauit hominem Deo; ac magno absconditoque mysterio passionis mundum crimine  absoluit. Itaque manifestatus est in carne, iustificatus est spiritu, apparuit angelis, predicatus est gentibus, creditus est mundo, assumptus est in gloria: propter quod Deus eum exaltauit, ut omnia confiteantur nunc in celo, et in terra, in mari et in abyssis, quia Dominus iehsu in gloria est, Rex et Deus ante secula .

Quin tu repudiatis illis philosophorum preceptis quorum lectioni operam ac ingenium accommodas, ad imbibenda Christiani dogmatis studia animum adiicis. Illic quoque, quo facundia tua atque ingenium exerceatur, inuenies; breuique tibi liquebit quanto hec [Forte, quam non hec] nostra, id est, pietatis ueritatisque precepta, illis philosophorum preceptis debeant. In illis namque eorum preceptis,  uel adumbrata uirtus, uel falsa sapientia; in his uero consummata iustitia, solida ueritas continetur. Unde licet dicere philosophie alios nomen usurpasse, nos uitam. Etenim qualia ab his dari possunt precepta uiuendi? Causam nesciunt. Ignorantes enim Deum, et statim ab exordio iustitie declinantes, consequenti in cetera feruntur errore. Sic fit postea ut studiorum talium finis sit uanitas. Si qui apud illos honestiora definiunt, huic iactantie deseruiunt, huic laborant: ita apud eos non est uacua uitiis abstinentia uitiorum. Hi itaque sunt, sicut scriptum est, qui terrena sapiunt . Unde manifeste ostenditur ueram eos iustitiam, ueram sapientiam non uidere. Anne aliquis ex illa Aristippi schola ueritatem uidebit, qui ingenio suo a suibus  aut pecore nichil differt, cum beatitudinem in corporis uoluptate constituat: cui Deus uenter est, et gloria  in pudendis eius? Hic honestum iustumque precipiet, apud quem prodigus, impudicus, adulter philosophatur? Sed alius aduersus philosophos dicendi locus reseruetur; ego ad hec ueniam propter que tecum loquor.

Omitte iam illas, quibus oblectaris, maxime generales eorum sententias, breuiter ex omni disputationis genere collectas, atque ad studia te nostrorum et scripta conuerte. Ibi, tu optime, pectus tuum, multifaria instructione satiabis. Ibi, ad inculcandam fidem, non his quidem uerbis, sed tamen ista dicentur tibi: uerbum Dei, qui non credit, non intelligit. Ibi, tu admonebere: Dominum, quia Dominum uocas,  metue; quia patrem, dilige. Ibi, tu ueras hostias disces, audiendo: Acceptissima Deo sacrificia sunt, iustitia et misericordia. Ibi, tibi istud insinuabitur: Si amas te, proximum dilige; qui nichil magis commodis tuis dabis, quam quod contuleris alienis. Ibi, tibi precipietur, nullam esse causam tam dignam putes, qua tibi iusta fiat mors hominis. Illic, aduersus illicita moneberis: Libidini resiste, tamquam hosti acerbissimo, qui insultare uictis, etiam contumelia corporis, gaudeat. Illic, ne concupiscas, istud edoceberis: Melius est nolle que non habeas, quam habere que uelis. Illic, ne irascaris, hoc ingeintur: Qui prouocatus irascitur, tunc solum non irascitur, cum non prouocatur. Ibi etiam, de inimicis  audies: Amato non amantem, quia amantem uix ullus non amat. Illic, sepius id tibi iterabitur: Thesaurum is bene recondit, qui indigentibus diuidit. Perdere enim iam non poterit, quod largiendo collocauit. Illic etiam feliciora suadeberis, cum dicetur: Fidelium coniugiorum fructus est continentia. Ibi, tu discernenda cognosces, cum audies: Mala seculi huius iustis iniustisque communia sunt. Ibi, tibi istud audiendum offeretur: Maior egritudo est languere animam uitiis, quam corpus morbis. Ibi, tibi ad commendandam pacem istud pronuntiabitur: Impatientibus similitudo morum, causa discordie. Ibi, ne sequaris malos, istud audies: Prudentem et sapiens informat, et stultus; ille quid imitandum sit docet; iste quid uitandum. Illic et  ista proferuntur: Multa prosunt nescientibus; ideo non minor est Dei in operto quam in aperto benignitas. Illic admoneberis: Gratias Deo non magis in prosperis agas quam in aduersis; et cum prospera sint, te non meruisse fatearis. Illic, tibi etiam remotiora patefient, cum ista predicabuntur: Fatum non esse, interrogent gentes uel leges suas; que utique non puniunt, nisi factorum uoluntatem. Illic audies ad custodiendam puritatem et ista precipi: Si uis esse uerax, suspicax non eris. Non enim suspicamur, nisi quod nescimus. Ibi, de sublimioribus quoque istud audies: Deo mente defixus, a passionibus cum titillatur, a celo in terram deuoluitur. Ibi tibi et hec memorabuntur: Cum hic mali interdum bona capiant, boni malis afflictentur; qui futurum Dei  iudicium non credunt, iniquum  Deum iudicant. Illic tibi suggeretur: Etiam in secretis tuis quod uelis homines nescire ne feceris; quod Deum, ne cogitaueris. Ibi tibi contra omnem fraudem dicetur; Infelicius est decipere quam decipi. Illic et aduersus iactantiam consummantia tibi hec precipientur: uanitatem tanto magis fuge, quanto melior efficieris. Cetera enim uitia crescunt uitiis, uanitas uirtutibus. Et ista quidem pauca de studiis, carptim ac breuiter prelibata sunt.

Quod si ad fontes ipsos sacri eloquii scrutator accesseris, ibi tu non exteriora magis quam interiora mirabere. Ita Scriptura, dum intrinsecus radiat, uelut pretiosis ima queque gemma, in profundum fulgorem considerantium demittit oculos. Hoc tu  caligantem mentis aciem nequaquam refugus insuesce; hoc interno ac salubri cibo disce anime famem pascere. Per opus miserantis Domini id fore non diffidimus, ut nostrorum appetens, et dissimulator  tuorum, inania fastidias, et solida concupiscas. Imprudentissimum est, cum pro nobis fere tam multa Deus fecerit, nichil nosmetipsos fecisse pro nobis; cumque ille in operibus suis ad commoda humana respexerit, hominem nolle sibi consulere. Consulimus uero, si nos in Dei cultum affectumque reddimus. uera quippe beatitudo est, seculi beatitudinem spernere, neglectisque terrenis in diuina flagrare. Proinde, iam nunc omnia dicta factaque tua ad Deum uel propter Deum dirige. Obtine ut tibi comes semper sit illa, et tibi custos erit. Iam fida est innocentia. Magnum est uirtutem sequi, nosque ei aliquid pro uirili portione conferre. Nec pauendum est ne se ab his que usu inoleuerunt animus per meliorem uitam non ualeat absoluere. Idem ille,  cui sanandos nos tuendosque offerimus, uires prestat affectui. Unde autem? ut uel estimatione comprehendere ualeat quisquam futurorum remunerationem bonorum. Ecce diuina, ut cernimus, munificentia, cunctis promiscuum usum carissime lucis indulsit. Datur pio et impio communem spectare solem; omnibus creatura famulatum suum benignis seruat officiis, bonorum malorumque totius mundi indiscreta possessio est.

Cum hic igitur tam preclara Deus iustis pariter et iniustis tribuat, qualia sunt putanda que iustis reseruat? Consideremus, qui tanta dedit, quanta restituet; qui tam magnus est in donis, quam magnus erit in premiis. Si tam inestimabilis est munerantis benignitas, que illa remunerantis? Ineffabilia sunt  que preparauit Deus his qui diligunt eum, recte plane atque manifeste, quia uere immensum est, quam magna rependet bonis qui tam magna largitur ingratis. Circumfer oculos, et de pelago negotiorum tuorum, uelut in quemdam professionis nostre portum prospice, proramque conuerte. Unus hic portus est, in quem nos ab omni fluctuantis seculi iactatione referamur, quem inter irruentes mundi turbines fessi petamus; huc cunctis confugiendum est, qui frementis seculi tempestate uexantur. Hic statio fidissima, et quies certa. Hic late recessus exclusus fluctibus silet. Hic blanda tranquillitas, serenum renidet. Huc cum fueris delatus, tuto nauis tua post inanes labores hic ad crucis anchoram fundata retinebitur. Sed iam prolixior scriptorum pagina modum  poscit. uim celestium preceptorum arcte breuiterque collectam in summam accipe ad Dei honorem. Hec sunt mandata omnia, ignosce, meque agnosce.





SANCTI EUCHERII LUGDUNENSIS EPISCOPI FORMULARUM SPIRITALIS INTELLIGENTIAE AD URANIUM. LIBER UNUS 



Prefatio.

 Formulas spiritalis intelligentie Latinorum nominum componendas, tibique mittendas pro studio paterne erga te sollicitudinis existimaui, quibus perceptis, in omnia scripta diuina facillime ac intellectum reliquorum sensus intenderetur. Nam cum littera occidat, spiritus autem uiuificet , necesse est ad illa spiritalium interiora sermonum spiritu uiuificante penetrari. Uniuersam porro Scripturam tam ueteris Instrumenti quam noui, ad intellectum allegoricum esse sumendum, admonet nos uel illud quod in ueteri Testamento legimus: Aperiam in parabolis os meum, loquar in enigmate antiqua . uel illud quod item in nouo Testamento scribitur: Hec omnia locutus est iehsu in parabolis ad turbas, et sine parabolis non loquebatur  eis . Nec mirandum quod sermo diuinus, prophetarum apostolorumque ore prolatus, ab usitato illo hominibus scribendi modo multum recesserit, facilia in promptu habens, magna in interioribus suis continens; quia et reuera fuit congruum ut sacra Deo dicta a ceteris scripturis, sicut merito, ita et specie, discernerentur, ne illa celestium arcanorum dignitas passim atque indiscrete cunctis patesceret, sanctumque canibus, et margaritas porcis exponeret ; et consecrata uasa templi inuoluta promiscuus populus ferret nec uideret , et ut uere ad illius columbe deargentate  modum, cuius posteriora in specie auri splendentis irradiant, scripture diuine prima queque argento fulgerent, et auro occultiora  rutilarent. Recte itaque procuratum est ut eloquiorum illa castitas a promiscuis cunctorum oculis abdito suo quasi quodam uelamine pudicitie contegeretur; ac diuina optime dispensatione prouisum est ut scripta ipsa ita contegerentur, celestibus obumbrata mysteriis, sicut secreto ipsa sua suo diuinitas operiebatur. Igitur cum in libris sanctis oculi Domini, os Domini, uterus Domini, manus, pedes Domini, arma etiam Domini scripta reperiantur, longeque absit a catholica Ecclesiarum fide Deum corpore determinari, qui sit inuisibilis, incomprehensibilis, incommutabilis et infinitus, requirendum est qualiter ista per Spiritum sanctum figurali expositione reserentur. Hic enim inueniuntur illa Dominici interiora templi ; hic illa sancta sanctorum  mysteria, enigmatibus retectis. Corpus ergo Scripture sacre, sicut traditur, in littera siue historia: est anima in morali sensu, qui tropicus dicitur; spiritus in superiore intellectu, qui anagoge appellatur. Quam triplicem Scripturarum regulam conuenienter obseruat confessio sancte Trinitatis, sanctificans nos per omnia, ut integer spiritus noster, et anima et corpus sine querela in aduentum Domini nostri Iesu Christi iudiciumque seruetur . Sapientia autem mundi huius philosophiam suam in tres partes diuisit, physicam, ethicam, logicam, id est, naturalem, moralem, rationalem. Sed naturalem illam pertinentem ad causas nature, que uniuersa continet; moralem, que respiciat ad mores; rationalem uero que de sublimioribus disputans, Deum  omnium patrem esse confirmet. Quam tripartitam doctrine disputationem non adeo abhorret illa nostrorum in disputatione distinctio, qua docti quique hanc celestem Scripturarum philosophiam secundum historiam, secundum tropologiam, secundum anagogen disserendam putarunt. Quapropter historia ueritatem nobis factorum ac fidem relationis inculcat. Tropologia ad uite emendationem mysticos intellectus refert. Anagoge ad sacratiora celestium figurarum secreta perducit. Sunt etiam qui allegoriam in hoc scientie genere quarto in loco adiiciendam putent, quam gestorum narrationem, futurorum umbram pretulisse confirment. Hec uero ipsa ut subiectis plenius manifestentur exemplis, celum est secundum historiam hoc quod intuemur, secundum  tropologiam uita celestis; aque secundum allegoriam baptismus, secundum anagogen angeli, unde est illud: Et aque que super celos sunt laudent nomen Domini . Omnis autem disciplina nostre religionis ex illo duplicis scientie fonte manauit: cuius primam practicen, secundam theoricen uocauerunt, id est actualem, et contemplatiuam. Unam, que actualem uitam morum emendatione consummet; aliam, que in contemplatione celestium et diuinarum Scripturarum disputatione uersetur. Ergo actualis scientia in diuersa studia diffunditur, contemplatiua in duas deriuatur partes, id est in historica disputatione, et spiritalis intelligentie interpretatione consistit. Sed his nunc remotis, formulas intelligentie spiritalis quas spopondimus proponamus,  currentes per singulorum nominum figuras, quibus ista in illo diuine lectionis inserta textu accipi solent. Oremus itaque Dominum ut reuelet abscondita Scripturarum suarum, et proferamus quomodo secretiora intellectu sentiendum sit.

    I. De diuinis nominibus.
    II. De his que appellantur membra Domini, uel que de eo significantur.
    III. De supernis creaturis.
    Iu. De terrenis.
    u. De animantibus.
    uI. De uariis nominum et rerum appellationibus.
    uII. De interiori homine.
    uIII. De his que in usu atque in medio habentur.
    IX. De uariis uerborum uel nominum significationibus.
     X. De Ierusalem, uel aduersis eius.
    XI. De numeris, quorum significationes in allegoriam trahuntur.


Ergo ipsas iam nunc nominum atque uerborum significantias, secundum quas uel maxime in allegoriam trahuntur, prout donum Dei suggesserit, explicemus.



CAPUT I. De diuinis nominibus.

Omnipotens Deus Pater et Filius et Spiritus sanctus unus atque trinus. Unus uidelicet exstat in natura, trinus in personis. Solus inuisibilis, immensus atque incomprehensibilis. Solus incircumscriptus,  immutabilis, incorporeus et immortalis; ubique presens et latens; ubique totus et immensus.

Inuisibilis est, quia in essentia sua omnino uideri non potest, Apostolo testante, qui ait: Quem nullus hominum uidit, sed nec uideri potest . Et in Euangelio: Deum nemo uidit umquam .

Incorporeus est, quia nullis membrorum lineamentis compositus siue compactus existit. Sic ueritas in Euangelio dicit: Spiritus est Deus, et eos qui adorant eum, in spiritu et ueritate oportet adorare .

Immensus est, quia quantitas eius, uel qualitas a nullo ex creaturis metiri potest. Cui Salomon in suis orationibus supplicans ait: Si celum et celi  celorum non te capiunt, quanto magis domus ista, quam edificaui .

Incircumscriptus est, quia circumscribi non potest.

Inlocalis est, quia de loco ad locum nequaquam transit, sed neque in loco quolibet retinetur, ipso de se per Isaiam testimonium perhibente ac dicente: Celum mihi sedes est, terra autem scabellum pedum meorum . Et per Ieremiam: Nonne celum et terram ego impleo ? Cuius immensitatem propheta in psalmo confitens ad ipsum Dominum ait: Si ascendero in celum tu illic es, si descendero ad infernum ades . De eius immensitate in libro Iob scriptum est:  Excelsior celo est, et quid facies? profundior abysso, et unde cognoscis? longior est terra mensura eius, et latior mari : qui enim celum et terram implet, proculdubio nullus est locus ab eius essentia absens. Super omnia quippe est regendo atque imperando; subtus omnia est sustinendo atque portando, non pondere laboris, sed infatigabili uirtute: quoniam nulla creatura ab eo condita per se subsistere ualet, nisi ab eo sustentetur, qui eam creauit. Extra omnia, sed non exclusus.

Immutabilis est, quia ab eo quod est mutari omnino non potest, ipso dicente per Malachiam prophetam, Ego Dominus et non mutor . Ideo Deus immutabilis dicitur, quia anime eius, ira, furor, penitentia, obliuio, recordatio, et alia  his similia non accidunt. Simplex enim natura est, et immutabilis et imperturbata. Neque aliud est ipse et aliud quod habet, sed ipsum est quod habet et quod est.

Immortalis, quia mori nullo modo potest, Apostolo testante ac dicente: Qui solus habet immortalitatem, lucem habitans inaccessibilem, quem nullus hominum uidit, nec uideri potest . Ubicumque autem sacra Scriptura sparsim per diuinos libros in Deo motus anime seu humana membra describit, id est, caput, capillos, oculos, palpebras, aures et cetera membra siue motus anime, id est, iram, furorem, obliuionem, penitentiam, recordationem, et alia his similia, non carnaliter iuxta historiam a recte intelligentibus scienda sunt,  sicut a Iudeis et plerisque hereticis carnaliter sapientibus, qui Deum corporeum atque localem opinantur, sed spiritualia omnia de eo intelligenda et confitenda sunt. Si quis Deo humana membra seu motus anime more humano inesse credit, proculdubio idola fabricat in corde suo.

Igitur, ut dictum est, figuraliter in Deo caput esse legimus, ipsam essentiam diuinitatis eius, que precedit, et cui omnia sunt subiecta intelligere debemus .

Capillos uero capitis eius sanctos angelos, seu uirtuosos electos typice accipi oportet; de quo in sacramento libri Danielis scriptum est: Aspiciebam donec throni positi sunt, et Antiquus dierum sedit. uestimentum eius quasi nix candidum, et capilli capitis  eius quasi lana munda : hoc enim significat per uestimenta candida Dei, quod et per capillos capitis eius, sanctos uidelicet angelos et multitudinem sanctorum dealbatorum. uel certe ideo capilli lane munde comparantur, ut per hoc Antiquus dierum credatur esse.

Oculos dicitur Deus habere, pro eo quod omnia uidet, et nichil eum latet, in cuius conspectu, ut ait Apostolus, nulla creatura inuisibilis est: omnia enim nuda et aperta sunt oculis eius . Aliter uero respectus gratie eius intelliguntur: ut est illud in psalmo, Oculi Domini super iustos . Item aliter, Oculi Domini precepta eius, per que nobis lumen scientie subministratur, accipiuntur:  ut est illud in psalmo, Preceptum Domini lucidum illuminans oculos .

Palpebre Domini occulta et incomprehensibilia iudicia eius, siue spiritualis in diuinis libris eius locutio innuitur. De quibus occultis et incomprehensibilibus sacramentis atque iudiciis in psalmo: Palpebre eius interrogant filios hominum , id est, probant.

Aures habere dicitur Deus, propterea quod omnia audit, et nichil eum in silentio latet: de quo in libro Sapientie scriptum, Auris celi audit omnia, et tumultus murmurationum non abscondetur .

Nares Dei est inspiratio eius in corda fidelium: ut illud in libro Regum: Ascendit fumus de naribus eius , id est, lacrymosa compunctio  penitentium inspiratio eius.

Facies Dei cognitio est diuinitatis eius ad omnes: de qua cognitione in psalmis scriptum est: Ostende nobis faciem tuam, et salui erimus , hoc est, dona nobis cognitionem tuam, quam cognitionem per Filium hominis hominibus innotuit: ipso dicente in Euangelio, Nemo nouit Patrem nisi Filius, et cui uoluerit Filius reuelare . Aliter uero facies Dei significat inuisibilem essentiam diuinitatis Filii Dei; de qua ipse Dominus ad Mosen per angelum respondens ait: Posteriora mea uidebis, faciem autem meam uidere non poteris ; ac si diceret, diuinitatem autem meam uidere non poteris.

Os Dei Filius Patris, id est, Christus Dominus;  pro quo Isaias propheta ex persona Iudeorum effatus est: Quia os eius ad iracundiam prouocauimus . Aliter uero os eius sermo eius siue iussio accipitur; de quo sermone Domini predictus propheta ait: Os Domini locutum est hoc.

uerbum Dei Filius Dei Patris, per quem omnia facta sunt; de quo in psalmo, uerbo Domini celi firmati sunt . Et alibi: Misit uerbum suum, et sanauit eos . Et in Euangelio secundum Ioannem, In principio erat uerbum, et uerbum erat apud Deum, et Deus erat uerbum .

Lingua Dei mystice significat Spiritum sanctum, per quem Deus Pater secretum suum manifestauit hominibus; unde in psalmo: Lingua mea calamus  scribentis .

Labia Dei mystice utriusque testamenti consonantia intelliguntur: de quibus duobus testamentis in Prouerbiis scriptum est: In iudicio non errauit os eius .

Brachia Dei Patris Filius eius et Spiritus sanctus intelliguntur; sicut est illud in Isaia: Et brachia mea populos iudicabunt . Brachium Dei singulariter Filius accipitur: de quo Ieremias ad ipsum ait: Et nunc Dominus Deus qui eduxisti populum tuum de terra Aegypti in manu forti, in brachio extento . Idcirco autem Filius Dei Patris brachium dicitur, quia creatura electa ab ipso continetur.

 Dextera Dei Patris unigenitus Filius accipitur; de quo in psalmo ex persona hominis assumpti: Dextera, inquit, Domini fecit uirtutem . Aliter uero Domini dextera gloriam signat Patris et eternam beatitudinem; de quo in psalmo ex persona Patris ad Filium. Sede a dextris meis . Dicitur autem et dextera Dei omnis electa creatura in celo et in terra; sicut per sinistram eius intelligitur reproba creatura, id est, demones et impii omnes, qui ad leuam positi eterna supplicia sustinebunt .

Manus Dei Patris Filius eius accipitur, pro eo quod per ipsum facta sunt omnia: sicut est illud in Isaia. Omnia hec manus mea fecit, et facta sunt omnia . Aliter uero manus Dei eius potestas  intelligitur de qua potestate in Ieremie libro prophete: Sicut lutum in manu figuli, sic uos in manu mea, domus Isrel . Item manus Domini flagellum accipitur; de cuius percussione in Sophonia propheta scriptum est: Extendam manum meam super Iudam et super habitantes Isrel, et disperdam de loco hoc reliquias Baal , etc., pro qua Domini percussione beatus Iob de semetipso ait: Manus Domini tetigit me .

Digitus Dei singulariter Spiritus sanctus accipitur, a quo Spiritu sancto, lex duabus in tabulis lapideis in monte Sinai scripta narratur . Ipse scripsit qui scribenda dictauit, id est Spiritus sanctus. De quo Dominus in Euangelio: Si ego, inquit, in digito Dei eiicio demonia . Sicut  enim digitus cum manu uel brachio, manus uero uel brachium cum corpore unum sunt in natura, ita Pater, et Filius, et Spiritus sanctus tres quidem persone sunt, una autem substantia diuinitatis.

Digiti Dei pluraliter sancti intelliguntur prophete, per quos Spiritus sanctus libros legis ac prophetarum sua inspiratione describit; de quibus in psalmo scriptum est: uidebo celos opera digitorum tuorum : per celos enim libros legis ac prophetarum, per digitos uero sanctos, ut dictum est, prophetas, mystice insinuari certum est.

Imago Dei Patris inuisibilis, unigenitus Filius eius est: de quo Apostolus: Imago Dei inuisibilis . Aliter namque est imago Dei Patris in Filio suo, quem non aliunde, sed ex semetipso, hoc est,  ex substantia sua per omnia sibi similem genuit et equalem. Aliter uero anima hominis, quam non ex se, id est, de sua substantia, sicut plerique heretici opinati sunt, genuit, sed ex nichilo creauit. Sicut aliter imago est cuiuslibet regis in filio eius quem ex semetipso sibi similem genuit, id est, homo hominem. Aliter uero in annullo eius, sicut in cera imago eius impressa, que non est quod et ipsa: sicut filius qui naturaliter hoc est quod et pater.

Cor Dei Patris arcanum sapientie eius mystice innuit, ex quo uerbum, id est, Filium suum impassibiliter genuit sine initio; ipso dicente per prophetam: Eructauit cor meum uerbum bonum .

 Alas habere dicitur Deus, pro eo quod more auis electos suos tamquam pullos sub se colligit et fouet, et ab insidiis diaboli et malorum hominum protegit. Unde propheta ait, Sub umbra alarum protege me .

Scapulas habere dicitur Deus, quia infirma membra Ecclesie, quasi in scapulis suis portat. De quo in psalmo: Scapulis suis obumbrabit tibi .

uenter secreta origo substantie eius accipitur. Unde in psalmo: Ex utero ante lucem genui te . Aliter: Uterus eius incomprehensibilia iudicia eius, que rimari nequeunt, mystice insinuantur; de quo occulto iudicio eius in libro beati Iob scriptum est: De cuius utero egressa est glacies, et gelu de celo quis genuit ?

 Posteriora Filii Dei incarnatio accipitur; de qua posteriori parte Filius in monte Sinai ad Mosen, per angelum loquens ait: Posteriora mea uidebis, faciem autem meam uidere non potes .

Pedes Dei stabilimentum uirtutis eius, eo quod ubique presens, et uniuersa illi sunt subiecta; ipso dicente per Isaiam: Celum mihi sedes est, terra autem scabellum pedum meorum . Aliter pedes Filii Dei incarnatio intelligitur, que diuinitati subiecta est tamquam capiti pedes. Sicut per caput diuinitas, ita per pedes humanitas eius exprimitur: de qua humanitate in Exodo scriptum est: uidere Dominum Iesum: hic est Moses et Aaron, Nadab et Abiu, et septuaginta de senioribus sub pedibus quasi lapides sapphiri, et quasi celum cum serenum est  . Sicut autem per lapidem sapphirum celestes creaturas, uel sanctos angelos, ita per celum serenum, sanctam Ecclesiam electorum ex hominibus assumptam signaliter demonstrare uoluit, super quas duas creaturas homo assumptus Filius Dei in perpetuum regnat: de quo in psalmo, omnia, inquit, subiecisti sub pedibus eorum . Aliter autem pedes Domini, id est, Iesu Christi significant sanctos predicatores, de quibus in Deuteronomio scriptum est: Qui appropinquant pedibus eius, accipient de doctrina eius .

uestimentum Filii Dei aliquando caro eius que a diuinitate assumpta est a diuinis libris figuraliter accipitur, de quo indumento carnis Isaias uaticinans ait: Quis est iste, qui uenit de Edom, tinctis uestibus  de Bosra ? Rursus uestimentum eiusdem Domini sancta accipitur Ecclesia, que per fidem et dilectionem ei coniuncta est: de quo in psalmo scriptum est: Dominus regnauit, decorem induit . Et in alio psalmo ad ipsum Dominum: Confessionem et decorem induisti, amictus lumine sicut uestimento .

Pallium Christi iam dicta Ecclesia intelligitur, de quo in libro Genesi scriptum est: Lauit in uino stolam suam , hoc est, in sanguine passionis carnem suam, et in sanguine uue pallium suum, id est, Ecclesiam suam.

Calciamenta Domini Iesu Christi mystice signant incarnationem eius, quam ex mortalitate humani  generis assumere dignatus est. De qua incarnatione sua ipse per prophetam in psalmo ait: In Idumeam extendam calceum meum , id est, in plebem gentilium manifestabo incarnationem meam.

Gressus aduentus Filii Dei in mundum, et regressio eius ad Patrem: de quibus psalmus ait: uisi sunt gressus tui, Deus, gressus Dei mei, Regis mei qui est in sancto . De celo uenit in uterum uirginis, de utero uero nascendo positus in presepio . Postquam omnia impleuit, pro quibus a Patre missus uenerat, appensus est in ligno crucis; de cruce autem depositus , secundum corpus sepultus est, secundum uero animam ad inferna descendit; tertia autem die per potentiam sue diuinitatis carnem suam de sepulcro  suscitauit, et post diem resurrectionis sue quadragesimam uidentibus Apostolis ascendit in celum, et sedet ad dexteram Patris , id est, in gloria sua: sunt enim gressus Filii Dei, iste est descensus et ascensus eius, qui frequenter in Scripturis sacris legitur.

Ascendere dicitur Deus, cum Filius carnem ex nobis assumptam in celum ueluti captiuam duxit captiuitatem , quia naturam humani generis, que diabolo in mundo captiuo retinebatur, assumens secum in celum, ubi numquam antea fuerat, tamquam captiuam deportauit.

Abscondere Deus faciem legitur , cum quibusdam eorum ex gentibus culpis, cognitionem suam abscondit, sicut in populo Iudeorum  nunc impletum esse uidemus, quia negantes Filium Dei, scientiam ueri Dei ita perdiderunt, ut similes forent gentibus, que Dominum non nouerunt.

Ostendere dicitur Deus faciem suam , cum respectu gratie sue, quibus uult, scilicet electis suis seipsum in corda eorum occulta inspiratione insinuat, et ad diligendum se amorem suum infundit.

Sedere dicitur non corporaliter humano more, sed potentialiter super omnem creaturam rationabiliter presidere: ut est illud in psalmo: Regnauit Dominus super omnes gentes, Deus sedet super sedem sanctam suam . Sedere etiam Deus dicitur super Cherubin . qui interpretatur multitudo seu plenitudo scientie, per quod significantur  sancti angeli siue mentes spiritualium uirorum, in quibus Deus inuisibiliter presidet et regnat. In illis enim sedet qui scientia eius et dilectione pleni sunt. In Prouerbiis quippe Salomonis scriptum est, Anima eius sedes sapientie; sapientia uero Dei Patris Christus est , qui in animis sanctorum dicitur sedere.

Descendere Deus in mundum dicitur quando aliquid nouum quod antea non fuerat in creatura humana operatur, sicut Filius Dei descendisse narratur, quando ueram carnem ex Maria uirgine propter redemptionem nostram suscepit, et uerus homo fieri dignatus est, non amittendo quod erat, sed assumendo quod non erat. De cuius descensione, id est,  incarnatione in psalmo scriptum est: Et inclinauit celos et descendit, et caligo sub pedibus eius . Celos inclinauit, qui ante aduentum suum prenuntios angelos siue prophetas misit, quod eius aduentum hominibus annuntiarent. Caligo sub pedibus eius fuit, quia impii homines ob suam malitiam incarnationem eius agnoscere non potuerunt, sed neque adhuc possunt.

Stare dicitur Deus cum nos infirmos, id est, suam creaturam ad penitentiam et conuersionem patienter sustinet, ut est illud in Habacuc propheta: Stetit et mensus est terram, et dissoluit : id est, stetit ad superueniendum, et dissoluit credentes in se a uinculis peccatorum.

Transire dicitur Deus, cum de cordibus quorumdam  hominum, in quibus ante per fidem credebatur, postea subrepente perfidia, uel quolibet delicto ab eis recedit, et ad alios transit, quemadmodum de Iudeis ad gentes, de hereticis ad catholicos, seu de quibuslibet irreligiosis ad religiosos.

Recedere dicitur Deus et ad alios transire, quod non localiter aut uisibiliter, sed inuisibiliter occultoque iudicio ac iusto facere aliquid consueuit.

Ambulare dicitur Deus, non de loco ad locum transeundo, quia impium est ita credere, sed ambulatio eius in cordibus sanctorum delectatio, sicut scriptum est: Et inhabitabo in eis, et ambulabo, et ero illorum Deus . uel certe ambulare Dei est in sanctis predicatoribus suis de loco ad locum transire.

 Loqui Dei inuisibiliter sine sono uocis uel quolibet strepitu occulte mentibus sanctorum uoluntatem suam atque rectum intellectum inspirare, seu futura, sicut in sanctis prophetis reuelare. Que locutio Dei, ut quidam uolunt, tribus modis accipitur. Primo namque modo per subiectam creaturam, sicut ad Mosen in rubo apparuit . uel sicut ad Abraham  atque Iacob , et ceteris sanctis, quibus in angelis apparere dignatus est. Secundo uero modo in somnis, sicut Iacob  et Zacarie prophete  et Ioseph sponso Marie , et sanctis aliis, quibus secretum suum reuelare uoluit. Tertio autem modo neque per creaturam uisibilem neque hominem, sed occulta tantum inspiratione inuisibiliter  corda suorum tangendo loquentes efficit, quemadmodum in libris prophetarum scriptum est, cum ipsi prophete subito afflati spiritu diuino exclamabant, hec dicit Dominus .

uidere Dei est acta bona approbare, sicut est illud in Genesi: uidit Deus cuncta que fecerat et erant ualde bona , id est, intelligentibus bona demonstrauit. Aliter, uidere Dei est mala hominum sciendo reprobare, sicut est illud in Isaia propheta, Et uidit Deus, et malum apparuit in oculis eius . Item aliter uidere Dei est, nos uidentes facere, ut est illud in psalmo, Proba me, Deus, et scito cor meum , et cetera: et uide si uia iniquitatis in me est. Modus iste locutionis  etiam in libro B. Iob similiter reperitur, ubi de sapientia Dei Patris per quam plurima insignia locutus est, de Patre adiecit, Tunc uidit illam et enarrauit, et inuestigauit, et preparauit ; id est, uidentes fecit, et predicantes, et inuestigantes, atque aliis annuntiantes.

Cognoscere Dei, est cognoscentes facere, sicut ait ad Abraham, Nunc cognoui quod timeas Dominum . Neque enim in tempore nouit, qui omnia scit antequam fiant. Sed cognoscere dicitur Deus cognoscentes facere; ut quod prius de se quales essent incogniti erant, per eius interrogationem probatione sibimetipsi manifesti fierent. Tale est illud in lege Moysi de populo Isrelitico, Ut tentem, inquit, eos, utrum custodiant mandata mea, an non .

Nescire Dei, est quosdam reprobos reprobare, sicut est illud in Euangelio, Nescio uos unde sitis; recedite a me qui operaris iniquitatem .

Zelare dicitur Deus, cum creaturam suam quam non uult perire, sepe castigat, corripit, atque flagellat, et flagellando ad se reducit. uel zelare dicitur Deus, cum nullum peccatum impunitum uult relinquere. Iustus est enim, et ideo omnis iniustitia exsecrabilis est illi, quam, ut dictum est, nullo modo impunitam patitur.

Irasci dicitur Deus, non animi motu, uel qualibet perturbatione, que illi omnino accidere non potest: sed creature delinquenti, id est, hominibus impiis, et peccatoribus, iustam dicitur inferre ultionem, hoc  est, reddere illis quod merentur: et hec ultio diuina, furor eius dicitur .

Penitere dicitur Deus, non quod more hominum pro transactis operibus scilicet peniteat; qui enim nouit antequam fiant, pro perpetratis actibus penitere non potest, sed penitentia Dei, statuta mutare, et quod prius aliter fuerat, in aliud mutare, id est, aut de bonis exigentibus culpis in malum, sicut de Saul legitur penituisse Dominum, quod constituisset eum regem ; uel sicut nunc uidemus in populo Iudeorum actum, qui cum esset populus Dei, ob impietatem suam facti sunt synagoga Satane . De malo uero in bonum, sicut accidit in populo gentium, qui ante non populus Dei, nunc autem per Christi gratiam, populus Dei factus est  . Hoc quippe modo occulto Dei iudicio, Iudas proditor de apostolatus gradu lapsus , inferni baratro demersus est. Latro uero prius crimen rapacitatis operans, de cruce ad paradisum translatus est . Hanc quoque mutationem de bono ad melius, ut dictum est; siue de bono ad malum, seu de malo ad bonum, que occulto Dei iudicio, ac iusto, per seueritatem iustitie sue, siue per misericordiam eius fiat, penitentiam Dei dicimus: quod expressius in libro Ieremie scriptum est .

Non penitere Dei, statuta nullo modo mutare, ut est illud in psalmo: Iurauit Deus, et non penituit eum; id est, Pater ad Filium: Tu es Sacerdos in eternum,  secundum ordinem Melchisedech . Sacerdos tamen Patris dictus est Filius Dei, non secundum diuinitatem, sed secundum humanitatem, in qua se pro nobis per passionem et mortem suam, acceptabile sacrificium Deo Patri obtulit, ut ipse esset sacrificium, qui sacerdos.

Obliuisci Deus dicitur, cum quibusdam impiis et peccatoribus non miseretur. Quod utique non facit per crudelitatem que in Deo non est, sed per occultum iustumque iudicium suum.

Indurare Deus dicitur quorumdam malorum corda, sicut de Pharaone rege Aegypti scriptum est ; non quod omnipotens Deus per potentiam suam eorum corda induret, quod impium est ita credere, sed exigentibus eorum culpis, cum duritiam  cordis qua ipsi omnia mala perpetrando inuertunt, non aufert: quasi illos induret, quos iusto iudicio indurari sinit.

Dormire Dei est, cum unigenitus Filius Patris in assumpta carne mori pro nobis dignatus est: cui mors recte dulcis predictus est somnus, ipso dicente per Ieremiam prophetam, Ideo quasi de somno excitatus sum, et uidi, et somnus meus dulcis est mihi . Aliter dormire dicitur Deus, cum fides eius inter prosperitates huius mundi et inter quorumdam corda fidelium non uigilat, sed dormit. Hanc dormitionem ipse iehsu significauit, cum in mari inter fluctus maris dormiuit . uel certe, dormire Dei, est anxiis tardius subuenire, sicut est illud in psalmo: Exsurge, quare obdormis,  Domine , etc.

uigilare Dei, est in defensione electorum suorum se manifestum demonstrare.



CAPUT II. De his que appellantur membra Domini, uel que de eo significantur.

Oculi Domini intelliguntur inspectio diuina. In psal.: Oculi Domini super iustos . Palpebre Dei, sunt iudicia eius que probant filios hominum; qui neque fatigantur rerum obscuritatibus, sed exercentur; neque inflantur cognitione, sed confirmantur. Aures Domini, cum exaudire dignatur. In psal.: Et aures eius in preces eorum .

Os Domini, sermo ad homines. In propheta: Os Domini locutum est .

 uerbum Domini, Filius. In psalmo: Eructauit cor meum uerbum bonum .

Brachium Domini, uel manus, Filius, per quem omnia operatus est. In propheta: Et brachium Domini cui reuelatum est . Dextera Domini, idem quod supra in psalmo: Dextera Domini fecit uirtutem . Digitus Dei; dicitur Spiritus sanctus, propter partitionem bonorum que ab eo dantur unicuique propria, siue hominum, siue angelorum. In nullis enim membris nostris sic apparet partitio quam in digitis. Nec te scandalizet membrorum diuersitas, cum edificet corporis unitas. Uterus Domini, secretum, ex quo Filium protulit. In psalm. Ex utero ante luciferum genui te . Pedes  Domini, stabilitas eternitatis. In psalmo: Et caligo sub pedibus eius . uestigia Domini, operum secretorum signa. In psalmo: Et uestigia tua non cognoscentur . Gressus Domini, aduentus, uel uisitatio Domini. In psalmo: uisi sunt ingressus tui, Deus .

Arma Domini, adiutorium eius in sanctos. In psalmo: Apprehende arma et scutum . Scutum, protectio Domini. In psalmo: Domine, ut scuto bone uoluntatis tue coronasti nos . Framea, ultio diuina in impios. In psalmo: Effunde frameam, et conclude . Arcus, intentio comminationis diuine. In psalmo: Arcum suum tetendit, et parauit illum . Sagitte, precepta diuina, apostoli, uel prophete. In psalmo: Misit sagittas  suas, et dissipauit eos . Item: Sagitte in manu potentis . Gladius, uindicta, uel sermo Domini. In Apostolo: uiuus est enim sermo Dei, et efficax, et penetrabilior omni gladio ancipiti . Romphea, idem quod supra. Tuba Domini, uox manifesta Domini. In Apostolo: In iussu, et in uoce archangeli, et tuba Dei . Currus Dei, sedes Dei, uel quadriformitas Euangeliorum. In psalmo: Currus Dei decem millibus multiplex . uirga Domini, regni significatio, uel correptio discipline. In psalmo: uirga equitatis, uirga regni tui . Manus Domini, mine, uel uindicte eius. Baculus Domini, sustentatio consolationis Domini. In psalmo: uirga tua et baculus tuus ipsa me consolata sunt . Alias, baculus  Domini, sanctam crucem, uel disciplinam sancte Ecclesie designat. Item baculus, sustentaculum est quodlibet, ut in libro Tobie: Baculum senectutis nostre .



CAPUT III. De supernis creaturis.

Carbones, ignis caritatis, aut exemplorum, aut penitentie. In psalmo: Cum carbonibus desolatoriis . Fumus, initia compunctionis future, uel ipsius comminationis Dei. In psalmo: Ascendit fumus in ira eius . Item in aliam partem, sicut fumus oculis noxius, id est uanitas. Ignis, Spiritus sanctus. In Actibus Apostolorum: Et apparuerunt illis dispertite lingue, tamquam ignis, seditque  supra singulos eorum, et repleti sunt omnes Spiritu sancto . Celum, apostoli, siue sancti, ideo quod Dominus inhabitet in eis. Celi enarrant gloriam Dei . Celi in sancta Scriptura designant aliquando superiora mundi corpora, ignota nobis quibus modis distincta sint, et de queis satis difficile est disputare, sed non impossibile, cui dat Deus intelligere; ut dedit Apostolo, rapto usque ad tertium celum ; exceptis illis materialibus celis. Dicuntur celi sancti apostoli, predicatores uerbi ueritatis; per quos celos tamquam pluuia irrigati sumus, ut per totum mundum seges Ecclesie pullularet. Sunt etiam celi omnes anime sancte et iuste, in quibus Deus habitat in templo fidei et  operationis. Item celum, sancta Scriptura; de qua nobis et sol sapientie, et luna scientie, et ex antiquis patribus stelle exemplorum et uirtutum lucent: quod celum sicut pellis extenditur , quia per scriptores suos carnis lingua formatum ante oculos nostros per uerba doctorum exponendo disputatur. Nubes, prophete, siue sancti, qui pluant uerbum Domini. In Isaia: Mandabo nubibus desuper ne pluant . Nubes etiam in malam partem, tempora iniquorum significat: ut, uelut nubes pertransiuit salus mea . Tonitrua, uoces Euangelii: eo quod de celo ex dictis Dei intonent. In Psalmo, uox tonitrui tui in rota ; hoc est, in toto. Coruscationes, splendores Euangelii. In psalm.: Illuxerunt coruscationes tue orbi terre  . Fulgura, uirtutes, uel uerba Iesu Christi. In psalm.: Et fulgura multiplicauit, et conturbauit eos: id est, inimicos, uel Iudeos.

Angelorum nomine in sancta Scriptura Dominus designatur, ut Isaias testatur: Et uocabitur nomen eius magni consilii angelus. Aliquando ipse angelicus chorus: ut Petro Christus, An putas quia non possum rogare Patrem meum, et exhibebit mihi plusquam duodecim legiones angelorum . Aliquando ciues celestis Ierusalem ex hominibus assumpti, ut Dominus in Euangelio, In resurrectione enim neque nubent, neque nubentur, sed sunt sicut angeli Dei in celo . Aliquando fidelium populus, ut est illud, Statuit terminos gentium, secundum numerum filiorum Isrel , uel  angelorum Dei. Hoc nomine quilibet etiam iustus designatur, ut de Ioanne Baptista Dominus, Ecce ego mitto angelum meum ante faciem tuam . Aliquando predicatores, uel sacerdotes, ut scriptum est, Labia sacerdotis custodiunt scientiam, et legem requirunt ex ore eius, quia angelus Domini exercituum est . Et Apostolus: Mulier debet uelare caput in ecclesia, propter angelos ; id est episcopos; et unusquisque fidelis, quod bona annuntiat, angeli nomen sibi uindicat, si bene uiuat. Ad ultimum, diabolus et coapostate eius angeli mali nuncupantur; quo licet angelicam dignitatem amiserint, subtilitatem tamen angelice nature non amiserunt; per quos Angelos malos, immissiones  aduersitatum uel egritudinum, permissione Dei  fiunt, quando, et ubi uoluerit. Throni, angeli, uel sancti, uel ipsa regnandi potestas. In psalmo, Thronus tuus Deus in seculum seculi . Item in aliam partem de diabolo: Ponam thronum meum ad aquilonem . Sedes, idem quod supra, angeli uel sancti, eo quod in his Dominus sedeat, et per eos sua iudicia decernat. In psalmo, Deus sedet super sedem sanctam suam . Sol, Dominus iehsu Christus, qui fulgeat terris. In Salomone quod dicturi sunt reprobi in fine: Ergo sol iustitie non luxit nobis . Alias persecutio, ut illud, Orto sole aruerunt . Luna Ecclesia, eo quod in hac mundi nocte resplendeat. In psalmo: Fecit lunam in tempore . Pro defectu  etiam nostre carnis ponitur, quia dum menstruis momentis decrescit, defectum nostre mortalitatis designat. Stelle, sancti, siue docti, uel qui ad iustitiam erudiunt. In Daniele: Docti tamquam stelle fulgebunt . Nebule, uelamentum mysteriorum Dei; interdum et angeli Dei. In propheta: Et nebule puluis pedum eius . Alias abolitio peccatorum, ut Isaias, Deleui ut nubem iniquitatem tuam, et quasi nebulam peccata tua . Caligo, diuinorum secretorum operimentum. In psal.: Et caligo sub pedibus eius . Abyssus profunditas Scripturarum. In psalm.: Abyssus abyssum inuocat . Item abyssus nomine profunditas ueteris et noui Testamenti intelligitur; unde. Abyssus abyssum inuocat; dum uetus Testamentum nouum  annuntiat. Siue abyssus est mens humana, que semetipsam non potest comprehendere; unde propheta, Dedit abyssus uocem suam ab altitudine  phantasie sue: quia dum semetipsam mens humana non penetrat, ex comparatione sui, diuine nature potentiam quam comprehendere non sufficit, humilius laudat. uel certe, abyssus iudicia Dei sunt; et abyssus abyssum inuocat , quando occulto Dei iudicio de presentibus malis transit peccator ad eterna mala, et de ardore cupiditatum in flammas gehennarum. Ros, uerbum Domini; ideo quod madefaciat hominum corda, ut, Rorate, celi, desuper . Et in psalm.: Sicut ros Hermon, qui descendit in montem Sion . Pluuia precepta uel mandata Domini;  uel uerba sanctorum apostolorum; eo quod terram, id est homines irriget. In psal.: Pluuiam uoluntariam segregabit Deus hereditati tue . Niues, pro candore iustitie, et pro baptismo. In psalm.: Lauabis me, et super niuem dealbabor . Grando, comminationes Domini, quibus contumaces euerberat. In psalm.: Grando et carbones ignis . Item in aliam partem: Et occidit in grandine uineas eorum . In frigore uero niuis, et in duritia grandinis uita accipitur prauorum, que et torpore frigescit, et per duritie malitiam perit. Pruina, abstinentia, eo quod per hanc frigescat calor corporis. In psalm.: Factus sum sicut uter in pruina . Tempestas, persecutionum uel tribulationum impetus. In psalm.: Qui saluum  me fecit a pusillanimitate spiritus et tempestate . Glacies, durities peccatorum. In Salomone: Sicut in sereno glacies, ita soluentur peccata tua . uenti, anime sanctorum. In psalm.: uolauit super pinnas uentorum . Item in malam partem. In Mattheo: Flauerunt uenti . Aquilo, diabolus, uel homines infideles, aut mali, uel frigus peccatorum. In propheta: Ab aquilone exardescent mala super terram. Et alibi: Ab aquilone pandetur malum . Et alibi: Surge, aquilo ; id est, recede. Dexter, idem quod supra. In Salomone: Aquilo durus uentus . Nomine autem dexter uocatur, eo quod diabolus nomen sibi dextri presumat, tamquam boni; siue  quod occidentem, id est peccatum, respicientibus dexter fiat. Auster, calor fidei. In psal.: Sicut torrens in austro . Est et Spiritus sanctus, ut ibi, Surge, aquilo, et ueni auster : id est, Recede, diabole, et ueni, spiritus alme. Aer, inanitatis enuntiatio. In Apostolo: Sic pugno, non quasi erem uerberans ; id est, non inania consectans.

Tempora, opportuna distributio uoluntatis diuine. In Psalmo: Fecit lunam in tempora . uer uite renouatio, uel per baptismum, uel per resurrectionem. In psalmo: Aestatem et uer tu fecisti ea . Aestas uenture iucunditatis prefiguratio. In psalmo, ut supra. Hiems, presens uita, persecutio, uel tribulatio. In Euangelio: Ut non fiat  uestra fuga hieme, uel sabbato . Anni, aliquando pro eternitate accipiuntur, ut ibi: Et anni tui non deficient . Interdum et pro breuitate huius uite, ut hic: Anni nostri tamquam aranea meditabuntur . Mensium nomine qui diebus coadunantur, collectiones animarum designantur, uel perfectio sanctorum, ut ibi: Erit mensis ex mense : uidelicet eis in requie, quibus nunc perfectio fuerit in operatione. Dies et nox, iustitia et iniquitas, fides et infidelitas, prospera et aduersa. In psal.: In die mandauit Dominus misericordiam suam, et in nocte declarauit . Dierum nomine intelligitur etiam illuminatio diuine gratie per diuersa dona uirtutum. Item dies designat angelum apostatam: dum Iob ita loquitur: Maledicant  ei qui maledicunt diei . Noctis autem nomine, uel error ignorantie cecitas, uel etiam mortis acerbitas accipitur. Lumen et tenebre, ita maxime accipiuntur ut dies et nox. In ep. Ioan.: Qui diligit fratrem suum, in lumine manet: qui autem odit fratrem suum, in tenebris est . Per lumen etiam intentio cordis declaratur. Umbra, protectio diuina. In ps.: Sub umbra alarum tuarum protege me . Alias obliuio, uel peccata, ut ibi: Sedentes in tenebris et in umbra mortis . Umbra est aliquando delectatio peccatorum, ut in Iob: Sub umbra dormit in secreto . Rursus umbra obliuionem mentis, uel mortem carnis, uel imitationem diaboli significat. Lucis nomine, Dominus, uel quilibet iustus intelligitur, ut in  Euang.: Erat lux uera que illuminat omnem hominem uenientem in hunc mundum . Et Apostolus: Fuistis aliquando tenebre, nunc autem lux in Domino . Ponitur etiam pro illuminatione fidei, et pro uita. Hora, quingenti  anni: si quando dies pro toto mundi istius seculo accipitur: in Epistola Io.: Filioli mei, nouissima hora est . Oriens, quia ab illa parte lux oritur, Saluator: maxime in Luca: uisitauit nos Oriens ex alto. Et in Zach.: Ecce uir Oriens nomen eius . Occidens, uite melioris defectus. In propheta: Occidet uobis sol in meridie . Aquilonaris pars semper in aduerso ponitur, ut proph. de diabolo: Ponam sedem meam ad Aquilonem  ; et alibi: Ab Aquilone pandetur malum . Mane, lux actuum bonorum, uel baptismum, uel resurrectio Dominica. In psal.: Mane astabo tibi, et uidebo ; et alibi: A custodia matutina usque ad noctem speret Isrel in Domino , id est a resurrectione Domini spes nostra, usque in finem seculi, id est diem iudicii. Per mane etiam uel matutinum, presentis uite prosperitas significatur, ut illud: ue tibi, terra, cuius rex iuuenis est, et cuius principes mane comedunt ; mane autem comedunt, qui de huius mundi prosperitatibus extolluntur, dum in extremo eius deberent prestolari, frui eternis felicitatibus. Meridies, plana doctrinarum factorumque claritas. In Salom.: Ubi cubas in meridie . Et in  malam partem in psal.: A demonio meridiano , id est manifesto. uespere, finis uite, uel seculi, uel pena; in ps.: Ad uesperum demorabitur fletus, et ad matutinum letitie . Aurore nomine mens iustorum accipitur, que peccati sui tenebras relinquens, ad lucem erupit, sole iustitie illuminata . Arcturi nomine, qui in celi axe constitutus uII stellarum radiis fulget, Ecclesie uniuersalis exprimitur, que in Apoc. Io. per uII Eccles. et uII candelabra figuratur . Oriones in pondere hiemis orientes, sanctos designant martyres, quod pondus persequentium et hanc uitam amantium pertulerunt, et ad celi faciem quasi in hieme uenerunt. Hyades a Greca littera nuncupate, a cuius forma non discrepant uisione, et  orte pluuias afferunt: sanctos predicatores, quod uerbis pluunt et corda hominum salubriter irrigant, significant: namque Grece, imber Latine dicitur.



CAPUT Iu. De Terrenis.

Terra, homo ipse. In Euang.: Aliud cecidit in terram bonam . Item: Terra es, et in terram ibis . Item in malam partem, de peccatore: Terram edes omnibus diebus uite tue . Aliter, terra intelliguntur qui terrenis actibus occupati, per eleemosynas et lacrymas ad uitam eternam perueniunt: unde psal.: Aduocauit celum desursum, et terram discernere populum suum . Arida, infructuosi homines: in Salo: Cooperire aridam  malitia et dolositate . Puluis, peccatores, uel carnis uanitas: in psalm.: Sicut puluis quem proiicit uentus . Lutum, peccatorum glutinum: in ps.: Eripe me de luto ut non infigar . Item in aliam partem. In Ioan.: Lutum fecit, et liniuit oculos meos . Montes Dominus, Ecclesia, apostoli, siue sancti, a celsitudine uirtutum: in ps.: Qui descendit super montem Sion . Item propheta: Erit mons domus Domini super uerticem montium . Item in aliam proph.: Ne quando offendant pedes uestri ad montes caliginosos , id est, hereticos. Colles, sancti, sed minoris meriti: in psal.: Montes et omnes colles . Item in aliam partem:  in Euang.: Omnis mons et collis humiliabitur . ualles, contritiones cordis humilis: in psalm.: Et conualles abundabunt frumento . Item in aliam partem: in proph.: uallem filiorum Ennon . Petra, Christus, a firmitate: in apostolo: Petra autem erat Christus . Lapides, interdum Christus, aut sancti: in psal.: Lapis quem reprobauerunt edificantes . Item: Abscissus est de monte lapis sine manibus et impleuit uniuersam terram . Item: Et uos tamquam lapides uiui superedificamini . Item in aliam partem, de insipientibus et duro corde: Potens est Deus de lapidibus istis suscitare filios Abrahe . Et alibi: Auferam cor lapideum de carne uestra . Ager, hic mundus:  in Euangel.: Ager est hic mundus . Alias ager est disciplina celestis studii, in quo thesaurus absconditur , id est celeste desiderium. Campi, sancti, siue Scripture diuine: eo quod pastum animarum prebeant: in psalm.: Et campi tui replebuntur ubertate . Item in malam partem: In campo Taneos . Item campi propter equalitatem dicuntur populi iusti. Pascua, refectio Spiritalis: in psal.: In loco pascue ibi me collocauit . Cultura, sancti qui excoluntur a Deo: in Apostolo: Dei cultura estis . Agricola, Deus: in Euang.: Ego sum uitis uera, et Pater meus agricola est . Sulci, corda sanctorum: in ps.: Sulcos eius inebrians . Semen diuina predicatio: in Euang.:  Exiit qui seminat seminare semen suum . Messis, ubertas, uel copia fidelium: in Euang.: Leuate oculos uestros, et uidete regiones, quia albe sunt ad messem ; et aliter: Messis consummatio seculi, sicut messores angeli . Manipuli, fructus iustitie: in ps.: Portantes manipulos suos . Stipula, aridi ad fidem, uel inanes: in Apostolo: Ligna, fenum, stipulam ; et in proph.: Hei mei, quia factus sum, sicut qui colligit stipulam in messe : hoc est, nullos boni operis fructus inueni. Et alibi: Stipula collecta synagoga peccantium . Area, Ecclesia: in Euang.: Et permundabit aream suam . uentilabrum, examen iustitie Dei: in Euang.: Cuius uentilabrum, in manu sua .  Triticum, Dei uerbum, sancti uel electi Dei: in Euang.: Congregabit triticum suum in horreum . Hordeum, legis littera: in Euang.: Est puer unus hic, qui habet u panes hordeaceos , id est litteram, u libros Moysi. Palea, peccatores: in Euangel.: Paleas autem comburet igni inexstinguibili ; et Hier.: Quid paleas ad triticum, dicit Dominus . Zizania, scandala, uel male uiuentes: in Euang.: uenit inimicus, et superseminauit zizania in medio tritici . uinea, Ecclesia. uel populus Isrel: in ps.: uineam de Aegypto transtulisti . Item in malam partem: Ex uinea enim Sodomorum uitis eorum . uitis, Christus: in Euang.: Ego  sum uitis uera . Item in aliam partem: in Cantico Deuteron., hoc quod supra. Palmites, apostoli, uel sancti: in Euang.: Ego sum uitis uera, uos palmites. Et in malam partem: ubi supra: Et palmes eorum ex Gomorrha. Uue; fructus iustitie: in Esa.: Exspectaui ut faceret uuam . Item in malam partem: ubi supra: Uua eorum, uua fellis . Botrus, Ecclesia, siue corpus Domini. In Num.: Eo quod botrum inde portassent filii Isrel . uindemia, consummatio seculi, uel uindicta in populum: in psalm.: uindemiant eam omnes qui transgrediuntur uiam ; et Iel.: Mittite falces, et uindemiate uineam terre, quia mature sunt uue eius . Torcular, altare, ab eo quod ibi oblationes tamquam  fructus conferantur: ut in Isaia, Et torcular fodi in ea . Et aliter, torcular, tribulationum pressura in Ecclesia sancta, in qua fideles probantur. In titulo psalmi. In finem pro torcularibus . Fenum, populus, caro, uel uana gloria. In Esa.: Omnis caro fenum, et omnis gloria eius sicut flos feni . Herba, iucunditas, uel quedam rudimenta proficientis anime. In Gen.: Producat terra herbam uirentem . Item in malam partem: Mane sicut herba transeat . Flores Christus, uel specimen iustitie aut inchoatio bene operantium: ut in Cantico canticorum sponsus: Fulcite me floribus . Lilium Christus, uel angeli candore iustitie. In Salom.: Ego flos campi et lilium conuallium . Rose,  martyres, a rubore sanguinis: in Salom.: Sicut rosa germinat super humida fluenta. uiole confessores, ob similitudinem liuidorum corporum. In Cantico cant.: Flores in terra uisi sunt . Silue, gentes. In psal.: Inuenimus eam in campis sylue . De his siluis egressi sunt duo ursi, uespasianus scilicet, et Titus, reges Romanorum, ad preceptum figurati Helisei, et post XLII annos ascensionis eius ad celos Iudaicos pueros comederunt . Condensa, opaca, uel contecta Scripture diuine. In psal.: Et reuelauit condensa . Ligna, peccatores igni deputandi In Ecclesiaste: Qui scindit ligna, periclitabitur in eis . Item in bonam partem: Et erit tamquam lignum quod plantatum est . Alias ligni nomine  sancta crux designatur: ut propheta: Mittamus lignum in pane eius ; id est, in carne Christum cruce suspendamus. Item: En colligo duo ligna . Item lignum significat iustos ac peccatores: ut Salom.: Si ceciderit lignum ad austrum aut ad aquilonem, ubicumque conciderit, ibi erit : quia in die mortis, iustus ad austrum cadit, peccator ad Aquilonem: qui iustus per feruorem spiritus ad gaudium ducitur: peccator ad Aquilonem: qui iustus per feruorem spiritus ad gaudium ducitur: peccator cum apostata angelo in frigido corde reprobatur. Radix, origo: in Apostolo: Quod si radix sancta et rami ; et in malam partem, in psal.: Euellet radicem tuam de terra  uiuentium . Arbor, homo, a fructu operum: in Euang.: Aut facite arborem bonam, et fructum eius bonum ; et in malam partem: Aut facite arborem malam, et fructum eius malum. Quidam in hoc testimonio, arborem hanc, uoluntatem hominis magis quam ipsum hominem accipiendum putant. Arbor etiam fuit Christus cum resurrexit, qui cum moreretur granum fuit. Ramus, successio: in Apostolo: Quod si radix sancta, et rami . Item in aliam partem: in Daniel.: Precidite ramos eius . Item rami sunt sententie sanctorum Patrum: in Euang.: Alii cedebant ramos de arboribus . Folium, sermo doctrine: in psal.: Et folium eius non defluet . Et aliter, folium, uestitus et decor cum protectione diuine  gratie; et in malam partem: Non inuenit in ea fructum propter folia , id est, uerba sine fructu: unde monet Apostolus, ut diligamus non uerbo neque lingua, sed opere et ueritate . Comparatur etiam homo folio, qui ab arbore cecidit in paradiso. Poma, sanctorum in uirtutibus fructus: in Cantico cant.: Et manducet fructum pomorum suorum . Palma, perfectio uel uictoria: in psal.: Iustus ut palma florebit . Palma enim tarde proficit, sed diu in uiriditate persistit: ita sancta Ecclesia cum multis difficultatibus ad fidei statum uenit, et pro collectione plurimorum in eiusdem fidei gloria diutius stare concupiscit. Palma inferius corticum suarum inuolutionibus angustatur, sed superius amplitudine pulchre uiriditatis expanditur:  sic electorum uita inferius est despecta, sed superius pulchra. Habet quiddam et aliud palma, quo a cunctis arborum generibus differt: omnis enim arbor que in suo robore iuxta terram uaste subsistit, crescendo superius angustatur; et quantum paulisper sublimior, tantum in altum redditur subtilior: palma uero ab imis inchoat, et iuxta ramos ac fructus ampliori robore exsurgit: et que tenuis ab imis proficit, uastior ad summam succrescit. Quibus itaque talia arbusta, nisi terrenis mentibus inueniuntur esse similia, inferius uasta, superius angusta: quia nimirum omnes huius seculi dilectiones, in terrenis rebus sunt fortes, in celestibus debiles: pro temporali gloria usque ad mortem desudare appetunt, et pro spe perpetua ne parum quidem in labore subsistunt:  pro terrenis lucris quaslibet iniurias tolerant, et pro celesti mercede uel tenuissimas unius uerbi contumelias ferre recusant. Nam ut terreno iudici totos dies assistant, fortes sunt: in oratione uero coram Domino, uel unius hore momento lassantur. Sepe nuditatem, uigilias, famem, pro acquirendis diuitiis et honoribus tolerant, et multa se abstinentia cruciant. At contra ex equalitate palmarum designatur proficiens uita iustorum, qui nequaquam in terrenis studiis sunt fortes, et in celestibus debiles; sed longius atque distantius studiosos se Deo exhibent, quam seculo fuisse meminerunt. Scriptum est itaque recte, ut admonui: Iustus ut palma florebit; et cetera. Cedri, excelsioris potentie  uiri: In ps.: Ut cedrus Libani multiplicabitur ; et in malam partem, superbi, elati: ut in psal.: Et confringet Dominus cedros Libani . Olea, sanctus misericordie abundans fructibus: in ps.: Ego autem sicut oliua fructifera in domo Domini . Oleaster, homo sine fructu, uel gentilis: in Apostolo: Si autem tu ex naturali excisus es oleastro . Ficus, synagoga interdum: in Euang.: Et arefacta est continuo ficulnea ; et in Habacuc: Ficus non afferet fructum . Ficus et in bono et in malo accipitur: ut Esaias: Et ostendit mihi ficus bonas ualde, et malas ualde ; et Dominus Nathaneli: Cum esses sub ficu , uidi te redempturus . Ficus  etiam intelligitur humana natura, uel incredula synagoga; que bene condita propria sponte est lapsa, et fructum precepti Dei, uel bone operationis non protulit: unde in ea fructum Dominus tribus annis exquisiuit, nec inuenit: quia eam sub tribus temporibus , id est, ante legem, sub lege, sub gratia admonendo, uisitando requisiuit. Ante legem parcendo sustinuit; sub gratia, quia incarnationis sue presentiam exhibendo monstrauit; in lege, quia precipiendo docuit: quibus tamen tribus temporibus infructuosa remansit, et a radicibus aruit. Sycomorus, ficus fatua dicitur: quam pusillus Zacheus subiit , et Dominum uidit: quia qui mundi sapientiam humiliter eligunt, ipsi Dei sapientiam subtiliter aspiciunt. Prudenter sycomorum ascendimus,  si prouide eam que diuinitus precipitur, laudabilem et sapientem fatuitatem tenemus. Quid enim in hoc mundo insipientius quam amissa non querere: possessa largiri, rapientibus relaxare, nullam pro acceptis iniuriis iniuriam reddere: sed iuxta preceptum Dominicum, in omnibus patientiam prebere? Hyssopus, herba humilis, et lapidi in quo nascitur astricta, cuius radices saxum penetrare dicuntur: ipsa uero precipue pulmones curat. In pulmone notatur superbia: illic inflatio, illic anhelitus. In hyssopo igitur designatur humilitas et patientia. Rhamnus, urtice, cardui, sentes, paliuri, herbe aculeis referte: significant immites, dolosos, superbos, et omnes improbos, quos nullus bonorum uel mansuetorum potest contingere, uel castigare sine doloris  compunctione. Item significant uitia, et tentationum inflictiones: ut in Genesi: Spinas et tribulos germinabit tibi . Malagranata, Ecclesia de multis gentibus siue diuersas gratias habens: in Canticis canticorum: Emissiones tue paradisus malagranatorum cum fructu pomorum . Alias mala intelliguntur fructus bone operationis cum bono odore, id est, gratia bone fame, et morum fructibus. Arundo, peccator, uel fragilis in fide, uel in aliqua tentatione: in Euangelio: Arundinem quassatam non confringet . Item arundo, infirmum auxilium: in Esaia: Quid confidis in baculo isto arundineo Aegyptio? cui si quis incubuerit, conquassabitur, et perforabit manum eius . . . . Rubus,  ut quidam opinantur, Marie uirginis prefiguratio: eo quod quasi de humani corporis rubo, Saluatorem tamquam rosam emiserit; aut quod uim diuini fulgoris, sine uiri assumptione pertulerit. In Exodo: Apparuitque ei Dominus in flamma ignis de medio rubi, et uidebat quod rubus arderet, et non combureretur . Alias rubus ardens nec consumptus Iudaicum populum signauit, quod et legis Dei flammam precepit, et tamen peccati penam nequaquam uitauit. Spine, interdum noxie diuitiarum cure, animum suffocantes, et huius mundi sollicitudines: in Euangelio: Aliud cecidit in spinas ; et iterum: Qui a sollicitudinibus et diuitiis et uoluptatibus suffocantur . Tribuli, aculei uitiorum uel tentationum: in Genesi: Spinas et tribulos  germinabit tibi . Fontes, baptismum: in psalmo: Sicut ceruus desiderat ad fontes aquarum . Fons etiam est Christus, ut psalmo: Sitiuit anima mea ad Deum fontem uiuum ; et Esaias: In die illa erit fons patens domus Dauid , et cetera. Item in malam partem: ut Apostolus: Fontes sine aqua . Aque, tentationes: in psal.: Forsitan ut aqua absorbuisset nos . Item: Intrauerunt aque usque ad animam meam . Item in bonam partem: in Ieremia: Me dereliquerunt fontem aque uiue ; et in Esaia: Qui sititis, ite ad aquam , id est, ad doctrinam. Aque nomine in Scriptura sancta aliquando Spiritus sanctus significatur. Sic enim  Spiritus sancti infusio designatur: ut in Euangel.: Qui credit in me, flumina de uentre eius fluent aque uiue . Item per aquam angelicus chorus exprimitur: ut in psalmo; Et aque que super celos sunt laudent nomen Domini . Item scientia sacra: ut in libro Sapientie: Aqua sapientie potabit eos . Et iterum: Aqua profunda uerba ex ore uiri . Praua quoque scientia per aquam appellatur. Sicut per Salomonem, mulier que typum hereseos tenet, callidis persuasionibus blanditur dicens; Aque furtiue dulciores sunt . Aqua etiam huius mundi prosperitatem significat: ut in psalmo: Transiuimus per ignem et aquam, et eduxisti nos in refrigerium . Ignis et aqua utrumque periculosum: ut in  Euangelio: Frequenter eum et in ignem et in aquam misit, ut eum perderet . Quando res sunt anguste, et alique infelicitates sunt in hoc mundo, quasi ignis est. Quando res sunt prospere, et abundantia seculi circumfluit, quasi iam aqua est. Per aquam etiam populi designantur, ut in Apocalypsi: Aque multe populi sunt multi . Per aquam quoque non solum cursus discurrentium populorum, sed etiam bonorum mentes, fidei predicamenta sequentes ostenduntur: sicut apud Esaiam est: Beati qui seminatis super omnes aquas . Aqua etiam baptismum indicat: ut ait Ioannes Euangelista: Tres sunt, qui testimonium dant in terra, spiritus, aqua, et sanguis .  Spiritus enim, nos per adoptionem filios Dei fecit. Sacri fontis unda nos abluit. Sanguis Domini nos redemit. Torrens, persecutionis incursus, uel mortis dilapsus. In psalmo: De torrente in uia bibit . Item: Torrentem pertransiuit anima mea . Et in bonam partem: Et torrente uoluptatis tue potabis eos . Torrentes etiam sancti appellantur predicatores, qui dum in presenti uita diuinis nobis eloquiis influunt, aquarum multitudine, quasi in hieme colliguntur: quia et estiuo sole adueniente se subtrahunt, quia cum eterne patrie lux emicuerit, predicare cessabunt. Flumina, infidelium populi. In psalmo: Super flumina Babylonis . Item in bonam partem: Flumina de uentre eius fluent aque uiue ; id est, diuerse gratie spiritus. Sic in psalmo: Fluminis impetus letificat ciuitatem Dei . Lacus, infernum. In psalmo: Posuerunt me in lacu inferiore : id est, illo inferni loco, in quo peccatores soli penali custodia detinentur. Mare, seculum, siue populi. In psalmo: Hoc mare magnum et spatiosum . Per mare etiam intelliguntur sacre Scripture, ut in Ezechiele: Aspectus rotarum, et opus earum, quasi uisio maris . Recte itaque sacra eloquia uisioni maris conferuntur, quia sententie locutionis sacramento baptismatis confirmantur. Pisces, sancti, interdum peccatores. In Euangelio: Et traxerunt plenum rete piscibus magnis . Item in malam partem: Malos autem foras miserunt .  Rursus piscium nomine, fides non ficta exprimitur; quemadmodum enim piscis sub tegumento aquarum nascitur, uiuit, et alitur: sic et fides que in Deum est, que alterius uite gaudia, per lamenta presentia, fletusque irrequietos, in corde gignit; inuisibili gratia spiritus per aquam baptismatis consecratur; inuisibili auxilio diuine protectionis, ne deficiat, nutritur; inuisibili premiorum intuitu, quecumque ualet, bona operatur: memor illius Apostolici: Quia que uidentur temporalia sunt, que autem non uidentur, eterna . Piscis autem assus, passionem significat; fluctus, tentationes. In psal.: Omnia excelsa tua, et fluctus tui super me transierunt . Significant etiam fluctus, timorem Dei ut in libro Iob: Sicut tumentes fluctus super me sic semper  timui Dominum . Unde, idem quod supra in Cantico: Gelauerunt unde in medio mari . Insule, anime, uel Ecclesie Dei, que diuersis tentationum tunduntur fluctibus. In psal.: Letentur insule multe . Littus, finis seculi. In Euangel.: Et secus littus sedentes elegerunt bonos in uasa . Arena maris, innumere gentium multitudines. In Genesi: Et multiplicabo semen tuum  sicut stellas celi, et sicut arenam  que est ad oram maris .



CAPUT u. De Animantibus.

Aues, sancti, quod ad superiora corde euolent. In  Euangel.: Et fecit ramos magnos, ita ut possent sub umbra eius aues celi habitare . Intelliguntur etiam per aues superflue cogitationes, quod monstratur per Abraham, qui cum sacrificium Deo offerret, insistentes aues perferebat, quas abigebat : quod enim in orationis sacrificio se importune cogitationes ingerunt, et suborte, corda iustorum polluunt: sed dum citius manu discretionis abiguntur, festiue agitur, ne cordis faciem caligo tentationis operiat, que ante iam ex illicita delectatione tangebat. uolatus, sanctorum excessus in Deum, uel in Scripturis intellectus. In Psal.: Et uolabo et requiescam . uolucres, in bono accipiuntur, ut de auibus diximus. In malo autem, superba demonia designant, ut in Euangel. Dominus:  Aliud semen cecidit secus uiam, et uolucres celi comederunt illud : quia maligni spiritus humanas mentes obsidentes, dum cogitationes noxias ingerunt, uerbum uite e memoria euellunt. Ale, duo Testamenta. In Ezechiele: Unumquodque duabus alis uelabat corpus suum . Sunt etiam ale, uirtutes sanctorum, per quas ad contemplationem uel ad celestia euolant: uel protectio diuina. Penne Scripture. In psalmo: Penne columbe argentate . Nidus, Ecclesia, aut requies excelsa sanctis. In psal.: Et turtur nidum sibi, ubi reponat pullos suos . Et aliter, nidus, bona conscientia, in qua bonarum cogitationum fetus fouentur, atque in opere pariuntur, ut postea filii appellentur. In psalmo: Filii tui, sicut nouelle oliuarum  in circuitu mense tue . Pulli, sancti. In psal. ut supra. Sicut in libro Iob: Pulli eius lambent sanguinem : quod de filiis sancte Ecclesie dicitur, qui sanguinem Christi bibunt. Et in malam partem. In Salomone: Et pulli aquilarum deuorent eum . Aquile, sancti. In Euangelio: Ubi fuerit corpus, illic congregabuntur aquile : quia egredientes sancte anime de corpore ad Christum, qui pro illis moriendo cadauer factus est, aggregantur. Aquila, Christum etiam significat, ut Salomon: uia aquile in celo , id est, Christi ascensio. Et in malam partem: Pulli aquilarum deuorent eum. Ut in Hieremia, de malignis spiritibus: uelociores fuerunt persecutores nostri aquilis . Per  aquilam designatur etiam terrena tempestas. Struthio, quilibet hereticus, uel philosophus, uel hypocrita, qui quasi cum pennis sapientie est, tamen non euolat. In Isaia: Erit cubile draconum, et pascua struthionum . Et struthio oua parit, sed pullos inde non nutrit: quia hypocrita quamuis recte predicet, tamen per exemplum bone uite nullos filios generat, ut in libro Iob: Struthio in terra relinquit oua sua, et obliuiscitur quod pes conculcet ea . Pelicanus, Dominus Christus in Passione, aut uir sanctus solitudini deditus. In psal.: Similis factus sum pelicano solitudinis . Coruus, nigredo peccatorum, uel demones. In Salomone: Effodiant eum corui de torrente uel de rupibus  . Item in bonam partem. In Canticis canticorum de sponso: Crines eius ut abietes, nigri sicut corui . Perdix, diabolus. In propheta: Clamauit perdix, congregauit que non peperit . Columba, Spiritus sanctus. In Euangelio: Et uidi Spiritum Dei descendentem sicut columbam . Item in malam partem, ut in propheta: Et factus Ephraim quasi columba sine sensu, non habens cor . Turtur, Spiritus sanctus, aut uir sanctus, aut intelligentia spiritalis. In Canticis canticorum: uox turturis audita est in terra nostra . Sed tunc columba Spiritus sanctus dicitur quando Scripture sacre manifesta dissertio est. Tunc uero turtur Spiritus sanctus intelligitur, cum Scripture altis atque obscuris mysteriis  eleuantur. Columba etiam simplicitatem, turtur indicat castitatem, quia, amisso primo coniuge, ultra socium non requirit. Miluus significat, ut puto, rapacem, uel elatum. In psalmo, secundum Hebreos: Milui abies domus est. Accipiter, interdum sanctus, ut puto, rapiens regnum Dei: qui mutata ueteri penna renouatur, et proiiciens inueterata studia dolose actionis, simplices actus assumit bene uiuendi. In Iob: Numquid in sapientia tua plumescit accipiter? Nycticorax Christus, uel uir sanctus infidelibus despicabilis. In psalmo: Factus sum sicut nycticorax in domicilio . Passer, nonnumquam Dominus, aut uir sanctus. In psalmo: Etenim passer inuenit sibi domum . Et alibi, quilibet Christianus, cui ab hereticis dicitur, qui Christum, qui in Scripturis  mons nominatur, sese solummodo putant habere: Transmigra in montem sicut passer . Gallus, Dominus, ut puto, aut sanctus. In Salomone: Et gallus ambulans inter gallinas letus . Et in Iob: Quis dedit gallo intelligentiam . Et in alteram partem: Et asportari te faciam sicut asportatur gallus gallinaceus . Galli nomine designantur predicatores sancti qui, inter tenebras uite presentis, student uenturam lucem predicando quasi cantando nuntiare: dicunt enim: Nox precessit, dies autem appropinquabit. Gallus etiam succinctis lumbis incedere scribitur , quia ipsi predicatores sancti inter huius noctis tenebras uerum mane nuntiantes, in membris suis luxurie fluxa restringunt, quibus a Domino dicitur, Sint lumbi uestri precincti  . Gallo etiam intelligentia desuper tribuitur, quia doctori ueritatis discretionis uirtus, ut nouerit, quibus, quid, quando, uel quomodo inserat, diuinitus ministratur. Non enim una eademque cunctis exhortatio conuenit, quia nec cunctos par morum qualitas constringit. Gallina, sapientia, siue Ecclesia, siue anima. In Euangelio: Sicut gallina congregat pullos suos sub alis suis . uespertiliones, idolorum monstra tenebris dedita. In propheta: Ut adoretis talpas et uespertiliones . Sunt etiam cogitationes immunde, que per demones intrant. Scarabeus, propheta: Et scarabeus de ligno clamabit, ut putant quidam, de Domino. Locuste, populi. In Euangelio:  Esca autem eius erat locusta . Locustarum nomine aliquando Iudeorum populus, aliquando conuersa gentilitas, aliquando adulantium lingua, aliquando per comparationem resurrectio Dominica designatur, aliquando uita predicatorum significatur. Apis forma uirginitatis, siue sapientie. In Salomone: uade ad apem et disce quam operatrix sit . Et in malam partem: in propheta: Et apis que est in Assur . Et circumdederunt me sicut apes , id est, malitiosi et iracundi. Apes etiam que mel in ore habent, et in occulto caude uulnus, suo nomine significant omnes qui lingua blandiuntur, sed latenter ex malitia feriunt: quia loquendo dulcedinem mellis propinant, sed feriendo uulnus inferunt. Possunt etiam hoc nomine prudentium  dicta signari, ut est illud: Fauus mellis sermones boni . Musca, diabolus, uel minister eius, uel spurcitie idololatrie. In Salomone: Musce moriture exterminant olei suauitatem . Bestie, diabolus, uel homines feri. In psalmo: Ne tradas bestiis animas confitentes tibi . Leo, Dominus, ut Apostolus: uicit leo de tribu Iuda . Item in malam partem: Ne quando rapiat ut leo animam meam . Item: Aduersarius noster diabolus quasi leo circuit . Leena significat superbos uel precipites. Pardus, diabolus, uel peccator moribus uariis: in propheta: Sicut Aethiops non mutabit pellem, et pardus uarietatem . Elephas peccator immanis. In Regum: Et adducebant ad Salomonem simias et elephantos  . Ursus, diabolus, aut duces seui, uel insidiatores. In Regnorum: Et egressi sunt duo ursi, et comederunt eos , quia uespasianus et Titus Romani imperatores Iudeos deleuerunt. Ceruus, Christus, uel sancti. In psalmo: Sicut ceruus desiderat ad fontes aquarum . Et rursus in psalm.: Montes excelsi ceruis, petra refugium erinaceis : nam hic uite contemplatiue dediti significantur. Lupus, diabolus uel hereticus. In Euangelio: Intrinsecus autem sunt lupi rapaces . Item in bonam partem: Beniamin lupus rapax , apostolum Paulum significans. Aper, diabolus. In psalmo: Exterminabit eam aper de silua . Tigris, feminea interdum arrogantia. In libro Iob secundum  Hebreum: Tigris periit, eo quod non habuerit predam . Monoceron, hoc est unicornis. In psalmo: Et dilectus quemadmodum filius unicornium , id est, singularis potentie, uel sanctorum qui teneant unicum Dei uerbum. Et in aliam partem: Et a cornibus unicornium humilitatem meam . In malam partem ponitur pro quolibet superbo uiolento, uel unum testamentum tenente, ut Psalmista in persona passuri Domini: Libera me, Domine, a cornibus unicornium. Rhinoceron, fortis quique: uel in bonam uel in malam partem. In libro Iob, secundum Hebreum: Numquid uolet rhinoceros seruire tibi .

Onager, eremita, uel qui remoti a turbis popularibus  uersantur. In Iob: Quis dimittet onagrum liberum ? Potest et populus ille Iudeorum onager dici, quia sequitur in eodem libro: Et uincula eius quis soluit uincula utique preceptorum. Hinnulus, Christus, aut sancti, pro gratiarum uarietate. In Salomone: Similis es tu, fratruelis meus, damule, aut hinnulo ceruorum . Dama, idem quod supra. Lepus, timens Deum. In psalmo: Petra refugium leporibus et erinaciis . Erinacius, idem quod supra: et erinacii gens inualida, qui fecerunt in petris domos sibi.

uulpes, hereticus uel diabolus, uel peccator callidus. In Euangelio: Ite, dicite uulpi illi . Animal, homo carnalis. In Apostolo: Animalis autem homo non percipit ea que sunt spiritus Dei . Iumentum, intellectu uel eloquio carens, interdum obedientes. In psalmo: Ut iumentum factus sum apud te , interdum luxuriosi, ut illud: Computruerunt iumenta in stercore suo . Equus, uir sanctus. In Abacuc: Qui ascendens super equos tuos . Et in malam partem: Fallax equus ad salutem , irrationalis quisque. In psalmo: Nolite fieri sicut equus et mulus, quibus non est intellectus . Asinus, corpus humanum, uel populus gentilium. In Euangelio: Et adduxerunt ad Iesum asinam et pullum eius, et eum desuper sedere fecerunt . Asinorum nomine stultorum pigritia significatur, dum Moyses testatur. Non arabis in boue simul et asino , hoc est, in predicatione non coniungas prudentem  cum fatuo: simplicitas enim fidelium hoc nomine exprimitur, quam Christus regendo et presidendo ad Hierusalem, id est, uisionem pacis deducit. Unde dicitur: Agnouit et asinus presepe domini sui : rursus asino designatur immoderata petulantium luxuria, ut propheta: Quorum carnes sunt ut carnes asinorum .

Asina, caro uel plebs carens Dei notitia. In Euangelio, idem quod supra. Camelus, diuites rebus seculi onusti, uel moribus distorti. In Euangelio: Facilius est camelum per foramen acus transire, quam diuitem intrare in regna celorum . Cameli nomine etiam ipse Dominus significatur, ut: Liquantes culicem: camelum autem deglutientes : hoc in loco Dominus aperte designatur,  qui sponte humiliatus, infirmitatis nostre onera sustulit, et acum punctionis, angustiasque foraminis in dolore sue passionis. Culex susurrando uulnerat, camelus autem sponte se ad suscipienda onera inclinat: liquauerunt ergo Iudei culicem, quia seditiosum latronem dimitti petierunt: camelum autem glutierunt, quia eum qui ad suscipienda nostre mortalitatis onera sponte descenderat, exstinguere clamando conati sunt. Tauri, principes populorum. In psalmo: Tauri pingues obsederunt me . Boues, apostoli, qui suscepto iugo Christi, Euangelii uomere mundum exarauerunt. In psalmo: Offeram tibi boues cum hircis . Boues etiam stultorum uecordiam significant, ut recte per  Salomonem dicitur: Statimque eam sequitur, quasi bos ductus ad uictimam : boum nomine etiam uita uniuscuiusque operantis exprimitur, ut per Moysen: Non alligabis bos boui trituranti : et Dominus: Dignus est operarius cibo suo . uacce, carnalibus uitiis pleni. In psalmo: Inter uaccas populorum : uacce etiam fideles omnes in Ecclesia designant, qui dum sacri eloquii precepta considerant: quasi superimpositam sibi Domini arcam portant: quorum plerique foris carnalibus affectibus ligantur, sed non declinant a recto itinere: quia arcam Domini portant in mente .

uitulus, Christus, siue sancti. In psalmo: Tunc imponent super altare tuum uitulos . Et in  aliam partem: Circumdederunt me uituli multi , hoc est, lasciuientes. Sues, peccatores immundi. In Epistola Petri: Et sus lota in uolutabro luti . Arietes, apostoli, uel Ecclesiarum principes. In psalmo: Afferte Domino filios arietum . Oues, populi fideles. In Euangel.: Oues mee uocem meam audiunt : Pecora, simpliciores quique, minus prediti ratiocinandi subtilitate. In Salomone: Pasce animas pecorum tuorum . Hirci, peccatores, siue gentiles. In Daniele: Ecce autem hircus caprarum ueniebat ab Occidente super faciem totius terre . Item in bonam partem: Offeram tibi boues cum hircis . Capre, iusti interdum ex gentibus uenientes. In Salomone: Capillatura tua  sicut grex caprarum, que reuelate sunt de Galaad . Quemadmodum autem capre precipue pastum in alto querunt, sic et sancti mundi baptismo et penitentia in supernis pastum desiderant; unde apostolus: Nostra conuersatio in celis est . Capree sunt anime efferatiores facte per uanam doctrinam philosophorum, sed iam intra Ecclesiam sanctam per sanctum Euangelium. Agni Christus, uel apostoli, aut sancti. In Euangelio: Pasce agnos meos . Hedi peccatores, uel motus carnis. In Euang.: Hedos autem a sinistris .

Talpe, idola, uel heretici, qui non uident ueritatem. In Isaia: Ut adoretis talpas et uespertiliones . Canis, diabolus, uel Iudeus, uel gentilis. In psal.: Et de manu canis unicam meam . Et in aliam partem, in Ecclesiaste: Melior est canis uiuus leone mortuo . Hic leonem diabolum, canem uero gentilem, uel hominem peccatorem accipiendum putant: quod ille ad fidem uel penitentiam possit uenire, ille autem non ueniat. Canis item segnes predicatores designat, ut ibi: Canes muti non ualentes latrare . Rane, demones. In Apoc.: Et uidi de ore draconis spiritus tres immundos in modum ranarum. Sunt autem spiritus demoniorum . Item rane, heretici, qui in ceno uilissimorum sensuum commorantes, uana garrulitate oblatrare non desinant. Formica, prouidus, uel operarius. In Salom.: uade ad formicam, o piger 

 uermis, Christus pro humilitate assumpti hominis. In psalm.: Ego autem sum uermis et non homo . Item in aliam partem. In Isaia: uermis eorum non morietur , id est, siue ipse uermis, siue peccati conscientia, uel inquietudo praue cogitationis. Aranea, humana fragilitas. In psal.: Et tabescere fecisti uelut araneam animam meam . Tele aranearum, sunt opera temporalis concupiscentie, que nulla solidantur subtilitate, que uentus rapit mortalis. Serpens, diabolus, uel maligni homines. In Euangelio: Serpentes genimina uiperarum . Item in aliam partem, in Euangelio: Sicut Moyses exaltauit serpentem in deserto ; serpens significat etiam prudentes, ut ibi: Estote prudentes sicut serpentes . Draco, diabolus, uel apertus persecutor; in psalmo: Tu confregisti caput draconis, dedisti eum in escam populo Aethiopum . Scorpio, diabolus, uel ministri eius; in Euangelio: Dedi uobis potestatem calcandi super serpentes et scorpiones . uipera idem quod supra; in Euangelio: Genimina uiperarum .



CAPUT uI. De uariis nominum appellationibus.

Homo, aut homo totus, aut mens. In Genesi: Fecit Deus hominem ad imaginem et similitudinem suam . Et in malam partem; in psalmo: Exsurge, Domine, non confortetur homo , hoc est caro, uel diabolus. Nonne hominis etiam reprehensio  designatur, ut in hoc Apostoli: Cum enim sint inter uos zelus et contentio, nonne carnales estis, nonne homines estis ? et alibi: Inimicus homo hoc fecit , id est, diabolus. Item ab Apostolo dicitur homo peccati et filius perditionis , id est Antichristus; sed et carnis nomine homines significantur, inde est: Et uidebit omnis caro salutare Dei . Anima tam hominum quam iumentorum dicitur; ita in Iob: Anima omnis uiuens et spiritus uniuerse carnis in potestate est Omnipotentis : animam rationalem hominum usque ad spiritualem intellectum subleuat, animam autem irrationabilium usque ad corporeos sensus uiuificat.

uir, spiritus, id est mens. In Apostolo: Caput  mulieris uir . Item uir, in malam partem. In Genesi: Bona facie ualde uirgo, quam uir non cognouerat , id est diabolus, qui plerumque mentem cogitatione corrumpit. Mulier, anima, siue caro humana. In Apostolo: Caput mulieris uir. Mulier pro sexu, ut: Misit Deus Filium suum natum ex muliere, factum sub lege . Pro infirmitate, ut apud Sapientem: Melior est iniquitas uiri quam mulier benefaciens .

uirgo, Ecclesia, uel sancte anime. In Apostolo: Despondi enim uos uni uiro uirginem castam exhibere Christo . Et in malam partem: Descende, sede in puluere, uirgo filia Babylonis , id est anima bonitate sterilis, que hypocrisi uel malitia  fit confusionis filia. Rex, Dominus. In Apostolo: Rex regum, et Dominus dominantium . Et in malam partem, ut de diabolo: Ipse est rex super uniuersos filios superbie . Regina, Ecclesia. In psalmo: Astitit regina a dextris tuis . Et iterum regina, anima imperans corpori. Pater, Dominus. In propheta: Et ero uobis in patrem, et uos eritis mihi in filios et filias, dicit Dominus omnipotens ; et in Euangelio: Unus est enim Pater uester, qui in celis est . Item de diabolo: Quia mendax est et pater eius , Pater mendacii et omnium qui in ueritate non permanserint.

Mater, Ecclesia, uel Hierusalem celestis. In Apostolo: Illa autem que sursum est Hierusalem, libera  est, que est mater nostra . Item qui bene loquendo fideles Christo generant et educant, matres in utroque sexu, ipso Christo teste, existunt . Frater, Christus, uel proximus. In psalmo: Narrabo nomen tuum fratribus meis ; et ipse ait: Ite, nuntiate fratribus meis .

Soror, Ecclesia, Synagoga, uel Christi anima. In Canticis canticorum: Soror mea sponsa . uir et uxor, Christus et Ecclesia, intellectus spiritalis et historia Scripturarum. In Apostolo, uiri, diligite uxores uestras, sicut et Christus dilexit Ecclesiam . Sponsus, Christus, ideo quod a Patre ab initio sit promissus. In psalmo: Et ipse tamquam sponsus procedens de thalamo suo .  Et in Euangelio: Qui habet sponsam sponsus est .

Sponsa, Ecclesia, que utique diuinis sponsionibus sit promissa. In Canticis canticorum: ueni a Libano, sponsa, ueni a Libano . Filius: populus credentium. In Apostolo: Iam non est seruus, sed filius; quod si filius, et heres per Deum : filius, id est, Dominus; ut ibi: quod si Filius uos liberauerit .

Filia, anima fidelis? siue Ecclesia. In psalmo: Audi, filia, et uide ; et in malam partem: Super filiam uagam dispone custodiam , id est, anime leuitatem. Proximi, fide propinqui, et qui misericordiam impendunt inopi. In Salomone: uenite, manducate, et bibite, et inebriamini,  proximi .

Amici, concordes in Deum. In Euangelio: uos amici mei estis . Senes, consummate iustitie. In Genesi: Et mortuus est Abraham senex et plenus dierum . In Salomone: Cani sunt hominis sensus, et etas senectutis uita immaculata . Et in sinistram partem, de Salomone: Cumque iam senex esset, deprauatum est cor eius . Iuuenes, alacres in Deum. In Epistola Ioannis: Scribo uobis, iuuenes, quia fortes estis; et uerbum Dei in uobis manet, et uicistis Malignum . Et in malam partem, in Regnorum libro de Roboam: Derelicto consilio seniorum, locutus est secundum consilium iuuenum . Item  ibi: ue tibi, terra, cuius rex iuuenis est . Paruulus, mente humilis et simplex. In Euangelio: Abscondisti hec a sapientibus et prudentibus et reuelasti ea paruulis . Et in Euangelio: Nisi efficiamini sicut paruuli, non intrabitis in regnum celorum . Et Apostolus: Malitia paruuli estote, sensibus autem perfecti estote . Item in alteram partem; in Apostolo: Cum essem paruulus, loquebar ut paruulus . Paruulus etiam Christus intelligitur, qui se humiliauit usque ad mortem .

Meretrix, anima peccatrix, que, relicto celesti uiro suo, id est Christo, adulterinos de diabolo iniquitatis fructus concepit. In Ieremia: Facies mulieris meretricis facta est tibi . Operarii, apostoli,  uel predicatores Euangelii. In Euangelio: Messis quidem multa, operarii autem pauci .

Pastor, Dominus: Ego sum Pastor bonus . Item pastor Apostolus. In Euangelio: Pasce oues meas ; et in malam partem: Et abiit ut pasceret porcos , id est, qui sunt immundis cogitationibus. Mercenarii, seruientes Domino non pro amore tantum diuino, sed pro temporali retributione. In Euangelio: Quanti mercenarii patris mei abundant panibus ? Piscatores, apostoli, uel doctores. In Euangelio: Et faciam uos fieri piscatores hominum . Medicus, Christus, uel doctus. In Salomone: Mansuetus uir cordis est medicus. Item, Non egent sani medico, sed male habentes . Diues, fidelis abundans  spiritalibus bonis. In Apostolo: Quia diuites facti estis in illo in omni scientia et in omni uerbo ; diues etiam Christus, ut illud: Diues in omnibus qui inuocant illum . Et in aliam partem: in Euangelio: ue uobis diuitibus . Pauper, humilis: in Euangelio: Et erat quidem Lazarus pauper . Et iterum: Beati pauperes spiritu . Pauper etiam est Christus, ut Apostolus: Christus egenus pro nobis factus est, cum esset diues . Et in malam partem. In psalmo: Quia pauperes facti sumus nimis .

uestitus, habens baptismi uel fidei integritatem, aut iustitie indumentum. In Euangelio: Et uidit ibi hominem non uestitum ueste nuptiali ;  et Apostolus: Omnes qui Christo baptizati estis, Christum induistis . Nudus, carens Baptismi sacramento [Forte uestimento], uel diuino adiutorio, uel bonis operibus. In Apocalypsi: Tu autem nudus et miser . Et in bonam partem. In Euangelio: Et reiecta, inquit, sindone nudus profugit ab eis , id est nudus terrena facultate.

uiui, iusti. In psalmo, Placebo Domino in regione uiuorum . Et in alteram partem; in Salomone: Et laudaui magis mortuos quam uiuentes . Mortui, peccatores, uel infideles. In Euangelio: Sine mortuos sepelire suos mortuos . Et in bonam partem: Beati mortui qui in Domino moriuntur . Item: Mortui estis,  et uita uestra abscondita est cum Christo in Deo .

Cadauera, infidelium corpora. In propheta: Et impleam uallem Iosaphat cadaueribus mortuorum. Item in aliam partem: Posuerunt cadauera seruorum tuorum . Item, illud: uidebunt cadauera uirorum, qui increduli fuerunt proiecta . Sepulcrum, corpus peccatoris, mortuam uitiis animam intrinsecus retinens. In Euangelio: Similes estis sepulcris dealbatis, que a foris parent hominibus speciosa, intus uero plena sunt ossibus mortuorum . E diuerso dicit propheta de sepulcro Domini: Et erit sepulcrum eius gloriosum .



CAPUT uII. In interiori homine.


Interior homo, anima rationalis. In Apostolo: In interiori homine habitare Christum per fidem in cordibus uestris .

Caput eius, Christus. In Aposto o: Caput uiri Christus .

uertex, summitas iustitie. In Salomone: Coronam enim gratiarum accipiet tuus uertex . Item in aliam partem: uerticem capilli perambulantium in delictis suis , id est, summa nequitia. Capilli, ornatus iustitie uel sensus. In Euangelio: uestri autem et capilli capitis omnes numerati sunt .

Collum, sancta Scriptura, ut in Canticis: Collum tuum sicut turris Libani, ex quo pendent mille clypei  omnis armatura fortium , id est, testimonia sanctarum Scripturarum, alias superbia: Ut filie Sion ambulauerunt extento collo . Ceruix, superbia, ut: Dura ceruice . Oculi, intellectus fidelis et simplex. In Euangelio: uestri autem beati oculi qui uident ; et alibi: Oculi sapientis in capite eius, id est, intellectus in corde prudentis . Et in malam partem; in Euangelio: Si oculus tuus nequam fuerit . Aures obedientia fidelis. In Euangelio: Et aures uestre que audiunt . Nares, spiraculum fidei, bonarumque uirtutum. In Iob: Et spiritus Diuinus in naribus meis . Item: Nasus tuus sicut turris que est in clibano . Et in malam partem: De naribus eius  procedit fumus , id est, diaboli. Fauces iudicium intellectus. In libro Iob: Et fauces mee nonne sapientiam meditantur? Et in malam partem: Rauce facte funt fauces mee . Os, sermo ipse. In psalmo: Os iusti meditabitur sapientiam .

Lingua, idem quod supra. In psalmo: Et lingua eius loquetur iudicium , uel Scriptura, ut: Lingua mea calamus scribe . Dentes, sancti predicatores, qui recte precipiunt, et quemadmodum precipiunt, ita uiuunt ut hoc sponse dictum: Dentes tui sicut greges tonsarum ouium, que ascenderunt de lauacro, que omnes pariunt geminos, et sterilis non est in eis . Item interiores sensus  ut per Ieremiam : Fregit ad numerum dentes meos; dentes enim, singula que cogitant quasi manducant, et comminuunt, et ad uentrem memorie transmittunt. A xille que sunt initia brachiorum, significant bonorum operum exordium, quas non mouisse pigro, sic imputat Scriptura: Abscondit piger manum suam sub axilla .

Humeri, fortitudo portantis; propheta de Domino crucem portaturo: Potestas super humerum eius . Manus, opus. In psalmo: Et laui inter innocentes manus meas ; et potestas, ut: Manus tue fecerunt me . Dextera, opera bona. In Euangelio: Nesciat sinistra tua quid faciat dextra tua . Sinistra, opera non bona, ut supra. Dextra etiam uita eterna, sinistra autem presens,  ut illud: Leua eius sub capite meo, et dextra illius amplexabitur me .

Pectus, arcanum intelligentie. In Euangelio: Discumbebat autem super pectus Domini discipulus, quem iehsu amabat plurimum . uenter, capacitas rationis. In Habacuc: uenter meus turbatus est in me . uenter etiam, mens, ut Ieremias: uentrem meum doleo , quod de spiritali et non corporeo uentre dixit, adiungit: Sensus cordis mei conturbati sunt . Et Dominus in Euangelio: Qui credit in me, flumina de uentre eius fluent aque uiue . Renes, interiora sensus. In psalmo: Insuper et usque ad noctem increpuerunt me renes mei . Nihil occultius in homine quam cor et renes; unde Scriptura:  Scrutans corda et renes Deus .

Lumbi, fortitudo animi. In Apostolo: Accingite lumbos mentis uestre , et luxuria, ut in Euangelio: Sint lumbi uestri precincti , et in Iob: Accinge sicut uir lumbos tuos . Umbilicus, appetitus concupiscentie. In Iob: Et uirtus eius sub umbilico uentris ; id est, quod femine genitalia per hoc significet, sic in lumbis uirorum. Adeps, pinguedo gratie diuine, uel saturitas superne sapientie. In psalmo: Sicut adipe et pinguedine repleatur anima . Item in malam partem, adeps, crassitudo malitie. In psal.: Adipem suum concluserunt .

Ossa, firmitas animi. In psalm.: Omnia ossa mea dicent, Domine, quis similis tibi ? Et  in malam partem; in Iob: Ossa eius uelut fistula eris . Item, fraudulenta consilia ministrorum Antichristi, ut in psal.: Deus dissipauit ossa illorum qui hominibus placent . Medulle, infusio caritatis et aliarum uirtutum, ut in psal.: Holocausta medullata offeram tibi . uiscera, affectus pietatis et misericordie. In Apostolo: Si qua uiscera miserationis . Et in alteram partem; in Actibus apostolorum de Iuda: Et diffusa sunt omnia uiscera eius . Pellis signum mortalitatis. In Genesi: Et fecit eis tunicas pelliceas . Cutis, illi qui solis exterioribus intenti, interius marcescunt. Pili, uite ueteris cogitationes, qui sunt incidendi, unde per Moysen precipitur:  Leuite radant omnes pilos carnis sue . Sanguis, operatio carnalis; in psal.: Libera me de sanguinibus, Deus, Deus salutis mee . Et item: Caro et sanguis regnum Dei non possidebunt . Et Isaias: Sanguis sanguinem tetigit . Item in bonam partem, ut Apostolus: Et sanguis Iesu Christi emundat nos ab omni peccato ; caro, homo exterior. In Apostolo: Caro enim concupiscit aduersus spiritum, spiritus autem aduersus carnem . Caro iuxta naturam, ut: Hoc nunc os ex ossibus meis, et caro de carne mea , et ibi: uerbum caro factum est . Unde Apostolus: uos autem in carne non estis, sed in spiritu . Item caro iuxta culpam, ut: Non permanebit spiritus meus  in hominibus istis, quia caro sunt . Genua confessio humilitatis. In Cantic., Et nunc flecto genua cordis mei , et in psalmo: Genua mea infirmata sunt a ieiunio . Aliquando uirtus fidei: in propheta: Reliqui mihi septem millia uirorum, qui non curuauerunt genua ante Baal . Pedes, cursus uite, uel stabilitas mentis, uel fidei. In psalmo: Stantes erant pedes nostri . Et in malam partem; in propheta: Cur claudicatis utroque pede . Et, ueloces pedes eorum ad effundendum sanguinem . Calcaneum, supplantatio uitiorum. In Genesi: Ipse tuum obseruauit caput, et tu illius calcaneum . Item, terminus actionis, ut in psalmo: Ipsi calcaneum meum obseruabunt . Gressus, profectus operum. In psal.: Perfice gressus meos in semitis tuis . uestigia, signa uirtutum. In psalmo: Ut non moueantur uestigia mea. Et in alteram partem, in Salomone: Et transiet uita  tamquam uestigium maris. Stola, indumentum baptismi uel fidei. In Euangelio: Cito proferte stolam primam . Cilicium, penitentie testimonium. In Euang. Olim in cinere et cilicio penitentiam egissent . Cingulum, spiritalis operis accinctus. In psalmo: Et precinxisti me letitia . Zona, cordis munditia. Apostolus: Precincti circa lumbos zonis aureis . Calciamenta, preparatio pacis. In Apostolo: Calciati pedes in preparationem Euangelii pacis. Arma interioris hominis, in Apostolo:  Induti loricam iustitie, et scutum fidei, et galeam salutis, et gladium spiritus, quod est uerbum Dei .



CAPUT uIII. De his que in usu atque in medio habentur.

Panis, Christus, uel sermo Dei. In Euangelio: Ego sum panis uiuus ; et alibi: Mittamus lignum in panem eius : id est, crucem in corpus eius, et panis quemadmodum doctrinam, ita et malam significat, ut ibi: Panis absconditus suauior . uinum idem quod supra. in Salom.: Et bibite uinum quod miscui uobis . uinum etiam securitatem rectitudinis significat, ut: Infundens oleum et uinum ; ut  per uinum mordeantur uulnera, per oleum foueantur. Oleum, misericordia, uel Spiritus sanctus. In psal., In oleo sancto meo liniuieum . In aliam partem: Oleum autem peccatoris non impinguet caput meum , id est, adulatio. Porcina, peccata. In psalm., Saturatus sum porcina. Azymum, sinceritas cordis, sine fermento malitie. In Apostolo: In azymis sinceritatis et ueritatis . Ouum, spes certa fidelium. Item in malam partem: Qui comederit de ouis eorum morietur , de improbis et male doctis. Similago, puritas mentis, et fortitudo caritatis. In Leuitico: Si autem anima offert munus sacrificium Deo, similago sit munus eius . Subcineritium humilitatis oblatio. In Genesi: Festinanter consperge tres mensuras  similaginis, et fac subcineritios . Et in malam partem: Factus est Ephraim subcineritius . Lac, mentis sinceritas. In Epistola Petri: Rationabiles sine dolo lac concupiscite . Item in aliam partem, de rudibus in Ecclesia: Lac uobis potum dedi, non escam; nondum enim poteratis . Hic lac exiguitas sensus. Lac coagulatum, uitiis concretum. In psal.: Coagulatum est sicut lac cor eorum . Sal, condimentum sapientie. In Euang.: uos estis sal terre , et habete sal in uobis . Mel, dulcedo preceptorum Dei. In psal.: Quam dulcia faucibus meis eloquia tua, Domine, super mel et fauum ori meo . Item aliter, in Salomone: Inueniens mel, manduca quod satis est, ne  forte satiatus euomas , id est, altiora te ne quesieris . Fel, amaritudo malitie. In psalmo: Dederunt in escam meam fel .

Acetum, asperitas corrupte mentis. In psalmo: Et in siti mea potauerunt me aceto . Item acetum, correptio doctorum, unde Salomon: Acetum in nitro qui cantat carmina corde pessimo . Pix, inquinamentum et nigredo delictorum. In Salomone: Qui tangit picem, inquinabitur ab ea . Sicera, confectio quedam malitie et nequitie. In Euangelio: uinum et siceram non bibet . Calix, Domini passio. In psalmo: Calicem salutaris accipiam . Et ipse Dominus: Pater, transfer calicem hunc a me . Et in malam partem: Calix aureus Babylonis . Merum, sinceritas iudicii aut ueritatis, uel calor fidei. In psalmo: uini meri plenus mixto . Fex, ultimum iudicii. In psalmo: uerumtamen fex eius non est exinanita. Item, illi qui secure in peccatis quiescunt; unde propheta: Requieuit in fecibus suis . Cibus, sermo uel uoluntas Domini. In Euangelio: Meus cibus est ut faciam uoluntatem eius qui me misit Patris . Potus, idem quod supra. In psalmo: Et torrente uoluptatis tue potabis eos , id est Spiritu sancto. Et Psalmista: In compungendo potum meum cum fletu temperabam . Item in aliam partem: Non est regnum Dei esca et potus  . Promptuaria, cordis receptacula. In cantico Deuteronomii: In promptuariis eorum timor. Pera, uictus sollicitudo, et impedimenta seculi. In Euangelio: Non peram in uia . Sacculus thesaurizatio in Deo. In Euangelio: Facite uobis sacculos qui non ueterascant . Et in aliam partem: Sacculum communem possideamus , id est, auaritiam. Pecunia, uerba diuina. In Euangelio: Oportuit ergo te mittere pecuniam meam numulariis . Et sapientia, unde Salomon: Sapientia occulta et thesaurus inuisus, que utilitas in utrisque . uellus, populus. In psalmo: Et descendit tamquam pluuia in uellus . Linum, spiritalis fortitudo, uel candor, uel subtilitas Scripturarum. In Exodo: Porro filiis Aaron  tunicas lineas parabis . Item in malam partem: Non indues uestem ex lana linoque contextam . Utres, uasa humani corporis. In Euangelio: uinum nouum in utres nouos mitti debet . Farina, opus bonum, uel scientia. In Euangelio: Abscondit mulier in farine sata tria . Item in malam partem: uanas cogitationes, ut propheta: Tolle molam et mole farinam . Mola, uite conuersatio. In Euangelio: Due molentes in mola . Possunt et duo testamenta lapides mole significare, per quos labore disserentium triticum ueteris Instrumenti in farinam Euangelii conuertatur.

Hec igitur nomina cum in textu sacre lectionis occurrunt, ita uel maxime ut exprimuntur apertioribus  accipienda traduntur, licet in diuersas plerumque significationes pro persona uel tempore uel loco exeant, atque in figuras locis congruas pro ratione allegorice interpretationis erumpant. Nam et abyssus intelligitur, sicut supra diximus, profunditas Scripturarum, et item abyssus aque immensitas: Et rupti sunt fontes abyssi magne . Item abyssus, ineffabilia iudicia Dei. In psalmo: Iudicia tua abyssus multa . Item abyssus, infernus: Aut quis descendit in abyssum ? id est, Christum de mortuis reuocat. Item abyssus, corda hominum facinoribus tenebrosa: Abyssus dixit: Non est mecum , id est, sapientia. Ignis, sicut superius memorauimus, accipitur Spiritus sanctus, ut Paulus: Deus noster ignis consumens est  . Et iterum, ignis caritas circumsepta eius, circumsepta ignis flamme eius. Ignis, tribulatio. In Psalterio: Igne nos examinasti, sicut igne examinatur argentum . Item: transiuimus per ignem et aquam. Ignis, ira: Et consumam eos in igne ire mee, ait Dominus. Ignis, uoluptas: Omnes adulterantur sicut clibanus corda eorum. Item ignis, mentis malitia; ut: Tunc ignis aduersarios consumit . Item uirtus caritatis, ut: Currus Dei flamma ignis, rote eius ignis accensus . Umbra, ut indicauimus, significatur protectio diuina. Item umbra aliquando, peccata: Sedentes in tenebris et in umbra mortis . Umbra aliquando pena, in Iob: Umbra mortis et  nullus ordo . Et quia umbra non longe est ab ea re cuius est umbra, ita et mors non longe est a pena que infert mortem. Umbra aliquando est delectatio peccatorum; in Iob de diabolo: Sub umbra dormit in secreto calami in locis humentibus . Et rursus species alique specie una res multas significant.

Duo testamenta, eo quod hic duo illi lapides molares possint significare, memorauimus. Et item duo testamenta, duo Cherubin, in Exodo ; duo animalia, in Habacuc; due petre, in Exodo  et in Canticis canticorum , quarum uelamento, sponsa et Moyses proteguntur; duo montes enei, in Zacaria, de quorum frutetis myrtinis, et obscura opacitate egrediuntur quadrige  cum equis rufis, nigris, albis et uariis . Sed has tam multimodas significationes in singulis prosequi nominibus, non solum laboris immensi, uerum etiam impossibile arbitrati sumus. Nunc ergo ad eum interpretationis modum atque ordinem, quem paululum pro necessitate disputandi interrupimus, reuertamur.

Cophini, apostoli. In Euangel.: Et tulerunt reliquias duodecim cophinos fragmentorum plenos . Item in aliam partem: Manus eius in cophino seruierunt , id est, in seruitute, uel tribulatione, quam Aegyptii intulerunt.

Cathedra, doctrina. In psalmo: et in cathedra seniorum laudent eum . Item in aliam partem: Et in cathedra pestilentie non sedit ,  id est, in doctrina hereticorum. Scabellum, humiliatorum subiectio. In psalmo: Donec ponam inimicos tuos scabellum pedum tuorum . Item, humanitas Christi, ut in psalmo: Adorate scabellum pedum eius . Statera, equitas, uel diuine gubernationis potentia. In Isaia: Et librauit in pondere montes, et colles in statera .

Cinis, humane fragilitatis inanitas. In Salomone: Quid superbis, terra et cinis ? Olla, prosapia. In psalmo: Moab olla spei mee , id est, quod de Ruth Moabitide Christi secundum carnem prosapia descenderit. Item in aliam partem, olla, tribulationis excoctio; in propheta: Et uidi ollam succensam a facie aquilonis . Lampades, anime iustitia fulgentes. In Euangelio: Et  parauerunt lampades suas . Item, claritas miraculorum, uel uerba predicatorum, que stulti contemnunt, ut Iob: Lampas contempta apud cogitationes stulti . Tenebre delectationes uel doctrine praue, ut in psalmo: In tenebris ambulant . Item, occulta iudicia Dei, ut in psal.: Posuit tenebras latibulum suum . Item, castigatio uel aduersitas, ut Isaias: Ego Dominus formans lucem, et creans tenebras . Lucerna, Ecclesia, uel anima. In Euangelio: Sint lumbi uestri accincti et lucerne ardentes . Aliquoties lucerne, opera bona: Sic luceat lumen uestrum, ut uideant opera uestra bona . Modius, corpus humanum, uel legis littera, uel populus  Iudeorum. In Euangelio: Nemo accendit lucernam, et ponit eam sub modio . Item, iustum iudicium uel mentis libratio in Dei et proximi equa libratione. Unde Moyses: Iustus sit tibi modius . Candelabrum, Ecclesia, uel corpus Domini, aut sancta Scriptura. In propheta: Et uidi a dextris altaris candelabra duo ardentia . Mensa, altare, uel refectio spiritalis. In psalmo: Parasti in conspectu meo mensam . Clauis, adapertio scientie spiritalis. In Luca: ue uobis, legis peritis, quia tollitis clauem scientie: ipsi non introistis, et eos qui introibant, prohibuistis ! Item claues, iustitie, misericordie, pietatisque uirtutes. In Euangelio: Tibi dabo claues regni celorum . Claui, timor Dei, ut in psalmo: Confige timore tuo  carnes meas . Item claui, scientie fortis doctores, ut Salomon: uerba sapientum ut stimuli et claui in altum defixi . Sere, repagula aduersus impios diuinorum preceptorum. In psalmo: Quoniam confortauit seras portarum tuarum . Ascia uel dolabrum, prauorum persecutio. In psalmo: In bipenne et ascia deiecerunt eam . Bipennis, geminata afflictio, in psalmo, ut supra. Framea, anima iusti, ut abundent ergo iusti et effundetur framea. Item mors, ut in psalmo: Erue a framea, Deus, animam meam . Gladius, uerbum Dei. Apostolus enim: Gladius spiritus, quod est uerbum Dei . Item lingua falsi testis, ut in psalmo: Dentes eorum arma et sagitte, et lingua eorum gladius acutus .  Nauis, Ecclesia. In Euangelio: Nauicula multis in medio mari iactabatur fluctibus . Solet et homo nauicula dici, ut naute cogitationes hominum gubernantes aduertantur. Retia, predicatio. In Euangel.: Et mitte retia in capturam . Trabes, peccatum grauius. In Euangel.: Eiice primum trabem de oculo tuo . Festuca, peccatum leuius. In Euangel.: Et uidebis tunc eiicere festucam de oculo fratris tui.

Laquens, dolus. In psalmo: Laqueum parauerunt pedibus meis . Funes, sors, uel hereditas. In psalmo: Funes ceciderunt mihi in preclaris . Item funes, peccata: ue qui trahitis peccata uelut funem longum . Et iterum: Funes peccatorum circumplexi sunt me . Rota,  orbis, aut uita humana. In psalmo: uox tonitrui tui in rota . Item: Deus meus pone illos ut rotam , id est, uolubiles, uel instabiles effice in malitia sua. Item, utrumque testamentum, ut est apud Ezechielem . Spongia, caua infidelitas Iudeorum. In Euangel.: Illi autem spongiam plenam aceto, hyssopo circumponentes obtulerunt ori eius . Scala, sanctorum profectus. In Genesi: uiditque in somnis scalam stantem super terram, et cacumen illius tangens celos, angelos quoque Dei ascendentes et descendentes super eam . Scope, cura superstitionis per uanam gloriam. In Euangel.: Et ueniens inuenit uacantem, scopis mundatam et ornatam .  Stuppe, cetus malignantium per uitia et peccata, ut propheta: Stuppe collecte synagoga peccantium . Margarita, doctrina euangelica, uel spes regni celorum. In Euangel.: Inuenta autem una pretiosa margarita, abiit, et uendidit omnia que habuit, et emit eam .

Annulus, signaculum fidei. In Euang.: Et date annulum in manum eius . Item de hoc in psalmo: Signatum est super nos lumen uultus tui, Domine. Chlamys, laudis ornatus. In Salomone: Chlamydes fecit uiro suo , id est, uestimentum, quod de duobus coloribus, tamquam de duobus testamentis confectum sit . Aurum, interior Scripturarum intellectus. In psalmo: Et posteriora dorsi eius in specie auri . Item,  Christi diuinitas, ut in Canticis sponso dicitur: Caput eius aurum optimum . Item splendor superne ciuitatis Ierusalem, quam Ioannes se uidisse testatur: Ipsa uero ciuitas aurum mundum . Item, sapientia, ut Salomon, Thesaurus desiderabilis requiescit in ore sapientis. Item, splendor sanctitatis, quem subito commutatum Ieremias deplorat: Quomodo obscuratum est aurum, mutatus est color optimus .

Argentum, eloquia diuina, siue intellectus littere, uel historie. In psalmo: Eloquia Domini, eloquia casta, argentum igne examinatum . Item in malam partem: Aurum et argentum eorum eruginauit . Scotia, spuma, uel rubigo, quam in fornace deponit argentum, tales erunt peccatores,  cum eos gehenne caminus acceperit. Lapides pretiosi, apostoli, uel sancti, siue opera ipsa uirtutum. In Apocalypsi: Fundamenta muri ciuitatis omnia lapide pretioso ornata . Aes, uanitas, uel inanitas fidei. In Apostolo: Factus sum uelut es sonans . Item in aliam partem: Posuisti ut arcum ereum brachia mea. Hic ereum, fortem, uel firmum. Ferrum, tribulatio, uel homo ipse. In psalmo: Ferrum pertransiit animam eius . Plumbum, pondera peccatorum. In propheta: Et uidi iniquitatem super talentum plumbi. Fictile, fragilitas carnis. In Apostolo: Habemus thesaurum hunc in uasis fictilibus .



CAPUT IX. De uariis uerborum significationibus, que per Infinitiuum dicuntur.


Aedificare, bona opera facere, uel bene docere. In Apostolo: Si quis autem edificat supra fundamentum hoc, aurum, argentum, lapides pretiosos , id est, opera diuersarum uirtutum.

Destruere, mala opera exercere, uel male docere. In Salomone: Unus edificans, et unus destruens . Mundare, uitiis expurgare. In Euangelio: Tetigit eum iehsu, dicens, uolo, mundare, et confestim mundata est lepra eius . Stare, fide consistere. In Apostolo: State in fide . Ambulare, ad Deum tendere. In psalmo: Et ambulabam in latitudine . Sedere, in Deo humiliter quiescere. In Euangelio: uos autem sedete  in ciuitate . Iacere, aut uitiis, aut tentationibus succumbere. In Euangel.: Et inuenit eam iacentem in lecto . Currere, in operibus bonis properare. In Apostolo. Sic currite ut comprehendatis .

uigilare, custodiam cordis adhibere, uel in Deum resurgere. In psalmo: A uigilia matutina usque ad noctem . Et Apostolus: Euigitate iuste, et nolite peccare . Item alibi: uigilate, state in fide, uiriliter agite . Dormire, post transitum apud Deum requiescere. In psalmo: Numquid qui dormit, non adiiciet ut resurgat ? Et aliter, dormire, peccatorum sopore torpescere. In Apostolo: Surge, qui dormis . Erubescere in malo optimum, in bono pessimum;  unde dicitur: Est confusio adducens peccatum, et confusio adducens gloriam .

Ascensus, profectus in Deum: In psalmo: Ascensus in corde eius . Descensus, defectus a Deo. In Euang.: Homo quidam descendebat ab Hierusalem in Iericho . uia, Christus. In Euang.: Ego sum uia, ueritas et uita . Et aliter, uia uita hominis. In psalmo: uias meas enuntiaui, et exaudisti me . Et Salomon: Comedent fructum uiarum suarum .

Speciosa, uitiorum illecebris dilata. In Euangelio: Lata porta et spatiosa uia, que ducit ad perditionem . Arcta, districta, uel tribulationibus pressa, que ducit ad uitam. In Euangelio: Quam angusta porta et arcta uia que ducit ad uitam .

 Directa, preceptis Dei ordinata. In Isaia: Rectas facite semitas eius . Praua, a Dei preceptis deuia. In Isaia: Et erunt praua in directa, et aspera in uias planas . Plana, obedientia preceptorum exequata. In Isaia, ut supra. Aspera, inobedientie asperitate horrida, ut supra. A dextris, a parte iustitie. In Euangelio: Statuet quidem oues a dextris, hedos autem a sinistris . A sinistris, a parte iniustitie. In Euangelio, ut supra. Fouea, dolus, uel lapsus in mortem. In psalmo: Foderunt ante faciem meam foueam . Puteus, diabolus, uel infernus. In psalm.: Neque urgeat super me puteus os suum . Et in bonam partem; in Genesi: Ad puteum iuramenti , id est, ad aquam fidei. Item, initium fidei, ut in Canticis:  Fons hortorum fons aquarum uiuentium . Fons, Christus, ut in psalmo: Sitiuit anima mea ad Dominum fontem uiuum . Item, dona Dei, ut in psalmo: Et apparuerunt fontes aquarum . Item in malam partem, peruersorum dogmatum doctores, et iniqua agentes, ut Petrus: Hi sunt fontes sine aqua . Torrens, tentationum uis mentem impellens, ut in psalmo: Torrentem pertransiuit anima nostra . Item, frigus peccatorum, a quo Dauid liberari desiderans ait: Conuerte, Domine, captiuitatem nostram, sicut torrens in austro . Sanitas, mentis integritas; in psalmo: Clamaui ad te, et sanasti me . Languor, uitiorum morbus; in psalmo: Qui  sanat omnes languores tuos . Et in Euangelio: Ipse languores nostros tulit . Lepra, peccatorum contaminatio. In Euangelio: Et confestim mundata est lepra eius .



CAPUT X. De Hierusalem, uel aduersis eius.

Hierusalem, Ecclesia uel anima. In psalmo: Lauda, Hierusalem . Et notandum, quod quecumque in Ecclesia generaliter conueniunt, hec ad animam referri possunt. Sion, idem quod supra. In psalmo: Lauda Deum tuum, Sion . Filii Sion, filii Ecclesie. In psalmo: Et filii Sion exsultauerunt super regem suum . Filie Hierusalem, idem ut supra: id est, anime celesti uite  dedite. Alias filie sunt inferne anime, ut in libro Sapientie: Filie tibi sunt, serua corpus illarum . Tabernaculum, corpus Domini, uel Ecclesia. In psalmo: In sole posuit tabernaculum suum . Item, celestis patria, ut in psalmo: Ingrediar in locum tabernaculi .

Arca, caro Dominica, uel corda sanctorum Deo plena. In psalmo: Tu et arca sanctificationis tue . Item, arca, Ecclesia, intra quam saluanda clauduntur. In Genesi: Remansit autem solus Ne, et qui cum eo erant in arca .

Tabule lapidee due, ut puto, propter testamenta duo, uel propter duo precepta dilectionis Dei et proximi. In Exodo: Et dixit Dominus ad Moysen: Excide tibi duas tabulas . Lex, precepta  diuina. In psalmo: Lex Domini immaculata .

Chirographum, conscriptio hominis peccatoris cum diabolo per manum iniquitatis. In Apostolo: Chirographum peccati quod erat contrarium nobis .

Pactum, confederatio gratie diuine cum homine. In psalmo: uidi non seruantes pactum. Testamentum, confirmatio uoluntatis diuine. In propheta: Et confirmabo testamentum meum super domum Iuda . Stylus ferreus , fortis sententia diuini uerbi.

Preputium, uita gentilis. In Apostolo: In preputio aliquis uocatus est, non circumcidatur , id est, etiam qui ex gentibus ad fidem Christi  uenit, corpore non circumcidatur.

Circumcisio, exspoliatio uitiorum. In Apostolo: Circumcisi estis circumcisione non manu facta, in exspoliatione corporis carnis . Cornu, fortitudo, uel regnum. In I Regnorum: Et exaltauit cornu Christi sui . Purpura, martyrii species per cruorem. In Exodo: Omnis qui percipit corde, afferet initia Domino, aurum, argentum, eramentum, hyacinthum, purpuram, coccum netum et byssum .

Fimbrie, uerba fidei diligenter retinenda, ut in psalm.: Omnis gloria eius filie regis ab intus in fimbria . Coccus, idem quod supra; uel caritatis ardor, uel crucis mentio. In Exodo, sicut  supra. Byssus, castitatis uel continentie candor. In Exodo, ut supra. Hyacinthus, confessorum liuores. In Exodo, ut supra. Superhumerale, operum ab humeris significatio. In Exodo: Et fecerunt superhumerale de auro et hyacintho, et purpura, et cocco neto, et bysso torta .

Rationale, doctrine, uel rationis a pectore declaratio. In Exodo: Et fecerunt rationale opere textili secundum opus superhumeralis . Poderis doctrina secretior atque perfectior. In Exodo: Et fecerunt uestimentum poderem sub umbone opus textile totum hyacinthinum .

Lamina aurea in fronte, crucis prefiguratio. In Exodo: Et fecerunt laminam auream, et inscripserunt in ea litteras deformatas signaculum sanctitatis Domini  , id est, nomen tetragrammaton Domini. Templum, corpus Domini, uel sancti. In Apost.; uos enim estis templum Dei uiui . Et ipse ait: Soluite templum hoc . Altare fidei altitudo. In psalmo: Tunc imponent super altare tuum uitulos . Sacrificium, oblatio iustitie. In psalmo: Sacrificate sacrificium iustitie . Item laus Dei, ut in psalmo: Sacrificium laudis honorificabit me .

Holocaustum, totus fide accensus. In psalmo: Holocausta medullata offeram tibi . Hostia, Christus, uel anima dicata Deo. In Apost.: Oblationem et hostiam Deo, in odorem suauitatis . Myrrha, mortalitatis indicium. In psal.: Myrrha, et gutta, et casia a uestimentis tuis .

 Thus, uirtus orationis, ut in psalmo: Dirigatur oratio mea sicut incensum in conspectu tuo . Unguentum, diffusa nominis Christi gratia. In Salomone: Unguentum diffusum nomen tuum . Sancta sanctorum, interiora queque mysteria Domini, uel regna celorum. In Epistola ad Hebreos: Non enim in manufactis sanctis iehsu introiuit exemplaria uirorum, sed in ipsum celum, ut appareat nunc uultui Dei pro nobis . Sabbatum, requies spiritalis. In Genesi: Et requieuit Dominus ab omnibus operibus suis . Item Isaias: Si auerteris a sabbato pedem tuum . Item, in malam partem: uiderunt eam hostes, et deriserunt sabbata eius , et cetera. Quadragesima, figura presentis uite ac laboris. In Euangelio: Et  cum ieiunasset quadraginta diebus et quadraginta noctibus . Pascha, prenuntiatio Dominici transitus. In Euangelio: Ante diem autem festum Pasche sciens iehsu quia uenit eius hora, ut transeat ex hoc mundo ad Patrem . Quinquagesima, manifestatio future beatitudinis uel remissionis. In Leuit.: Numerabilis ergo septem hebdomadas plenas usque ad alteram diem , et infra, id est, quinquaginta dies. Iubileus uenture quietis significatio. In Leuit.: Annus remissionis est, signum sanctum erit uobis . Ciuitas Dei, Ecclesia, uel anima. In psalmo: In ciuitate Dei nostri .

Ciues, fideles. In Apost.: Sed estis ciues sanctorum,  et domestici Dei . Muri, munimenta Scripture diuine, uel prophete, aut sancti. In psalmo: Aedificentur muri Hierusalem ; item in aliam partem: In Deo meo transgrediar murum .

Turres, apostoli, uel perfecti quique. In Psalmo: Et abundantia in turribus tuis . Porte, Scripture sancte, uel iustitie, uel apostoli, aut angeli. In psalmo: Et eleuamini, porte eternales . Item in aliam partem: Quia lata porta et spatiosa uia que ducit ad mortem . Platee, latitudo [Al. beatitudo] dilatata sanctorum. In Apocalypsi: Et platee ciuitatis aurum mundum, tamquam uitrum perlucidum . Fundamentum, Christus, uel fides in Apostolo: Fundamentum  aliud nemo potest ponere, quam id quod positum est, Christus iehsu .

Maceria, lex, uel Angelorum custodia. In Cantico Isaie: Et maceria circumdedi, et calamos affixi, et plantaui uineam . Domus, anima in qua Christus habitat, uel Ecclesia. In psalmo: In domum Domini ibimus . Cenaculum, altitudo meritorum, uel scientie. In Euangelio: Et ipse uobis ostendet cenaculum magnum . Ostium, adapertio fidei. In Apostolo: Ostium enim mihi apertum est, magnum et euidens .

Ostiarius, Christus, qui dicit: Per me si quis introierit, saluabitur .

Columna, firmamentum, uel stabilitas spiritalis. In Apost.: Iacobus et Ioannes et Cephas, qui uidebantur  columne esse .

Paries, interdum structura bonorum operum. In Cantic.: Ecce hic retro post parietem nostrum prospiciens per fenestras . Fenestre, uisus et auditus, uel ceteri sensus, ut supra: Prospiciens per fenestras. Item in malam partem: Mors introiuit per fenestras . Gradus, spiritalis ascensus. In psalmorum titulo: Canticum graduum . Ibunt sancti de uirtute in uirtutem . Pauimentum, humiliatio, uel afflictio anime, siue in terrena declinatio. In psalmo: Adhesit pauimento anima mea . Psalterium, opera bona. In psalmo: Psalterium iucundum cum cithara . Cithara, pectus deuotum, in quo tamquam nerui sunt uirtutes, hoc est, spiritalia  bona. In psalm.: Exsurge, psalterium cum cithara , id est, opera cum fide; uel de ipso Domino, resurrectio carnis cum diuina uirtute. Decachordum, precepta decem, uel geminati, quinque sensus hominis exterioris cum interiore. In psalmo: In decachordo psalterio, cum cantico et cithara . Organum, homo, uel ille qui est assumptus a Domino. In psalmo: Laudate eum in chordis et organo . Tympanum, attenuatum corpus ieiunio. In psalterio: Laudate eum in tympano et choro . Chorus, concordia. In psalmo, ut supra. Tuba, uocis exaltatio in predicatione diuina. In propheta: Exalta ut tuba uocem tuam . Cymbala, labia Dominum confitentia, uel dilectio  Dei et proximi. In psalmo: Laudate eum in cymbalis bene sonantibus . Iubilatio, clamor spiritali feruore expressior. In psalm.: Laudate eum in cymbalis iubilationis .

Aegyptus, mundus hic, uel gentilium populus. In psalmo: uenient legati ex Aegypto . Aethiopia, Ecclesia ex gentibus. In psalmo: Aethiopia perueniet manus eius Deo . Item aliam partem, in psalmo: Dedisti eum escam populo Aethiopum . Babylon, aut mundus, aut Roma. In Apocalypsi: Et Babylon magna uenit in memoriam ante Deum dare ei calicem uini indignationis ire eius . Inimici, diabolus, uel uitia. In psalm.: Non confundetur cum loquetur inimicis suis in porta .

 Fures, heretici et pseudoprophete; in Euangelio: Omnes quotquot uenerunt ante me, fures fuerunt et latrones . Gentes, uitia. In Pentateucho: Cum introduxerit te Dominus Deus in terram quam possessurus ingredieris, et deleuerit gentes multas coram te . Item in aliam partem: Omnes gentes, plaudite manibus . Pugna, certamen aduersus nequitias spiritales, uel aduersus uitia conflictus. In Apostolo: Sic pugno non quasi erem uerberans . Pax, carnis, in bonum et spiritus concordia. In psalmo: Rogate que pacis sunt Hierusalem . Item pax, Christus. In Apostolo: Ipse enim est pax nostra . uictoria, de diabolo, uel de aduersis triumphus. In Apostol.: Deo autem gratia, qui dedit nobis uictoriam  per Dominum nostrum Iesum Christum . Brauium, consummatorum premium meritorum. In Apost.: Ad destinatum persequor, ad brauium superne uocationis Dei . Corona, eterne glorie pro iustitia merces. In Apostolo: De reliquo reposita est mihi corona iustitie . Quoniam spiritalium profectuum consummatio prouehit ad coronam, recte horum quoque spiritalem nominum interpretationem corona consummat. Que tamen nomina uniuersa complecti arduum duximus, sicut etiam illud, ut depromerentur cuncta que se in utramque partem gemina significatione diffundunt.



CAPUT XI. De numeris.

 Sane tandem his nominibus absolutis, numeros quoque breuiter digeramus, quos mystica exemplorum ratio inter sacros celebriores fecit.

I. Hic numerus ad unitatem Deitatis refertur: in Pentateucho: Audi, Isrel, Dominus Deus tuus unus est . Et Apostolus: Unus Deus, una fides, unum baptisma . Et arca Ne, qua sancta Ecclesia designatur, in uno cubito consummatur , quia in unius Dei contemplatione quies eterna perficitur.

II. Ad duo testamenta diuine legis referuntur, in Reg.: Et fecit in Dabir duo Cherubin decem cubitorum magnitudine . Duo precepta caritatis, amoris uidelicet Dei et proximi. Duo in agro,  duo in molendino, duo in lecto  leguntur in sancto Euangelio.

III. Ad Trinitatem; in Ioannis Epistola: Tres sunt qui testimonium dant in celo, Pater, uerbum, et Spiritus sanctus, et tres sunt qui testimonium dant in terra, spiritus, aqua et sanguis . Et in Gen.: Tres propagines .

Iu. Ad quatuor Euangelia, in Ezechiele: Et ex medio eorum, similitudo quatuor animalium . Sicut et quatuor flumina paradisi . Nomen tetragrammaton quatuor litteris Hebraicis scribitur. Quatuor cornibus sancta crux insignitur, ut Habacuc: Cornua in manibus eius .

u. Ad quinque libros Moysi, ad quinque porticus , ad quinque panes , ad quinque  plagas  in corpore Dominico. Apostolus: In Ecclesia uolo quinque uerba sensu meo loqui .

uI. Ad diem sextum, quo Dominus hominem cum uniuersis terre animantibus fecit. In Genesi: Faciamus hominem ad imaginem et similitudinem nostram . Item paulo post: Et factum est uespere, et factum est mane dies sextus . Senario numero perfectio comprehenditur: propterea Deus sex diebus mundum perfecisse describitur, et ipsis quinque unus adiicitur, ut lex per Euangelium impleatur. Sex sunt etates seculi: quinque transierunt, sexta a Ioanne Baptista et inhumanato Christo decurrit ad finem seculi; unde et sexta die fecit Deus hominem ad imaginem suam, quia sexta ista  etate manifestatur per Euangelium reformatio mentis nostre, secundum imaginem eius qui creauit nos. Sex has etates ille sex hydrie significant, quas Dominus impleri iussit aqua, et in iis aqua conuersa est in uinum , ut iam manifestatum Christum in lege et prophetis intelligamus. Illa ergo tempora sex, quasi per articulos distributa atque distincta, quasi uasa essent inania, nisi a Christo implerentur. Tempora utique inaniter preterirent, nisi in eis Dominus iehsu Christus predicaretur. Implete sunt igitur hydrie, id est, adimplete sunt prophetie.

uII. Ad diem septimum, in quo perfectis omnibus Dominus requieuit. In Genes.: Et requieuit Deus die septimo ab omni opere quod patrarat . Numerus  is humane rationis causa summam perfectionem significat, quia ex primo pari et ex primo impari constat: ex primo siquidem qui diuidi potest, et ex primo qui diuidi non potest. Hinc iubileus, qui perfecta requies exprimitur, septem hebdomadis constat. Hinc septem spiritus, qui sunt ante thronum Dei . Et septiformem gratiam Spiritus sancti significauerunt septem panes, quibus Christus quatuor hominum millia satiauit .

uIII. Ad diem Dominicum resurrectionis, id est, octauum. In titulo psalmi, In finem pro octaua .

IX. Ad sacramentum hore none, qua Dominus spiritum emisit. In Euangelio: Et circa horam nonam  clamauit iehsu uoce magna . Sunt et nouem nomina pretiosorum lapidum, et nouem sunt ordines angelorum.

X. Ad decalogum, id est, decem uerba, que in tabulis duabus scripta sunt. In psalm.: In psalterio decachordo psallam tibi .

XI. Ad apostolos. In Euangelio: Undecim autem discipuli abierunt in Galileam . Undenarius etiam numerus, quando denarium monade excedit, pro transgressione et reprehensione ponitur; unde et Petrus apostolus non passus est numerum apostolorum in undenario consistere, sed elegit Matthiam  duodecimum in ordine. Hinc undecim saga cilicina in ueteri lege fieri precipiuntur , que significant penitentium  actus pro commissis peccatis. Ad undecimam tandem horam , gentiles et etas decrepita uocatur.

XII. Ad apostolos in Euangelio: Duodecim autem apostolorum nomina sunt hec . Hoc numero significatur uniuersa iudicantium multitudo , propter duas partes septenarii, qua plerumque significatur uniuersitas: que due partes, id est, tria et quatuor, altera per alteram partem multiplicate, duodecim faciunt.

XIu. Ad sacramentum Dominice generationis. In Euangelio, Ab Abraham usque ad Dauid, generationes sunt quatuordecim .

Xu. Ad quindecim gradus templi, quos fecit Salomon, ad quorum numerum, quindecim psalmi qui  inscribuntur Canticum graduum, compositi sunt; id est, a psalmo, Ad Dominum cum tribularer , usque ad, Laudate nomen Domini.

XuI. Ad numerum prophetarum.

XXII. Ad sacramentum diuinorum uoluminum, secundum litteras Hebreorum.

XXIu. Ad mysterium numeri seniorum. In Apocalypsi: Et super thronos uiginti et quatuor seniores . Et uigintiquatuor sortibus in ministerio templi distributi fuerunt sacerdotes a rege Dauid .

XXX. Ad fructus fidelium coniugiorum. In Euangelio: Et dabunt fructum aliud centesimum, aliud sexagesimum, aliud tricesimum , quod ad coniuges, sexagesimum ad uiduas, centesimum  ad uirgines pertinet.

XXXIII. Ad mysterium etatis, qua Dominus in carne uersatus est; in Apostolo, sicut quibusdam ex hoc uidetur, Donec occurramus in unitate fidei et agnitionis filii Dei, in uirum perfectum, in mensuram etatis plenitudinis Christi .

 XL. Ad quadragesime sacramentum. In Euangelio: Et agebatur a spiritu in deserto diebus quadraginta . Et uirtus Decalogi, per quatuor libros Euangelii impletur, Decalogi autem mandata perficimus, si quatuor sancti Euangelii libros perfecte custodimus: sic per continentiam, uigilias, et orationes, et cetera, que Apostolus commemorat, arma iustitie  ad immortalis uite premia peruenimus.

XLII. Ad numerum in eremo mansionum, uel ad numerum generationum, que ab Abraham sunt usque ad Dominum Iesum Christum .

XLuI. Quadraginta et sex annis edificatum est templum , a transmigratione redeuntibus Iudeis, secunda edificatione post Salomonem. Hic  annorum numerus perfectioni Dominici corporis aptissime conuenit.

L. Ad Pentecosten; in Actibus Apostolorum: Et cum complerentur dies Pentecostes .

LX. Ad fructum uiduis, siue continentibus debitum. In Euangelio: Et dabunt fructum, aliud sexagesimum .

LXXII. Ad numerum presbyterorum Moysi , uel discipulorum quos Dominus elegit, in Euangelio: Post hec autem designauit Dominus et alios septuaginta duos, et misit illos binos ante faciem suam in omnem ciuitatem .

C. Ad martyrum fructum siue uirginum. In Euangelio: Dabunt fructum aliud centesimum . Numerus ille absolutam perfectionem significat, sicut  de electis dicitur: Qui reliquerit domum, aut fratres, aut sorores; et cetera que sequuntur: centuplum accipiet, et uitam eternam possidebit . Centum etiam quantitatem temporis indicat, ut Isaias, Centum annorum puer morietur; et cetera . Est et in Euangelio centesima ouis , quam Christus sacris suis humeris imponens ad celestem patriam detulit.

M. Millenarius numerus pro perfectione omnium numerorum ponitur, et pro perfecta bonorum omnium actione. Sic Petrus in Epistola: Unum uero hoc non lateat uos, karissimi, quia unus dies apud Deum, sicut mille anni . Nam in cognitione Dei, preterita, presentia et futura sunt equaliter presentia; et que longa, siue breuia nobis  uidentur temporum curricula, equalis spatii sunt apud Deum. Hos igitur certos sacratosque numeros exempli tantum causa protulimus. Sunt uero preter eos plurimi, uel pene omnes sacrati, qui quo modo fiant, ipse diuine lectionis scrutator inuenies.





SANCTI EUCHERII LUGDUNENSIS EPISCOPI INSTRUCTIONUM AD SALONIUM LIBRI DUO. 



LIBER PRIMUS.



PRAEFATIO AD SALONIUM.


Sepe a me requiris multarum rerum absolutionem, que in diuinis uoluminibus interpretem postulant; colligam, prout redierint in memoriam, que a te, mi Saloni, studio cognoscendi sedulo copioseque prolata sunt, atque eis non ex meo ingenio, sed ex illustrium doctorum iudicio, neque ex propria temeritate, sed ex aliorum auctoritate respondeam, consectans, non tam eloquii exsultantis ambitum quam necessarie breuitatis modum. Sic enim et innumeris satisfieri inquisitionibus tuis poterit, et mihi insuper liberum erit aliqua extrinsecus que cognitioni tue utilia arbitrabor inserere, ut est et illud, Quid significet Alleluia, Diapsalma, Amen; quid sit Cidaris, Ephod,  Siclus et cetera: que uel in sacris libris frequentata, uel maxime in Ecclesie usu posita, interpretationem requirunt. Hec cum se legentibus per totum Scripturarum corpus crebro offerant, non abs re existimaui ea tibi cum significationibus suis in opere hoc quasi coaceruata ostendere. Dignum namque est quacumque cura mea ingenium tuum reparari, qui uixdum decem natus annos eremum ingressus, inter illas sanctorum manus non solum imbutus, uerum etiam enutritus sis ab Honorato patre, illo, inquam, primum insularum, postea etiam Ecclesiarum magistro; cum te illic beatissimi Hilarii tunc insulani tironis, sed iam nunc summi Pontificis, doctrina formaret per omnes spiritualium rerum disciplinas, ad hoc etiam te postea consummantibus  sanctis uiris Saluiano atque uincentio, eloquentia pariter sapientiaque preeminentibus. His igitur tot ac talibus usus magistris, ex me quoque minimo omnium audies que sciscitatus es. In quibus iam nunc et interrogantem te, et me respondentem recognosce. uale in Christo.



CAPUT PRIMUM. De Questionibus difficilioribus ueteris Testamenti.


IN GENESI.

Interrogatio. Quibus Scripturarum testimoniis Trinitas approbatur?

Responsio. Multifariam et multis id quidem significationibus per omnia fere sacra uolumina declaratum manifestatumque diffunditur; sed nos breuiter  hoc in ipso statim diuinarum Scripturarum  demonstremus exordio. In principio, inquit, fecit Deus celum et terram. Et infra: Et spiritus Dei ferebatur super aquas . In principio, hoc est, in Filio, quia per Filium fecit Deus Pater celum et terram. Cui et illud a Patre dicitur: Faciamus hominem ad imaginem et similitudinem nostram . Omnia enim per Filium operatus est: Quia omnia per ipsum facta sunt, et sine ipso factum est nichil . Ferebatur autem super aquas spiritus Dei , utique sanctus. Ecce habes et Deum Patrem, et Filium, et Spiritum sanctum. Item aliud: uerbo Domini celi firmati sunt, et spiritu oris eius omnis uirtus eorum . Ecce Deum, et uerbum quod est Filius, et Spiritum eius sanctum. Item in Euangelio: Ite, baptizate omnes  gentes, in nomine Patris, Filii et Spiritus sancti . Sed Pater ingenitus, Filius genitus, Spiritus sanctus nec genitus nec ingenitus. Ne si ingenitum dixerimus, duos Patres dicere uideamur; et si genitum, duos filios: sed potius qui ex Patre et Filio procedat, uelut quedam Patris Filiique concordia. Neque apud nos potest sine Spiritu sancto iusta esse concordia. Idem Spiritus et caritas et donum Dei dicitur. Idem et diuisor est gratiarum . Ergo Pater ex quo omnia, Filius per quem omnia, Spiritus sanctus in quo omnia; sicut et Apostolus dicit: Quoniam ex ipso et per ipsum et in ipso sunt omnia, ipsi gloria in secula seculorum .

Int. Spiritus Dei quomodo ferebatur super aquas?

 Resp. Non peruagatione, sed potestate dum creature sue supereminet regentis imperio.

Int. Aquas ubi legimus a Deo factas?

Resp. Etsi factas eas in exordio creaturarum non euidenter diuine lectionis textus expressit, a Deo tamen facte sunt. Nam et aliquanta alia que non scribuntur, quomodo de ceteris intelligantur, ostenditur. Sicut et Apostoli baptizati intelligendi sunt cum baptizatos eos non penitus manifestet apertior Scripturarum significantia. Licet quidam hoc intelligi illo uolunt testimonio quod Saluator dicit: Qui lotus est, non indiget ut lauet . Et tamen de aquis a Deo factis illud nos aliquatenus instruere testimonium potest quod dicitur: Separentur aque in congregationem unam, et appareat arida ; quia scilicet non preciperet ut aque a terra  quam fecerat, secernentur, nisi et aquas ipse fecisset. Nec enim consequenter in creaturarum ordine postea distingui iuberet, quod ipse antea non creasset. Et hoc quidem ob id colligimus quia creationis eius manifeste Genesis non intulit mentionem. Manifestius autem creature huius Deum designat auctorem psalmus ille qui dicit: Quoniam ipsius est mare, et ipse fecit illud .

Int. Quid est quod dicitur: Et uidit Deus quia bona sunt ualde ?

Resp. uidit, hoc est, approbauit, id est, non ignoratione, sed manifestatione.

Int. Que consequentia nominis est ut scribatur: Hec uocabitur mulier, quoniam ex uiro sumpta est ?

 Resp. Etymologia que hic in Latino non sonat, in Hebreo sermone seruatur. uir enim uocatur is, et mulier ista. Quod animaduertitur pulcherrime recens custodisse translatio diuina dicens: Hec uocabitur uirago, quia ex uiro sumpta est .

Int. In quo Dei similitudinem retinemus?

Resp. In mente.

Int. Paradisus ubi esse definitur?

Resp. Diuersa super hac re sententia plurimorum est. Aliqui tamen hunc in terra esse definiunt, ut non potuerit nisi in terra habitare terrenus: quem tamen homini inaccessibilem effici uirtute diuina confirmant.

Int. Eden in Genesi  quid accipiemus?

 Resp. Sacratissimum ipsum ad Orientem paradisi locum.

Int. Quid intelligendum est de arbore illa scientie boni et mali ?

Resp. In primis ne, ut quidam heretici interpretantur, malorum, ita et bonorum putetur ex hoc conditor Deus. In arbore quippe illa quecumque erat, preceptum Dei intelligendum est; sed in custodia precepti scientia erat boni, in transgressione precepti scientia erat mali. Ergo degustata arbore, id est, precepti lege uiolata, scientia erat mali, quia precepti legisque transgressum consequebatur et pena.

Int. Si Deus hominem immortalem fecerit , quemadmodum potuit mori?

 Resp. Non quod penitus immortalis homo factus a Deo fuerit, sed aut seruando mandatum crescerent ad eternum, aut preuaricando caderent in infernum. Et ne propria lege uiuentes similes Deo putarentur, aut nullis exstantibus meritis sempiternum paradisum possiderent. Tamdiu enim uel angelus, uel homo diuino fauore protegitur, donec iniunctum sibi officium impleuerit.

Int. Quomodo accipiendum est illud quod nobis Scriptura deambulantem in paradiso Deum retulit ?

Resp. Dei in eodem loco presentia hac deambulandi appellatione manifestatur. Scripture enim mos est, quo facilius hominibus ad intelligentiam clareat,  per humanas significationes diuinos motus affectusque ostendere. Sicut cum Dei brachium dicit , potentiam eius uirtutemque significat; cum aures , eo quod cuncta indubitanter audiat; cum oculos , eo quod indiscrete uniuersa prospiciat; cum animam, eo quod perpetuum semperque uiuat, aut quod auctore ipso omnia uiuificentur.

Int. Cum omnia bona Deus fecerit, nichilque non ab illo factum sit, unde malum?

Resp. De priuatione boni, dum id quod in bonum auctor bonus protulit, in malum a male utentibus deprauatur. In ipsa autem creature substantia nichil est quod recte appellari malum possit. Porro ea que putantur mala, id est, serpentum et cetera bestiarum  animantia; per inconuenientem nature modum efficitur ut noxia sint. uenenum quippe, quod mortem infert homini, uita serpentis est. Si enim homo perpetuo immortalis mansisset, ueneni perniciem incurrere non timeret. Hoc modo et alia in aquis uiuunt, que terre exposita moriuntur; atque e contrario, uiuunt alia in terra, que aquis immersa depereunt.

Int. Quia totius substantia creature a Deo auctore processit, requiro quid de tenebris sentiendum sit.

Resp. Quidam ex hoc ita disputant: Silentium dicitur, ubi sonus nullus est, cum tamen nullam silentii nouerimus esse substantiam. Sic et quia lucis presentia nulle sunt tenebre, merito tenebre deputantur  lucis absentia. Cui opinioni parum congruere putant alii testimonium illud, quod scribitur: Tuus est dies, et tua est nox .

Int. Cum nulla esse ignorantia apud Deum possit, quomodo ipse in libro Geneseos in exordiis dicit Dominus: Adam, ubi es ?

Resp. Hoc est dicere: Adam, quo recidisti? non ergo uox ista quasi pro ambigui sciscitatione querentis est, sed cum increpatione interrogantis est. Et aliter: sermo hic, non Deum ueri inscium, uel ubi esset Adam, Deum ostendit ignarum, sed illud potius ostendit, quod omnis ille qui peccat, uelut iam erroribus suis deuius, et per delictum recedens a conspectu Dei, notitia eius efficiatur indignus. Et aliter: interrogat, ut suis quisque responsionibus conuincatur;  quia licet non ignoret quod sibi uult indicari, uult tamen delinquentem etiam responsionis testimonio reum statui. Dum enim interrogat, iudicat.

Int. Quid est quod ait: Maledicta terra in operibus suis ?

Resp. Hic opera non tam excolendi atque exercendi agi, quam peccata intelligenda esse, quidam arbitrantur.

Int. Quomodo intelligendum est quod dicit: Et habitauit in terra Naid; uel, sicut in Hebreo habet, Nod ?

Resp. Naid instabilis dicitur, ergo terre nomen est, sed iuxta penam sententiamque diuinam Cain fuisse uagum profugumquo declarat.

 Int. Cum superius uirum et mulierem nominibus suis utrumque designasset, quid est, quod in consequentibus adiecit et dicit: uirum et mulierem fecit eos, et benedixit eis, et uocauit nomen eorum Adam ?

Resp. Adam interpretatur homo: hominis uero nomine manifestum est tam uirum appellari posse quam feminam.

Int. Quid est, quod in annis Mathusalem quatuordecim anni per diligentem supputationem ultra diluuium deprehenduntur, cum octo tantum anime in arca fuisse referantur ?

Resp. Error in numero est: quippe cum in Hebreorum libris ita legatur, ut intra diluuii tempus hic quatuordecim annorum numerus expleatur.

 Int. Cum Dominus dicat: Erunt dies eorum centum uiginti anni , quomodo postea Abrahe, aliorumque multorum uite tempora ultra hec spatia tenduntur ?

Resp. Quia hic annorum numerus agende potius penitentie quam uite fuerat attributus humane: intra quem prescriptum numerum confessioni uacarent, ut diluuio non perirent. Aut si numerum illum ad humanam potius referri uitam placet: quia neque nunc amplius quemquam quam centum uiginti annos uiuere liceat: illud quod dictum est: Erunt dies eorum centum uiginti anni: non in eos, qui tunc contiguo tempore subsecuti sunt, sed in posteros promulgauit: quia non dixit Sunt, sed Erunt.

Int. Quid est quod ait: Dilatet Deus Iapheth, et  habitet in tabernaculis Sem ?

Resp. De Iapheth, qui in lingua nostra latitudinem sonat, gentium nascitur multitudo, de Sem Hebrei. Hoc ergo significatum est, Dei Scripturarumque notitiam, eiecto Isrele, a nostris uindicandam. Notandum uero est, tres Ne filios, tres post diluuium terre partes occupasse. Sem namque posteritas in Asiam uel Orientem, Cham in Africam uel Meridiem, Iapheth cum parte Asie in Europam se Occidentemque porrexerunt.

Int. Quid est quod dicitur in Genesi, De terra exiit illa Assur, et edificauit Niniuen et Rooboth ciuitatem ?

Resp. Non duas significat ciuitates. Rooboth namque plateas dicit. Est ergo sensus hic: Aedificauit  Niniuen et plateas ciuitatis.

Int. Quomodo occurrendum est arguentibus, quod Abraham fratris sui Saram filiam sibi in matrimonium sumpserit ?

Resp. Quod que a Domino tunc non fuerant lege interdicta, adhuc non putabantur illicita.

Int. Quid fuit ut Iudeis, quod neque nos absque uerecundia sciscitamur, signum in illa uerecundiore corporis parte poneretur ?

Resp. Poscebat quidem, mi Saloni, tantarum profunditas questionum, ordinata ac spatiosa disputatione nos propositis satisfacere, et pro meritis reddere singulis uelut quamdam immorandi dignitatem: sed quid agimus? quibus festinato opus est, ad tam  multa properantibus, exhibenda prolatis a te rebus est nuda et circumcisa responsio. Itaque ad hoc, quod nunc requiris, agnosce, quod nichil turpe in ipsa creatione conditi hominis uideri potest: quippe cum omni compage membrorum, totumque hominem Deus finxerit . Deinde nec incongruum fuerit, ut generatio illa signum in parte membri genitalis acceperit, per quod generationis ipsius promebantur exordia. Ceterum secundum interiorem intelligentie sensum, per hanc circumcisionem secretioris partis corporis illud prefiguratum est, quod secretior circumcisio, id est cordis, oporteret adhiberi.

Int. Scribitur in Genesi: Tentauit Deus Abraham, quasi ignorabat Dominus an fidelis Abraham foret,  nisi manifestande rei probatione tentasset.

Resp. Non quia fidem eius Deus ignoraret tentauit Abraham ueri exploratione, sed idcirco tentatus est, ut tentatus iustificaretur, et aliis imitandus proponeretur.

Int. Quomodo Iacob dicit: uidi Dominum facie ad faciem, et salua facta est anima mea , cum in Euangelio legatur: Deum nemo uidit umquam ; aut quomodo Moyses cum Deo facie ad faciem tamquam cum amico locutus scribitur . Et rursus idem dicit ad Dominum: Ostende mihi gloriam tuam ?

Resp. Quia Iacob uel Moyses non in ipsa maiestatis sue gloria Deum uiderant, sed per subiectam diuine potestati speciem uisibilis creature, que humanis  poterat apparere conspectibus. In ea autem substantia maiestatis, in qua est, quomodo Deus a mortali adhuc homine uideretur, cum ipse ad Moysen dicit: Non poteris uidere faciem meam: non enim uidebit me homo, et uiuet . Hac ergo ratione utrumque testimonium uerum est.

Int. Quid est quod ait: Ipse est Ana, qui inuenit Iamin in deserto, cum pasceret asinos Sebeon patris sui ?

Resp. Iamin Latine maria interpretatur, id est, aquarum congregatio: eo quod stagnum rem in eremo haud dubie difficilem ipse repererit. Indicat Iamin et asinos, qui de onagris eius institutione nascantur. Sunt qui estimant, quod permixtionem diuersorum inter se animalium ipse primus, ut muli,  uel mule nascerentur, inuenerit.

Int. Que sunt illa primogenita, que Esau uendidit Iacob fratri suo ?

Resp. Prior et maior pars primogenitis debebatur uel in honore, uel in hereditaria successione, uel in gratia paterne benedictionis. Sicut ipse Iacob, Ruben, inquit, primogenitus meus, prior in donis: maior imperio . Et in libro Deuteronomii de primogenito scribitur: Dabitque ei, id est, pater, de his que habuerit cuncta duplicia. Iste est enim principium liberorum eius, et huic debentur primogenita . Unde et Isaac benedictionem suam ad Esau putauerat primogeniti iure deferendam ?

 Int. Quid his respondendum est, qui ob uxores multas incontinentiam patribus uel patriarchis nostris obiiciendam putant?

Resp. Primum, quod tunc nondum lege prohibitum, quia consuetudo erat, crimen esse non poterat. Deinde, quod illa tunc uel pro loco, uel pro tempore non improbabilia apud Deum fuerint. Pro loco, sicut et in una domo in altero angulo aliquid fieri a quolibet Domino precipitur, quod in alio nequaquam fieri permittitur. Pro tempore uero, quod rudi adhuc seculo preceptum fuerat: Crescite et multiplicamini . Nunc uero iubetur, ut qui habent uxores, tamquam non habentes sint. Non quod iustitia uaria sit, sed tempora mutabilia, que pariter ire non possunt, et diuersis quibusque temporibus uel  diuersis locis diuersa congruant. Necesse est postremo, quod in his ex uoluntate Domini sub specie gestorum presentium fieret quedam prenuntiatio futurorum.

Int. Quid est quod dicit: Et ecce uitis in conspectu meo, et ecce in uite tres fundi ?

Resp. Tria flagella uel tres propagines indicantur sub hac trium enuntiatione fundorum.


IN EXODO.

Int. Loquitur ad Abraham Deus, quod quarta progenie de terra Aegypti reuersuri essent filii Isrel , et quomodo postea Moyses scribit: Quinta autem progenie ascenderunt filii Isrel de terra Aegypti?

Resp. Si genealogiam secundum Leui tribum requiras,  quatuor progenies pro filiorum successione numerabis: si tribus Iude ordo replicetur, quinque generationum successiones inuenies, quamquam in Hebreo, ut indicat Aquile studiosissimi translatoris editio, non habeat, Quinta generatione ascenderunt: sed, Armati ascenderunt filii Isrel de terra Aegypti .

Int. In Scripturis frequenter legimus: Et dixit Dominus: istud dicere Domini quomodo accipiendum est?

Resp. Dicere Dominus uel loqui scribitur, si quando ad sanctorum aures expressum, qui sepe ab aliis non auditur, facit sonum peruenire uerborum: Aut cum per assumpti cuiuslibet corporis speciem Deus loquitur: aut cum aliquis admonitione siue reuelatione  nocturne uisionis instruitur: uel certe cum ea que agi uult Dominus, sanctorum cordibus ut agantur, inspirat, secundum illud: Audiam quid loquatur in me Dominus Deus .

Int. Dicit Dominus ad Moysen: Posteriora mea uidebis : quid hic intelligendum est?

Resp. Quod posteriora diuinorum operum in Christo postremis manifestanda temporibus, uel in spiritu uisurus esset, uel in posteris suis.

Int. Que referenda sunt inquirentibus quam ob causam Deus uni tantum genti per Moysen legem dederit: atque hanc ipsam multa iam seculi etate transcursa?

 Resp. Quod non Iudeis tantum lex illa prolata sit, que omnibus gentibus constitutione naturalis legis innascitur, Apostolo hoc etiam confirmante atque dicente: Cum enim gentes, que legem non habent, naturaliter que legis sunt, faciunt, eiusmodi legem non habentes, sibi ipsi sunt lex, qui ostendunt opus legis scriptum in cordibus suis . Atque idcirco non sero Dominus legem innocentie in decem uerba collegit, cuius iam insite in pectoribus humanis origo precesserat. Nec tarde eam saxeis tabulis rursus inscripsit, quam iam antea paginis cordis insculpserat. Etenim ante hanc Moysi legem habebat natura legem suam, per quam et Deum mundi uiteque auctorem agnoscere, et per hoc diligere, in promptu erat, et iustitiam erga proximum  dilectionemque seruare. In quibus mandatis duobus omnis lex pendet et prophete. Igitur et illud ante iam nouerant: Omnia quecumque uultis ut faciant uobis homines, et uos facite eis: in quo est et lex et prophete : Et ut hoc etiam exemplis probemus: ante hanc legem littere per illam nature legem Abel iustus agnoscitur , Enoch rapitur , Ne eligitur , Abraham pater gentium nuncupatur . Quamobrem hanc Moysi legem non sero esse prolatam, precedens effecit lex nature, per quam multi Deo probabiles exstiterunt.

Int. Quis est ille digitus Dei, quo due legistabule leguntur scripte ?

Resp. Digitus Dei hic accipiendus est Spiritus  sanctus.


IN LEuITICO.

Int. Quamobrem in sacrificiis mel  prohibetur offerri?

Resp. Quia secundum interiorem sensum resoluti blandimentis deliciarum, aut dulcedine uoluptatum, non possunt mysteriorum Dei esse participes. Hinc est igitur, quod etiam Pascha Domini comedi cum amaritudine iubetur : quia sit semper austera districtio ueritatis. Oportet ergo absque ullo adulationis ac uoluptatis melle noxio salutares nos Deo hostias semper offerre et dicere: Ergo inimicus factus sum uerum dicens uobis? Econtrario admisceri in omnibus sacrificiis sal iubetur ,  scilicet ut omnia, que ad Christi honorem cultumque offerimus, salem rationis ac discretionis semper accipiant.

Int. Quid proprie ad usum pertinebat sacerdotum, quidue ad leuitarum ex his que populus offerebat?

Resp. Primitie frugum ceterarumque rerum sacerdotibus, decime uero Leuitis deputabantur. De quibus tamen decimis decima sacerdotibus debebatur .

Int. Uniuersa que Deus condidit, bona ualde sunt : et quomodo in lege quedam animalia uocantur immunda ?

Resp. Ut reliqua taceam, que ex hoc dici possunt, immunda appellata sunt esui, non creationi.  Horum enim in cibum usus pro quibusdam figuris diuina interdictus lege cognoscitur.

Int. Cum munda et immunda animalia diuina per Moysen lege discreta sint, quomodo etiam ante diluuium de his que in arcam recipienda erant, immunda appellantur animalia ?

Resp. Moyses, inspirante sancto Spiritu, Pentateuchi scriptor et conditor est: et quia in Leuitico de mundis immundisque animalibus erat proferenda discretio, etiam in Genesi, quia utriusque libri idem auctor est, eadem animalia appellauit, immunda.

Int. Que de ueteri Testamento relinquere uel que obseruare debemus?

Resp. Debemus obseruare mandata, que ad corrigendam uitam moresque pertinent: relinquere  autem ceremonias ritusque sacrificiorum, que figuras atque umbram futuris tunc rebus pretulerunt.

Int. Quid respondebimus obiicientibus quam ob causam Deus sacrificiis ueteribus repudiatis, nouis delectatus sit: nichil enim corrigi affirmant, nisi quod non recte factum putetur?

Resp. Spatiosa questio, sed nos pro necessitate breuiter respondebimus, quod non ideo Deus uideri possit mutabilis, quia hec pro temporum opportunitate mutata sint. Nam et annus temporibus, et uite spatium uariatur etatibus. Nec idcirco que ista instituit, diuine prouidentie ratio uariatur. Nec agricola, si estate aliud, hyeme aliud in exercendo agro iusserit, agriculture ratio mutatur. Non quod is sui uideatur esse dissimilis qui facit, sed tempus quo  facit. Precepit ergo Deus que apta sunt suis quibusque temporibus. Sicut etiam hic de sacrificiis precepit, non causa sue delectationis, sed humane, ut cetera, utilitatis. Et ideo uerus est Dominus, quia bonorum nostrorum non indiget . Sed hec ipsa sacramentorum commutatio ne noua et subito putetur assumpta, predicta iamdudum propheticis atque diuinis uocibus fuerat, quibus dicitur: Non accipiam de domo tua uitulos, neque de gregibus tuis hircos . Postremo, ut breuiter concludamus, cur diuersa sibi sacrificia Deus uoluerit offerri, quia aliis sacramentis Christum prenuntiari oportuit, cum uenturus esset, aliis annuntiare oportuit, cum uenisset.


IN NUMERIS.

 Int. Balaam ille gentilis quid est quod prophetasse secundum fidem sacre comprobatur historie ?

Resp. Ut multis innotesceret modis, dum usquequaque prolata, etiam per infideles annuntiatur. Et ut hoc ex gentibus prophetante signum esset gentibus credituris. Nam et Heliu in Iob libro de futuris haud dubie nulla predixit , Et Caiphas de Domino ac Saluatore nostro in Euangelio prophetauit .


IN DEUTERONOMIO.

Int. Cum in Deuteronomio 70 tantum anime cum Iacob Aegyptum ascribantur impresse , quomodo postea in Actibus Apostolorum introisse  Aegyptum quinque et septuaginta animas refertur .

Resp. Constat quidem eo tempore quo Iacob ingressus est Aegyptum cum Ioseph filiisque eius Ephraim et Manasse 70 animas tantum fuisse. Ibi uero ubi 75 animarum numerus refertur, quasi per anticipationem etiam filios nepotesque Ephraim et Manasse numerandos putauit, quos postea in Aegypto natos diuine relatio lectionis ostendit.

Int. Quid respondendum est Iudeis obiicientibus testimonium illud: Maledictus omnis qui pendet in ligno ?

Resp. Maledictum esse hominem qui in ligno pendeat, sed noxium, non innocentem. Neque enim innocentie potest esse maledictum pena peccati. Etenim  si Mardocheus preparato ligno appensus , sententiam regie crudelitatis explesset, numquid eum hi nunc dignum hac maledictione iudicarent? Aut Machabei, atque alii, quos Scriptura  morte simili indignissime testatur afflictos, numquid apud eos pro maledictis habentur? Quapropter Saluator noster a morte redempturus hominem, ita crucem non refugit, ut mortem. Igitur in minoribus non calumnientur, cum pro patientia Domini nos etiam in maioribus gloriemur. Nec mirum, si dicatur patibulum subiisse, quem nos etiam ad inferna descendisse fatemur: qui cum proprium ipse peccatum non habuerit, suscepit tamen mortem de peccati maledictione uenientem. Atque idcirco pependit in ligno , ut nos a delicto, quod  in ligno fuerat perditionis admissum, in ligno appensus absolueret.

Int. Quomodo in Deut. Deus zelatus fuisse dicitur, cum in Deum nulla perturbatio cadat?

Resp. Deus perturbari, ut ipse ais, non potest, sed tranquilla bonitate zelat: ne uni Deo debens anima castitatem per multos falsos corrupta et prostituta turpetur.


IN IOB.

Int. In Iob  qualiter accipiendum est, quod Scriptura commemorat, Aurum Ophir?

Resp. Regio est Ophir in Indiam tendens: itaque aurum huius indicat regionis. Alii aurum Ophir ualde pretiosum esse confirmant, quod obryzon apud  Latinos appellatur.

Int. Quid sibi uult, quod illic auctorum secularium consuetudine legimus Pleiadas, Oriona uel Arcturum ?

Resp. Non quod his apud Hebreos nominibus censeantur, sed ut apud nos horum siderum significantia posset esse manifestior, ita hec translator appellare uoluit, ut usus gentilitatis inuenerat. Illud quoque generaliter obseruandum est, quod etiam apostoli uel apostolici uiri in epistolis suis scribentes ad populos, abutuntur interdum his testimoniis , que uidebantur diuulgata per populos.

Int. In eodem libro quid est, quod de dracone  illo scribitur: Omnes naues si conueniant, non sustinent corium caude eius?

Resp. Naues Ecclesias dici, que tentationibus tribulationibusque uexate, uix antichristum in fine mundi tolerabunt. Recte autem draconis illius, id est, diaboli caudam antichristum appellat, a quo persecutio ueniet extrema.


IN REGUM LIBRIS.

Int. Quid est quod Saulem Dominus postea reprobat regem, quem prius in regnum eligendum putauit ?

Resp. Quia Deus suum illud iustum incorruptumque iudicium ex equitate depromit, non ex prescientia eligit : quempiam, cum meretur, reprobat, cum electione indignus efficitur.  Ceterum nequaquam conuenire sacrosancte ueritati iustitieque eius uidebatur, ut peccatum offensa precederet.

Int. Quomodo intelligendum est, quod in Scripturis penitere Dominus sepe memoratur? Sicut etiam de Saule dicit: Penitet me quod constituerim Saul regem ?

Resp. Penitentia Domini dicitur rerum ab eo constitutarum mutatio, que pro rerum uicissitudine, uel pro recti dispositione succedit. Necesse est enim, ut diuine dispositiones, quo manifestiores audientibus fiant, per significationes humane mentis indicentur.

Int. Legimus quod suffocabat Saul spiritus malus Domini , quomodo Domini, si malus?

 Resp. Quia cuncta Domino auctore prolata, diuine sunt subdita potestati. Ergo et ipse diabolus, licet non qualis nunc est, sed bonus a Domino quondam creatus, et Deo semper pro omnipotentis ditione subiectus, Domini erat.

Int. Quid est, quod cum aliquanta hic Dominus uindicet, non uindicat omnia?

Resp. uindicat aliquanta, ut intelligatur humanarum rerum agere curam. Non uindicat omnia, ut agnoscatur terribile cunctis adhuc futurum esse iudicium.

Int. Umbram Samuelis Pythonissa  quemadmodum potuit euocare?

Resp. Aut falsam tunc umbram uidentibus diabolus ostendit: aut si fuit uera, tantum ei licuisse  credendum est, quantum a Domino permittente concessum est, nec mirum pro quibusdam reconditis arcanisque causis, uel pro manifestatione probationum diabolo ista permitti: cum et Saluatorem constituerit in pinnam templi, et Iob petierit, acceperitque tentandum .

Int. Cum factum non sit, quomodo oranti Ezechie 15 anni quasi ad prefinitum uite sue tempus adduntur ?

Resp. Quia utique urgebatur Ezechias in extremis non fati decreto, sed Dei euocatione atque iudicio. In tantum autem uite anni prius non fuerant constituti, ut per supplicationem intelligantur adiecti.


 IN MICHAEA.

Int. Quomodo accipiendum est quod Micheas propheta ait: Ecce Dominus exit de loco sancto suo, et descendit, et incedit super excelsa terre ?

Resp. Descendere Dominus dicitur, quando habere curam fragilitatis humane euidenter indiciis dignantissime pietatis ostenditur. Sic et Angeli per illam Iacob scalam ascendentes descendentesque , terrenorum uisitationem, non ruinam descendentium indicant angelorum. Sic et excelsiores iustitia uiri descendere putantur, si quando condescendunt inferioribus sancte caritatis instinctu.


IN ISAIA.

 Int. Quod intelligendum est in cantico Isaie Prophete, cum dicit: Cantabo dilecto meo canticum patruelis mei uinee sue: uinea facta est dilecto meo in cornu filio olei ?

Resp. Alii hoc canticum a Spiritu sancto cantari putant, alii a propheta, qui eque sancto Spiritu uacuus non erat. Cantat autem in planctum uinee sue, que est domus Isrel. Dilectus autem IESUS CHRISTUS est. Ipsi enim dictum est: Tu es filius meus dilectus . Ipsum et patruelem appellat, quod ex eadem sit stirpe progenitus. Hec ergo uinea ipsi plantata est in cornu, quod est in sublimitate atque uirtute: qui dilectus et filius olei, quia unctus sit, unde et Christus uocatur: uel quia  omni mundo tamquam splendidum lumen illuxerit. In hoc cantico uuam iustitiam appellat, et spinas iniquitatem.

Int. In Isaie uisione cum uidit Dominum sedentem super solium, quid intelligendum est quod ait: Seraphin stabant super illud, sex ale uni et sex ale alteri. Duabus uelabant faciem eius, et duabus pedes eius, et duabus uolabant, et clamabant alter ad alterum, et dicebant: Sanctus, sanctus, sanctus Dominus exercituum?

Resp. In hac uisione Ioannes Euangelista Dominum IESUM CHRISTUM ab Isaia uisum esse testatur, dicens: Hec dixit Isaias, quando uidit gloriam eius, et locutus est de eo . Primum ergo hic queritur quomodo seraphin circa Domini thronum  stantes pariter et uolare dicuntur. Bene hoc sermone mystico propheta depromit: quia Deo stare idem est quod uolare, et in sublime exaltare: sedebit qui festinat obtutibus apparere diuinis. Quod uero seraphin alis suis faciem operire indicantur, hoc idcirco quia neque hominum quisquam, neque ulla creatura diuine maiestatis lumen contemplari, ut est, potest. Faciem ergo et pedes uelant, eo quod nobis et ante mundum preterita, et post mundum futura celentur. Ale quoque seraphin indicant diuini ministerii uelocitatem. Que ideo singulis sene sunt, quia ea tantum in mundo, que sex diebus sunt facta, conspicimus. Quod uero alter ad alterum clamant, et dicunt: Sanctus, sanctus  sanctus Dominus exercituum, unam ostendunt diuinitatem in mysterio Trinitatis.

Int. Quid respondendum est eis qui dicunt nobis: Quid facerunt Iudei, si credere non potuerunt? quia necesse fuit ut sermo Isaie prophete impleretur, dicentis: Excecauit oculos eorum, et indurauit cor eorum, ut non uideant oculis, et intelligant corde, et conuertantur, et sanem illos .

Resp. Propheta hoc predixit, quia Deus hoc futurum esse presciuit. Neque enim potest ad peccatum compellere Deus, cui non potest placere peccatum. In his ergo non predestinatio diuina intelligenda est, sed prescientia. De hoc in Euangelio scribitur: Propterea non poterant credere, quia iterum dicit Isaias: Excecauit oculos eorum, et indurauit  cor eorum, et reliqua . Non poterant credere, ita dicitur, sicut et nos sepe aliqua dicimus non posse, quia nolumus. Et de Pharaone scribitur: In hoc ipsum excitaui te, ut ostendam in te uirtutem meam . Neque enim dixit, in hoc te feci, ut talis esses: sed in hoc te elegi et suscitaui, cum iam te talem ipse fecisses: Ergo et hic excecati eorum oculi, et induratum esse cor dicitur, quia iam seipsi hac cecitate dignos effecerant. Excecat autem et indurat Dominus peccatorem deserendo et non adiuuando. Si cui autem sensus hic profundissime questionis minus fecerit, contremiscat mecum, et dicat: Iudicia Domini abyssus multa , quia iudicia Dei semper iusta sunt, sed frequenter occulta.

 Int. Quid est illud quod scribitur: Sicut sponso imposuit mihi mitram, et sicut sponsam ornauit me ornamento ? Quomodo idem sponsus et sponsa?

Resp. A capite ad corpus transitum fecit: Caput enim Christus est, corpus Ecclesia , sed tamen utrumque esse constat in Christo. Notanda uero et tenenda regula hec, que in prophetis frequenter incurrit, generans ignorantibus obscuritatem, cum de capite ad corpus, aut de corpore ad caput se prophete ordo conuertit.

Int. Celum mihi thronus est, terra autem scabellum pedum meorum : quomodo hoc intelligi potest, cum utique Deum incorporeum esse credamus?

 Resp. Secundum consuetudinem elocutionis nostre uidetur habitum designare regnantis, ut intelligatur Deus uel habitare celestia, uel subiecta habere terrena.


IN EZECHIELE.

Int. Qua causa scribitur: In die illa magna tribulationis nemo liberabitur, nisi Ne, Daniel et Iob : cum utique quando ista Ezechiel propheta dicebat, solus forsitan Daniel in corpore fuerit, duobus aliis iam tunc in pace dormientibus uel carnis nexibus absolutis?

Resp. In his tribus sanctis tria hominum genera significari uidentur, que liberanda in die illa magna tribulationis a periculis promittuntur. In Ne enim  gubernatores Ecclesie prefigurantur, in Daniele sancti continentiamque sectantes, in Iob coniugati et iustitiam diligentes.

Int. Quid significat illud quod dicitur in propheta: Auferam cor lapideum de carne uestra, et dabo uobis cor carneum ?

Resp. Durum cor et inobediens lapidei testificatione demonstrat: carnei uero significatione cor molle ostendit, ac docile, et quod insinuatam possit recipere compunctionem.


IN PARALIPOMENON.

Int. Quid est quod scribitur in Paralipomenon: Que habitabat in Hierusalem in secunda ?

 Resp. In secunda scilicet parte. Ezechias enim secundum Hierusalem murum fecit, filiusque eius Manasses tertium. Habitabat ergo hec, de qua scribitur in secunda parte ciuitatis.

Int. Arcam Domini, in qua erant due tabule Testamenti, quo ablatam esse credendum est?

Resp. Legimus in Paralipomenon, Iosiam regem Iuda, cum Hierusalem faceret Pascha Domino, ad leuitas ita locutum esse: Ponite arcam in sanctuario templi, quod edificauit Salomon filius Dauid rex Isrel. Nequaquam enim eam ultra portabitis . Hoc loco ita intelligere quidam uolunt, quod Iosias, preuidens captiuitatem, arcam Domini in certum tamen locum curarit abscondi.

Int. Quid inter holocaustum et hostiam interest?

 Resp. Quod hostie partem sacerdotes edebant: Holocaustum uero erat hostia integra atque perfecta, quia tota in oblatione sacrificii igni dabatur. Hostie quoque pacifice appellabantur, quibus uesci populus solebat.


IN PSALMORUM LIBRO.

Int. Cum primus psalmus primis illis uersiculis impium peccatorem hereticumque discreuerit, quid sibi uult illa sub ipso psalmi fine conclusio, in qua ait: Ideo non resurgunt impii in iudicio ?

Resp. Psalmi huius initium de discretione meriti, et finis de discretione iudicii. In quo ostendit, quod homo absque dubio omnis resurgat, id est, iustus, ut iudicet, peccator ut iudicetur, impius ut puniatur. Neque enim tunc iudicabitur iam iudicatus,  secundum quod scriptum est: Qui autem non credit, iam iudicatus est .

Int. Cum passio in Deum non cadat, quid est quod sepe in Scripturis ira Dei et furor dicitur ?

Resp. Scripture consuetudo est, ut ira pro ultione ponatur. Est enim ira secundum hominem, uindicta secundum Deum, et furor secundum animum patientis, non secundum iustitiam iudicantis. Hinc et illud est quod ponitur in propheta: Dominus creans mala . Mala ergo sunt iuxta affectum eius qui sustinet, non iuxta equitatem eius qui decernit.

Int. Quid sibi uult illud quod frequenter in  psalmorum titulis inscribitur, In finem, Psalmus Dauid ?

Resp. Quod psalmi in fine mundi bonorum repromissionem respiciant: uel quod ea que Iudei obtinere se posse in principio crediderunt, nos consequamur in Christo, quem uenisse confitemur in fine.

Int. Quomodo intelligendum est quod scribitur: Eloquia Domini, eloquia casta, argentum igne examinatum, probatum terre, purgatum septuplum ?

Resp. Casta dicuntur eloquia Domini ideo, quod nullo sint adulterata mendacio, et ad uicem argenti, quod examinatur igni septemplici, spiritus igni mundentur.

 Int. Non congregabo, inquit, conuenticula eorum de sanguinibus : cum utique de sanguine magis Latinum sonasset, quam ob causam sanguinibus contra regulam Latinitatis scribitur?

Resp. In Greco legitur plurali numero, sanguinem significans. Cuius proprietatis fidem, etiam in Latinum plurali numero translator expressit.

Int. Cum in psalmo  scriptum sit: Non dabis semen tuum uidere corruptionem: quomodo iterum in alio psalmo scribitur: Que utilitas in sanguine meo, dum descendo in corruptionem ?

Resp. Descendere se in corruptionem Saluator prophete uoce pronuntiat, dum clauorum configentium  irruptione penetratur. Rursus non dedit Dominus sanctum suum uidere corruptionem: quia corruptionem carnis Christus celeri resurrectione preuenit.

Int. Quid est quod dicit propheta de inimicis suis: Adipem suum concluserunt ?

Resp. Adeps concluditur impiorum, cum impinguati sensu et incrassati iniquitate recedunt uel a iustitia, uel a preceptis Dei: et idcirco dicit alio loco: Egredietur ex adipe iniquitas eorum . Manna uero, id est, celestis cibus tenuis est, et eorum aptus alimonie, qui subtilitate sensuum uigent.

Int. Quid sentiendum est de hoc quod scribitur: De absconditis tuis adimpletus est uenter eorum: saturati  sunt porcina, et reliquerunt que superfuerunt paruulis suis ?

Resp. Supra petiit, ut Iudei a paucis diuiderentur, id est, a iustis: quia multi uocati, pauci autem electi . Nunc autem hos ipsos prius absconditis diuine legis instructos, porcina sua, id est, dogmatum postea immunditia saturatos, dum negant Christum, eamdem impietatem dicit etiam ad suos posteros transmisisse.

Int. Qualiter intelligendum est: Dies diei eructat uerbum, et nox nocti indicat scientiam ?

Resp. Dies diei eructat uerbum, dum apostoli credentibus annuntiant Saluatorem. Nox nocti indicat scientiam, dum Iudas Iudeis doctrinam praui  sensus infundit. Aut certe dies diei eructat uerbum, et nox nocti indicat scientiam: dum omni utique die et nocte annuntiatione fidelium uerbum et scientia propagatur.

Int. uirga tua et baculus ipsa me consolata sunt : que hic intelligenda discretio est?

Resp. In uirga correctio declaratur, in baculo consolatio.

Int. Cum animalia non absque sensu sint, quomodo in psalmo  dicitur: Nolite fieri sicut equus et mulus, in quibus non est intellectus?

Resp. Quia in animalibus sensus est, in hominibus intellectus.

Int. Cum de iumentis, sicut de bobus cura non est Deo , quomodo psalmus  ait -  et iumenta saluabis, Domine?

Resp. Homines appellat rationis capaces, iumenta rationis expertes. Saluandos uero confirmat illos per presentem conuersionem, hos per futuram conuersionem.

Int. Qualiter accipiendum est quod scribitur: Remitte mihi ut refrigerer priusquam abeam, et amplius non ero ?

Resp. Sensus hic de superioribus uersibus manifestatur. Supra enim dixerat: Quia aduena ego sum apud te, et peregrinus, sicut omnes patres mei. Remitte mihi ut refrigerer priusquam abeam, et amplius non ero, subauditur illud quod superius dixit, peregrinus. Ceterum manifestum est quod erit, qui se supra peregrinum appellando, patriam, in qua futurus  sit, habere declarat.

Int. Quid indicat illud quod legitur in psalmo: In  capite libri scriptum est de me?

Resp. Ex persona hoc dicitur Saluatoris, de quo scribitur: In principio creauit Deus celum et terram , id est, in filio. Aut certe illud: In principio erat uerbum, et uerbum erat apud Deum, et Deus erat uerbum .

Int. Abyssus abyssum inuocat, inquit, in uoce cataractarum tuarum : quomodo istud intelligendum est?

Resp. Non immerito abyssus appellatur diuinarum Scripturarum profundum, et ideo in uoce cataractarum abyssus abyssum inuocat, cum uetus Testamentum nouum annuntiat, uel nouum Testamentum uetus  in testimonium uocat in uocibus prophetarum.

Int. Quid intelligendum est ex hoc quod scribitur: Pro patribus tuis nati sunt tibi filii ?

Resp. Id est, quod temporum successione sint redditi pro patriarchis uel prophetis apostoli uel euangeliste.

Int. Frater non redimit, redimet homo : quid de hoc sentiendum est?

Resp. Quod non redemerit Moyses, redimet Christus.

Int. Quomodo accipiendum est illud quod Dauid clamat ad Dominum, dicens: Tibi soli peccaui ?

Resp. Soli peccatur Deo, quia utique ipse solus  sit absque peccato, ita iustificatus uincit etiam, dum iudicatur, id est, uel Christus in passione, uel secundum illud quod in propheta dicit: Et uenite, iudicemur, dicit Dominus.

Int. uiri, inquit, sanguinum et dolosi non dimidiabunt dies suos : quid hic sentiendum est?

Resp. Non dimidiant dies suos hi qui immatura morte rapiuntur. Hac ratione etiam illud intelligere possumus: Ne rapias me in medio dierum meorum . Et aliter: Non dimidiant dies suos, qui ad Dei satisfactionem non conferunt uel uite sue partem.

Int. Quid interior sensus eloquitur de hoc quod scribitur: Priusquam producant spine uestre rhamnum ?

Resp. Id est, priusquam se peccata uestra consumment.

 Int. Iustus quomodo lauat manus suas in sanguine peccatorum ?

Resp. Cum tribuitur uindicta de impiis, non hoc procurantibus sanctis: et post delicta atque exitum peccatorum, iustorum clarius uita atque opera resplendent.

Int. Quomodo accipiendum est illud quod in psalmo  legitur: Non miserearis omnibus qui operantur iniquitatem?

Resp. Non tam maledicentis animo istud dicitur, quam correptionem emendationemque peccantium desiderantis: id est, ut in presenti potius uita correpti, non abutantur diuina patientia usque ad futuram penarum acerbitatem.

 Int. Semel locutus est Deus, duo hec exaudiui : quid hic intelligendum est?

Resp. Semel hic non ad numerum referendum est, sed ad firmitatem. Que autem sunt illa duo, que Domino adiacent? et posse omnia, et uelle misereri. Et aliter: Semel locutus est Deus, id est, in lege. Nam in Euangelio non alia precepit: quia non ueni legem soluere, sed adimplere ?

Int. Quid est quod scribitur: Transiuimus per ignem et aquam, et induxisti nos in refrigerium ?

Resp. Ignem et aquam persecutionem indicat atque martyrium. Aliqui hic aquam baptismum intelligendum putant, et ignem sanctum Spiritum, qui infusus peccata tamquam ignis exurat; et hinc est quod scribitur: Dominus Deus uester ignis urens est  .

Int. Quid dicit illud quod legitur: Iter facite ei, qui ascendit super occasum; Dominus nomen illi ?

Resp. uiam bonorum actuum preparate illi qui supergressus est occasum morte deuicta.

Int. Pluuiam, inquit, uoluntariam segregabis, Deus, hereditati tue, et infirmata est; tu uero perfecisti eam: animalia tua inhabitabunt in ea : quis huius loci sensus est?

Resp. Pluuia hic secundum litteram manna est, secundum anagogen mandata intelligenda sunt: que mandata uel lex, licet infirma uideatur transgressionibus Iudeorum, gratia tamen Euangelii ostenditur  esse completa. In qua nunc animalia, id est, gentes habitant atque consistunt.

Int. Que intelligentia est in hoc quod legimus: Si dormiatis inter medios cleros, penne columbe deargentate et posteriora dorsi eius in specie auri ?

Resp. In hoc loco de apostolis optat propheta, ut usque ad transitum perseuerent, credentes in testamentis duobus. In columba autem Spiritus sanctus, in posterioribus occultior intellectus: in argento splendens historia Scripturarum, in auro interior uel pretiosior sensus ostenditur.

Int. Dixit Dominus: Ex Basan conuertam, conuertam in profundum maris, ut intingatur pes tuus in sanguine, lingua canum tuorum ex inimicis, ab ipso : quid hic sequemur?

Resp. Basan in Latino confusio sonat. Ergo Dominus nosmet de confusione conuertit, que est in cruce eius: in qua cruce sanguine pedem suum tinxit, clamantibus Iudeis, ut crucifigeretur instinctu inimicorum, id est, demonum. Ab ipso autem Saluatore hoc totum uenit, quia omnia hec propria uoluntate sustinuit.

Int. Quos illos accipiemus principes Zabulon, uel principes Nephtalim ?

Resp. Petrum apostolum, uel Andream, qui ex iisdem tribubus sunt uocati, sicut et supra Beniamin nomine apostolum Paulum oportet intelligi.

Int. Quid indicat quod legitur: Posuerunt signa sua, signa, et non cognouerunt sicut in uia supra summum  ?

Resp. Quod Babylonii uictoria insolentes effecti, ita exposuerunt signa in Dei templo, sicut constitui in tropheo solent super fornices introitusque portarum.

Int. Quid est quod scribitur: Deus autem rex noster ante secula operatus est salutem in medio terre ?

Resp. Iudeam dixit, in qua Christus liberauit per crucem mundum; quam aliqui umbilicum terre appellandum arbitrantur. Et aliter: Operatus est salutem in medio terre, id est, in utero uirginali.

Int. Quid est hoc quod legimus: Quia calix in manu Domini uini meri plenus est mixto, et inclinauit ex hoc in hoc: uerumtamen fex eius non est exinanita ?

 Resp. Calix Domini mixtus misericordia et iudicium: inclinatur ex hoc in illud, cum de misericordia in iudicium diuina seueritate transitur. Fex autem eius non exinanitur, quia adhuc ultimum iudicii reseruatur.

Int. Que significantia est quod scribitur: Et relique cogitationum diem festum agent tibi ?

Resp. Pulchre hic ostenditur quod Deus puritate mentis uelut quadam festiuitate letatur.

Int. uox, inquit, tonitrui tui in rota : quid hic sentiendum est?

Resp. Rotam hic ipsum dixit orbem terre, eo quod intra eiusdem orbis rotam circumferant tonitrua mugitum.

 Int. Quid intelligendum est de hoc quod scribitur: Et percussit inimicos suos in posteriora ?

Resp. Secundum litteram ulcerum illorum fit commemoratio, quibus sunt Allophyli in posteriora percussi. Secundum interiorem uero sensum percutiuntur inimici Dei in posteriora, cum in Domini iudicio puniuntur extremo.

Int. Quem significat dicens: Exterminauit eam aper de silua, et singularis ferus depastus est eam ?

Resp. Aprum hic uespasianum, ut quidam dicunt, uult intelligi, qui Iudeos bello uastauit. Singularem ferum, Titum uespasiani filium, qui Hierusalem oppugnatione consumpsit.

 Int. Legimus in psalmo : Isrel, si audias me, non erit in te Deus recens: quomodo istud accipiemus?

Resp. Idola uel Antichristum refutandum esse pronuntiat. Christus autem Deus recens non erat, licet mundo per carnem nostris temporibus illuxerit. Nam in principio erat apud Deum Deus uerbum, ipse creans hominem ad similitudinem Dei , quique diuersis uicibus atque temporibus Abrahe uel patribus nostris semper apparuit .

Int. Qualiter accipiendum est quod psalmus  ait: Deus stetit in synagoga deorum?

Resp. Id est, in congregatione sanctorum; Dominus autem noster sanctos suos ut regni sui, ita etiam  nominis sui participatione donauit. Unde et ad Moysen dicit: Dedi te Pharaonem in Deum . Compellantur ergo nomine Dei, quia appellantur et Filii Dei. Nec mirum pro illa ineffabili diuine benignitatis indulgentia, si uoluerit ut homo appellaretur Deus, cum Deus appellatus sit homo.

Int. Quid hic sentiendum est: Iustitia et pax osculate sunt se .

Resp. Quod se lex et gratia coniunxerint per mediatorem Dominum nostrum Iesum Christum, qui fecit utraque unum ?

Int. Qualiter accipiendum est quod legimus: Diligit Dominus portas Sion, super omnia tabernacula Iacob ?

Resp. Quod Dominus umbraculis synagoge Ecclesie  munimenta pretulerit.

Int. Mater Sion dicet homo, et homo factus est in ea, et ipse fundauit eam Altissimus , quid hic sequemur?

Resp. Mater Sion, ut quidam uolunt, Maria significatur, in qua natus est homo Christus, ipsius quoque matris creator. Sciendum est tamen, melius et secundum Hebreum uerius dici: Numquid Sion dicet homo, et homo natus est in ea, et ipse fundauit eam Altissimus? Et est sensus hic: quis hoc hominum nuntiare possit? Sicut et illud: Aut brachium Domini cui reuelatum est ? Ergo hoc dicit: quod nullus hominum ei nuntiare possit, quia saluetur Sion in homine qui natus sit in ea. Ipse autem  est homo Altissimus qui fundauit eam. Et notandum quod etiam filius Altissimus appellatur.

Int. Quid hic intelligendum est, ubi scribitur: Factus sum sicut homo sine adiutorio inter mortuos liber ?

Resp. Christus utique inter mortuos liber: quia absque peccato inter peccatores apparuit.

Int. Que est terra illa obliuionis de qua dicitur: Numquid cognoscentur in tenebris mirabilia tua, et iustitia tua in terra obliuionis ?

Resp. Rectissime appellatur obliuionis terra impiorum caro a Domino derelicta. Et aliter: terra obliuionis etiam in illo accipi potest quod dicit: Quoniam non est in morte qui memor sit tui: in inferno autem quis confitebitur tibi ?

 Int. Quomodo iuuentus aquile renouatur, secundum illud quod legimus: Renouabitur sicut aquile iuuentus tua ?

Resp. Aquile dicuntur ui nimie senecte implumes fieri, et nido relate uicissim pullis suis ministrantibus pasci, donec deterso senii ueterno recipiant cum pennis usum uolandi. Secundum anagogen autem iuuentus nostra uel baptismo uel resurrectione renouatur.

Int. Abyssus, inquit, sicut pallium amictus eius : quid hic sequemur?

Resp. Non bene plerique arbitrantur abyssum hic amictum Dei appellari, cum potius amictum terre dici ipse superiorum uersuum ordo declarat, eo quod terra ipsa abysso quasi quodam pallio circumfusa  ueletur.

Int. Quomodo stant super montes aque? quia scriptum est: Super montes stabunt aque?

Resp. Utique cum aut plene aquis nubes super montes dependent: aut cum in mari unde ad montium instar excitantur.

Int. Quid sentiendum est in hoc quod legimus: Draco iste quem formasti ad illudendum ei ?

Resp. Draco iste diabolus est, sed ante formatus a Domino, quam in nomen diaboli uoluntarie nequitie transiret instinctu. Hunc propheta Isaias a  paruulis describit illudi.

Int. Qua ratione intelligendum est quod scribitur: Ferrum pertransiuit animam eius ?

 Resp. Christus hic manifestissime designatur, eo quod resurgendo affigentium clauorum dolorem cruciatumque superauit. Potest hic ferrum et tribulatio dure necessitatis intelligi, quia animam dixit: aliquando tamen anima in Scripturis pro presenti uita appellatur, ut in Euangelio: Nonne anima plus est quam esca ?

Int. Quid inter psalmum et canticum interest?

Resp. Quod psalmi ex psalterio appellantur, at uero canticum ex uoce profertur: et quod canticum pro scientia, pro opere uero psalmus accipitur. Psalmus ergo ad actualem, id est ad practicen: canticum uero ad theoriam, id est, contemplatiuam refertur

 Int. Iurauit Dominus, nec penitebit eum : quomodo iurauit Dominus?

Resp. Iurare Domini est immutabiliter promittere. Recte igitur istud commutatio sermonis usurpat, eo quod promissio eius sacramenti obtineat firmitatem.

Int. Quid indicat illud quod scribitur: De torrente in uia bibit, propterea exaltabit caput ?

Resp. Ad personam Christi ista referenda sunt, quia de torrente, id est, passione: in uia, id est, in seculo bibit propterea Deus exaltans caput eius, donauit illi nomen quod est super omne nomen .

Int. Quindecim illi psalmi quam ob causam canticum graduum prenotantur?

 Resp. Quindecim quondam gradibus, sicut ostendit historia, ascendebatur in templum: atque ideo hi psalmi quindecim cantici graduum inscriptione signantur, quod nos per quosdam profectus ad sublimia spiritalium rerum prouectione perducant.

Int. Sagitte, inquit, potentis acute cum carbonibus desolatoriis : que huius uersus intelligentia est?

Resp. Sagitte potentis uerba Domini sunt, que caritate eius corda nostra configunt. Carbones uero desolatorii sunt, qui peccata dissoluunt, secundum illum carbonem Isaie prophete , qui ad labia eius defertur, ut purget uitia, que contraxerat uel loquendo, uel ob timorem tacendo.

Int. Quid sibi uult quod scribitur: Ecce non dormitabit,  neque dormiet qui custodit Isrel ?

Resp. Dormire interdum in Scripturis Dominus dicitur, cum in nobis potius fides dormit, et dormitantem infidelem relinquit. Nescit uero ille deesse querentibus se, non nouit dormire uigilantibus.

Int. Legimus in psalmo  de Hierusalem: Cuius participatio eius in idipsum: quid hic sequemur?

Resp. Quod diuerse partes unam constituant ciuitatem, uel diuersa membra unum Domini corpus efficiant.

Int. Quid sentiendum est de eo quod scribitur: Forsitan pertransisset anima nostra aquam immensam ?

Resp. Forsitan in Greco scriptum est , quod  Latine manifestius interpretatur putas, ut sit sensus iste: Putas pertransisset anima nostra aquam immensam, nisi Dominus fuisset in nobis?

Int. Quid est quod scribitur: Conuerte, Domine, captiuitatem nostram, sicut torrens in Austro ?

Resp. Exsultantis anime uox est, et ex uitiorum uinculis in libertatem conuersionemque redeuntis, qua postulat, ut ita diuine miserationis aspiratione ex peccatorum captiuitate soluatur, sicut constricti glacie torrentes Austri tepore soluuntur.

Int. Qualiter intelligendum est illud: Ecce hereditas Domini filii merces fructus uentris: sicut sagitte in manu potentis, ita filii excussorum ?

 Resp. De futuris se ibi loqui propheta significat, qui post illam sessionem surgendi tempus declarat. Idem posteaquam dederit dilectis suis somnum, ostendit que futura sit resurrectio illa sanctorum, dum dicit: Ecce hereditas Domini filii merces fructus uentris. Ipsa itaque Domini est hereditas in filiis, quam pro mercede fructus uentris indeptus est: quia saluator fructus est uentris, cuius utique merces est, ut ei gentes hereditas sint, quas per fidem generat in filios. Sagitte autem apostoli recte appellantur, qui orbem terre quasi uolatu peragrantes, doctrina sua infidelium corda penetrarunt; quos filios excussorum, id est, prophetarum, optime propheta designat. Nam utique cum in prophetia sua excutiuntur prophete, quid aliud in illis nisi inuenti apostoli  manifestantur? Excussis itaque prophetis, quia apostoli generati sunt, recte appellantur filii excussorum.

Int. Quid est quod legimus: Sicut ablactatum super matre sua, ita retribuis in anima mea ?

Resp. Anime nostre ablactatio est, cum ab ignorantia infantie ad perfectum cibum uite consummatione sensus erigitur. Igitur supra dixerat: Si non humiliter sentiebam, id est, humilia et terrena cogitabam: sed exaltaui animam meam, hoc est, sed ad celestia mente contendi: hec mihi fiat retributio, ut animam meam intellectus consummatio consequatur.

Int. Beatus, inquit, qui restituet tibi quod tu restituisti nobis : quis hic intelligendus  est?

Resp. Psalmus hic et de captiuitate Iudeorum cum in Babylonem ducti sunt, et de peccatoribus qui expulsi ab Ecclesia confusioni traduntur, intelligi potest. Hic ergo secundum historiam, ut quidam opinantur, significatur Cyrus rex, qui hanc restitutionem subuersa Babylone restituit, et usque ad paruulos eius illic omni internecione deseuiit. Interiore uero sensu, Babyloni uicem ille restituit qui eam captiuam ducit, que se prius habuerat peccati lege captiuam, et exordia uitiorum ad petram, que est Christus, edidit.

Int. Sepe in Scripturis dicitur: Confitebor tibi, Domine: qualiter hoc intelligendum est?

Resp. Non semper penitentiam uidetur significare  confessio. Nam confitebor interdum ponitur pro laudabo, uel pro gratias agam, uel pro glorificabo Dominum.

Int. Imperfectum meum, inquit, uiderunt oculi tui: et in libro tuo omnes scribentur : que hic significantia est?

Resp. Oculi Domini imperfectum nostrum uident, quia Deus hominem etiam priusquam formetur agnoscit. Et aliter: Imperfectum nostrum uident oculi Dei, quia cogitationes nostras etiam antequam perficiantur introspicit. In libro autem eius scribentur omnes, quia omnes homines non absque eius uoluntate nascuntur, uel omnes uoluntates nostre apud eum plenissime describuntur. Sequitur autem: Die  replebuntur, et nemo in eis. Die, id est, Christo replebuntur, ac preter Christum nemo in eis erit qui, Deo pleni, ea que Dei non sunt recipere non possunt.

Int. Qui sunt pulli coruorum de quibus scribitur: Et pullis coruorum inuocantibus eum ?

Resp. Fideles filios significat de infidelibus procreatos.

Int. Quid indicatur in hoc quod legimus: Ante faciem frigoris eius quis subsistet ?

Resp. Tentationem per hoc frigus ostendit.

Int. Qua ratione appellantur ancipites illi sanctorum gladii de quibus scribitur: Et gladii ancipites in manibus eorum ?

Resp. Gladii ancipites dicuntur, quod in iudicio  corpus atque animam punire simul possunt. Et aliter: quod puniant et supplicio presentis pene, et metu future. Et hinc est illud quod in eodem psalmo  canitur: Cantate Domino canticum nouum, quod qui mundi purgamenta creduntur, de nationibus ac regibus iudicabunt.


IN PROuERBIIS SALOMONIS.

Int. Ceruus amicitie et pullus gratiarum fabulentur tecum : quid hic sequimur?

Resp. Ceruum amicitie accipiendum hic quidam putant Christum, totius dilectionis et caritatis magistrum. Pullum gratiarum Spiritum sanctum, qui sit omnium gratiarum, id est, carismatum distributor. Admonemur ergo ex hoc, ut semper Christi uel Spiritus sancti solatia requiramus.

 Int. Quid est quod scribitur: Septies cadet iustus, et resurget ?

Resp. In sermone utique aut in cogitatione, cum labitur: aut certe intra septiformis spiritus gratiam, cum delinquit. Quidam propter septem dies, per quos uite humane cursus reuoluitur, septies hic dictum esse confirmant: eo quod absque peccato uite istius cursus esse non possit.


IN ECCLESIASTE.

Int. Quid est quod in Ecclesiaste legimus: Florebit amygdalum, et impinguabitur locusta, et dissipabitur capparis: quoniam ibit homo in domum eternitatis sue ?

Resp. Tradunt per hec humanorum membrorum fieri significantiam. Nam in flore amygdali canos capillos,  in impinguatione locuste tumorem pedum, in dissipatione capparis concupiscentie frigus ostendit. Que cum seni in postreme uite tempore accesserint, tunc necesse est in terram, id est, quasi in eternitatis sue domum redeat. Bene tamen hec eternitatis domus etiam illa futura terra accipitur, de qua scriptum est: Placebo Domino in regione uiuorum .


IN CANTICIS CANTICORUM.

Int. Quid est illud quod de Ecclesia scribitur: Fusca sum et speciosa filia Hierusalem ? Si fusca, quomodo speciosa?

Resp. Quia ante examinationem sui Ecclesia pro diuersitate in se consistentium bipartita est: in sanctis  speciosa est, in peccatoribus fusca. Sicut et Hierusalem modo sanctam ciuitatem  Scriptura commemorat, modo peccatricem .

Int. Nomen fratruelis quid sibi uult in Canticis Canticorum?

Resp. Ecclesia, cuius nomine illic ad Saluatorem ista dicuntur, fratruelem uocat Christum, qui sit filius synagoge. Et quia Ecclesiam synagoge sororem in sanctis nostri interdum sentire uoluerunt, idcirco secundum quamdam Scripture elocutionem Christus Ecclesie fratruelis appellatur et sponsus.



CAPUT II. De questionibus difficilioribus noui Testamenti.


IN EuANGELIO MATTHAEI.

 Int. Quam ob causam in propheta euangeliste quatuor diuersa animalium  specie designantur?

Resp. Mattheus hominis retinet formam, quia a natiuitate hominis orditur dicens: Liber generationis Iesu Christi filii Dauid, filii Abraham . Marcus leonis specie prefiguratur, eo quod ut leo ingenti intulit uoce: uox clamantis in deserto: Parate uiam Domino . Lucas annuntiatur in uitulo, quod a sacrificiis uel a sacerdotio sumat exordium, dicens: Fuit in diebus Herodis regis Iudee sacerdos quidam nomine Zacarias . Ioannes aquila prenotatur: quia spiritu euolans ad superna tamquam de sublimi profert dicens: In principio erat uerbum, et uerbum erat apud Deum, et Deus erat uerbum .

 Int. Quomodo accipiendum est quod Dominus iehsu Christus Dauid filius  dicitur, cum utique natus non sit ex Ioseph, qui ex Dauid stirpe descendit?

Resp. In coniugium tunc Iudei secundum legem de consanguinitate proximas assumebant. Nec dubitandum est quod hac ratione etiam Maria ex eadem tribu ueniens, sicut Ioseph ex Dauid stirpe descenderit, immo processerit. Ideo autem per generationem Ioseph origo Marie significatur quia consuetudo Scripturarum est, uirorum potius quam feminarum seriem in generatione contexere. Cuius Marie quia cognata, sicut legitur, fuit Elizabeth , que fuisse scribitur de filiabus Aaron , manifestissimum est, quod in Christo secundum carnem  ex utroque genere conuenerit, regum scilicet sacerdotumque successio.

Int. Euangelista Mattheus  Ioseph gentium ex Iacob dicit: et quomodo Lucas  eum ex Heli fuisse commemorat?

Resp. Ideo quod alter secundum naturam, alter ei secundum legem pater fuerit. Consuetudo namque apud Iudeos ex lege erat, ut defuncti fratris uxorem ad suscitandum semen superstes frater acciperet. Iacob ergo atque Heli uterini fratres fuerunt: quorum superiore defuncto, posterior usus est ex lege coniugio. In eorum commemoratione Mattheus Ioseph prosapiam per regiam originem texuit, Lucas generationem eius sacerdotali successione deduxit.  Pater tamen Ioseph secundum naturam haud dubie Iacob fuit.

Int. Quare in Euangelio Maria Ioseph coniux dicitur ?

Resp. Consuetudo est Scripture, ut etiam sponsas appellet uxores.

Int. Quid est quod legimus: Ipse uos baptizabit Spiritu sancto, et igni ?

Resp. Quia per Spiritum sanctum uel peccata exuruntur in nobis, uel sanctificatio tribuitur, uel caritatis in passionibus tolerandis feruor accenditur. Aut certe quia Spiritu baptizati diuino iudicio examinabimur. Sunt qui dicant apostolos Spiritu sancto baptizatos esse, cum super eos ignis apparuit .

Int. Qualiter accipiendum est de columbe  illius corpore, in qua ad Saluatorem Spiritus sancti patuit manifesta descensio: utrum ante iam fuerit, an ad tempus factum subito apparuerit?

Resp. Utique ad tempus ostensum. Nam ut signum uisibile Spiritus sancti, qui erat inuisibilis, monstraretur, uerum quidem corpus columbe illius per diuinam potentiam, sed in tempore factum, ad horam apparuisse, ac deinceps destitisse credendum est. Angeli uero cum se humanis offerunt oculis, creduntur, ut quorumdam opinio est, ex isto crassiore ere, id est, uicino terris ad presens corpus assumere. Porro autem uocem aliquam ita putantur exprimere, cum illisus huic eri ictus tamquam palato uerborum sonum reddit.

Int. Iustis promittitur regnum celorum, et quomodo  etiam hoc dicitur: Quoniam ipsi possidebunt terram ?

Resp. Quia nouum celum et noua terra  in futuro repromittitur iustis, ut tunc cum Deo sicut angeli utrumque possideant.

Int. Cum dicat Saluator, Tyrum et Sidonem penitentiam agere  potuisse, si in eis diuinarum apparuissent signa uirtutum: quapropter illic facta non sunt, que salutem fuissent credentibus allatura?

Resp. Quia Dominus ac Saluator pro diuina dispensatione non uenerat, nisi ad oues que perierant domus Isrel . Et quid quod non uenerat nisi ad oues domus Isrel? Quia inter reliquas usquequaque nationes specialius unum Isrel Deum coluit:  atque, ut ita dixerim, peculiaris Dei quondam populus fuit , ob merita Abrahe  ac patriarcharum, uel Dauid : quibus Christus proprie repromissus, atque ex eorum stirpe descendens, inde ipsam carnem , in qua terris apparuit, assumpsit. Sed tamen quia uirtutes postea et in gentibus facte sunt, ita testimonium hoc intelligi potest, ut ubi dicit, Non ueni nisi, subaudiatur, prius: ut sic et testimonii ueritas et misericordia Dei in uniuersos prompta magis clareat.

Int. In Euangelio dicit Dominus et Saluator noster, Iugum meum lene et onus meum leue est , et quomodo legitur in psalmo, Propter uerba  labiorum tuorum ego custodiui uias duras ?

Resp. Equidem manifestum est quod omnes qui uolunt in Christo pie uiuere, persecutionem patiuntur : sed tamen diligentibus Deum que sunt dura in re presentium, efficiuntur leuia in spe futurorum.

Int. Quid intelligendum est loco illo, in quo scribitur: Orate ne fiat fuga uestra hieme, uel sabbato ?

Resp. Secundum historiam ita intelligendum est, ne fiat fuga uestra hieme, id est, ne in tribulatione fuge temporis accumuletur iniuria. Ne fiat fuga uestra sabbato: ne eo utique die quo habere requiem uacationemque consuestis. At uero secundum intellectum superiorem, ne fiat fuga uestra hieme uel  sabbato, ita accipi potest: ne uos fuga illa deprehendat, aut in peccatis algentes, aut bonis operibus otiantes.

Int. In eodem Mattheo  scribitur: Dico autem uobis, Non bibam amodo de hoc genimine uitis, usque in diem illum quo illud bibam uobiscum nouum in regno Patris mei. Quid hic sequemur?

Resp. Regnum Dei, ut docti interpretantur, Ecclesia est: in qua quotidie bibit sanguinem suum Christus per sanctos suos, tamquam caput in membris suis.

Int. Quid cause est quod dicitur: Amodo uidebitis Filium hominis sedentem ad dexteram uirtutis, et uenientem in nubibus celi ? Et alio loco dicitur non uisuros uenientem in nubibus celi, nisi in nouissimo tantum die plangentes omnes tribus  terre, et tunc uidebunt Filium hominis in nubibus celi ?

Resp. Quia in hoc primo corporis, id est, Ecclesie aduentu annuntiatur per manifestationem claritatemque signorum: ille uero alius aduentus capitis est, id est, ipsius Christi. In illo aduentu per membra sua Christus uenit, in hoc per seipsum.


IN MARCO.

Int. Quid significat in Euangelio quod dicit: Qui enim habet, dabitur illi: et qui non habet, etiam quod habet, auferetur ab illo ?

Resp. uerbi gratia, ut si fidem habens, caritatem non habeat, etiam ipsa fide careat, quam forte habere uidebatur. Sicut Iudei per Scripturam diuinam  non intelligentes Christum, etiam ipsam quam se putabant tenere, Dei notitiam perdiderunt, et Filium non recipientes, etiam Patrem non habent.

Int. Marcus euangelista tertia hora diei Dominum significat esse crucifixum : et quomodo alius euangelista horam sextam qua crucifixus sit fuisse commemorat ?

Resp. Quia hic illam pene horam in scriptis suis retulit, qua uere crucifixus est. Atuero ille hore anterioris tempus commemorandum putauit, quo de eo Iudeis acclamantibus iudicatum est, quasi per anticipationem relationis ea hora crucifixus sit, qua iussus est crucifigi. Sed tamen in ipsa hac passione eius sic tenere debemus, quod ita homo ille qui assumptus  sit, pro eiusdem uoluntate pertulerit, ut uerbum illud quod in principio apud Deum Patrem erat, inuiolatum intemeratumque permanserit: ergo illud iniurie obnoxium fuit, quod pro humana infirmitate susceperat: illud uero incorruptum mansit, quod diuina eternitas possidebat.


IN LUCA.

Int. Quid est quod scribitur in Luca de Zacaria sacerdote, quod esset de uice Abia ?

Resp. uiginti quatuor sortibus in ministerium templi distributi fuerant sacerdotes , ut ordine uicis sue quisque sacerdotali fungeretur officio: in hoc ergo ordine octauam sortem Abia habuit, de qua uice Zacarias sacerdos fuit.

Int. Qui illi sunt qui in Scripturis sacris nomina  antequam nascerentur acceperunt?

Resp. In nouo Testamento, preter Saluatorem, solum legimus Baptistam Ioannem: In ueteri quatuor sunt, Isaac , Ismel , Salomon, uel Iosias  qui ortu uideantur iuniores esse quam nomine.

Int. Ad aduentum matris Domini, quomodo Ioannes adhuc sensu carens in utero potuit exsultare materno ?

Resp. Hoc matris magis sensu uel gaudio a quibusdam factum estimatur, ut etiam interioribus potuerit exsultare uisceribus. Aut certe si hoc ad Ioannem potius referre placet, inter miracula diuina reputandum est, sicut et illud, cum uox asine in sonum sermonis erupit .

 Int. In eodem Euangelio quid sibi uult illud quod legitur: Factum est autem in sabbato secundo primo, cum transiret per sata, uellebant discipuli eius spicas, et manducabant confricantes manibus ?

Resp. Quidam hoc loco diem dominicum ita appellatum existimant, eo quod uideatur secundus ab illa legali obseruatione sabbati, et primus sit euangelice gratie celebritate. Si cui autem hoc minus satisfacere uidetur, quod diem ipsum magis sabbati fuisse contendat, quia scriptum sit de eo: Quid facitis quod non licet in sabbatis ? potest forsitan et ipse nichilominus dies sabbati ita ex hoc intelligi, ut nunc obseruatione nostra secundus sit, qui primus quondam fuerit obseruatione Iudaica. Rectissime enim dies primus dies dominicus deputatur.

 Int. Quomodo uisionem illam in qua Dominus assumptis tribus discipulis glorificatus est, Lucas post octo, alii uero euangeliste post sex dies subsecutam esse commemorant ?

Resp. Lucas, qui, habito Domini apud discipulos sermone post octo dies, scribit uisionem hanc discipulis ostensam, et eum diem quo Dominus locutus est comprehendit et eum quo iehsu glorificatus apparuit. Hi uero qui sex dies indicandos putauerunt, mediis tantum atque integris diebus annumeratis, quasi semiplenum primum illum diem postremumque tacuerunt.

Int. Rursus in eodem dicit: Erunt enim ex hoc  quinque in domo una diuisi, tres in duo et duo in tres diuidentur; pater in filium, et filius in patrem suum; mater in filiam, et filia in matrem, socrus in nurum suam, et nurus in socrum suam . Quid est quod cum superius quinque uideatur posuisse personas, sex in subsequentibus cum personarum significatione subiecit?

Resp. Mater et socrus eadem intelligi potest que per filiam et nurum duobus sit compellata nominibus: ac perinde et in subsequenti quinque uideri potest numerus personarum.

Int. In parabola Lazari et diuitis al quante questiones incurrunt. Aut quomodo diues in tormentis sit ante iudicium ; aut quomodo digitus Lazari dicatur ; numquid corpora  apud inferos sint; aut ipse aquam desideret; numquid sitim corporis sentiebat?

Resp. Hec omnia secundum eos affectus loquitur, quos aliquando pro necessitate corporis gesserat. Ceterum ille ante iudicium tormentorum sensus quasi pro loco custodie in quo erat accipiendus est: reis quippe ipsa custodia etiam ante iudicium non est absque tormentis. In hoc quoque quod apud infernum Abraham uidit hec subesse, a quibusdam ratio putatur, quod etiam omnes sancti ante aduentum Domini nostri Iesu Christi ad inferna, licet in refrigerii locum, descendisse dicuntur. Alii opinantur locum illum in quo Abraham erat, ab illis inferni locis in superioribus constitutum, propter quod dicat Dominus de illo diuite: Eleuans oculos suos cum  esset in tormentis, uidit Abraham de longe; sinumque ipsius Abrahe designari illius regionis quietem.

Int. Quomodo accipiendum est quod legimus: Regnum Dei intra uos est ?

Resp. In unoquoque pro bonorum malorumque actuum discrepantia, aut Deus regnat, aut diabolus: quia necesse est cuius uoluntatem opere procurat, eius imperio uideatur esse subiectus. Itaque si iusti sunt quidam, Deus in his regnare dicendus est; diabolus, si iniusti. Potest et fides regnum Dei dici, qua itur ad regnum, quia utique iustus ex fide uiuit: et per quam Christus habitat in cordibus sanctorum suorum .

Int. Quomodo in Luca latroni Saluator dicit: Hodie mecum eris in paradiso , cum utique  die illo secundum hominem corpore in terra, anima apud inferos fuerit?

Resp. Potest forte hic pro paradiso accipi ille attribute quietis locus, ubi Abraham esse cum Lazaro, in Euangelio Saluator ostendit . Aut certe ita intelligendum est, quod hanc promissionem Dominus secundum effectum diuine potestatis impleuerit, quia ubique Deum esse noscendum est.


IN IOANNE.

Int. Quadraginta et sex anni, affirmantibus Iudeis, secundum Euangelium Ioannis , in edificatione templi quomodo ostenduntur impleti?

Resp. Salomonem quidem septem tantum annis domum Domini edificasse satis constat ex Scriptura  hoc dicente: Aedificauitque eam in annis septem . Quadraginta uero sex anni in templi restauratione ponuntur, que habita est in diebus Esdre, post subuersionem Hierosolyme, captiuitatemque Iudeorum. Porro ipsa reparatio exedificandi templi diu tracta est, uicinis in circuitu nationibus opus assidua infestatione prohibentibus.

Int. Quomodo Saluator assumptum hominem duxit in celum? aut quomodo celum promittitur sanctis, cum dicat: Nemo ascendit in celum, nisi qui descendit de celo Filius hominis qui est in celo ? Aut quomodo in celo erat, cum adhuc esset in terra?

Resp. Secundum carnem in terra erat, secundum Deitatem celo non deerat. Ideo et ipse ascendit qui descendit, quia licet assumpserit hominem, tamen  homo et Deus, hoc est, Christus, una persona est; et utique cum ille sit caput, sancti autem membra sint, necesse est ut sequantur membra quo caput precessit, ut sit in celo Christi corporis plenitudo.

Int. Qualiter illud accipiendum est quod scribitur: Non enim ad mensuram dat Deus spiritum ?

Resp. Hoc quidam de Filio proprie intelligendum esse confirmant: quia homines dum alii aliis plus minusue capiant, utique ad mensuram spiritum accipere uidentur, iuxta illud Apostoli: Habentes autem donationes secundum gratiam, que data est nobis, differentes, siue prophetiam secundum mensuram fidei , etc. Christo uero unigenito suo, qui etiam dat, non est spiritus ad mensuram datus, quia in eo  est omnis plenitudo diuinitatis .

Int. Saluator dicit: uos ascendite ad diem hunc, ego non ascendam ad diem festum istum , et quomodo postea scribitur de eo: Ut autem ascenderunt fratres eius, tunc et ipse ascendit ad diem festum ?

Resp. ueritas mendacium loqui non potest. Atque idcirco non aliter a Iesu factum est, quam quod se pronuntiauerat esse facturum. Scenopegia solemnitas Iudeorum non unum diem, sed plures dies solemnitate complectitur, sicut et Pasche festiuitas. Ergo quia dixerat, non ascendo ad diem festum hunc, utique ad diem festum ipsum, sicut predixerat, non ascendit. Nam et sequitur in Euangelio: Hec cum dixisset ipse, hoc est, Saluator, mansit in Galilea; ut intelligamus  in ea quidem solemnitate, sed non eumdem diem fuisse, de qua postea scribitur: Ut autem ascenderunt fratres eius, tunc et ipse ascendit ad diem festum. Potest et figurate intelligi hic dies festus, ad quem Saluator se non ascensurum esse professus est, ut in se mutandam festiuitatem doceret.

Int. Qualiter sentiendum est de loco illo, in quo de Iesu Christo Saluatore nostro scribitur: Nemo misit in eum manus, quia nondum uenerat hora eius ?

Resp. Hora hec non secundum mathematicos intelligenda est, sed potius hora illa qua ipse crucifigi, qua ipse pati uellet; et ideo nondum uenerat hora eius, quia nondum uniuersa perfecerat, quia nondum  cuncta proposite operationis impleuerat, propter que homines terramque uisitauerat.

Int. Quomodo intelligendum est quod Saluator dicit: Cum loquitur mendacium, ex propriis loquitur, quia mendax est et pater eius ?

Resp. Supra dixerat Dominus ad Iudeos: Si Deus pater uester esset, diligeretis utique me, et postea: uos ex diabolo patre estis, et desideria patris uestri uultis facere. Ile homicida erat ab initio, et in ueritate non stetit, quia non est ueritas in eo. Cum loquitur mendacium, hic subaudiendum est, unusquisque uestrum, ex propriis loquitur, quia mendax est et pater eius, id est, diabolus. Sunt qui ita disputant: Cum loquitur mendacium, id est, diabolus, de propriis loquitur, quia mendax est, et pater eius,  hoc est mendacii ipsius pater est, quia ab ipso uideatur ortum esse mendacium; ut sicut Deus Filium ueritatem genuit, ita et diabolus filium genuerit falsitatem.

Int. Quomodo accipiendum est illud quo dicitur: Abraham pater uester exsultauit ut uideret diem meum, et uidit, et gauisus est ?

Resp. Prophete uidentes appellabantur , ideo quod S. Spiritus munere ea que ceteris erant clausa, quasi conscii futurorum uidebant; inter quos et Abraham Christum uidit in spiritu.

Int. Dicitur in Euangelio: Scimus quia peccatores Deus non exaudit , et quomodo Saluator in alio loco dicit: Omnis qui petit, accipit ?

Resp. Sunt qui ex hoc loco ita sentiunt: Ille, inquiunt,  qui dixit peccatores non exaudiri cecus fuerat, et plenam adhuc quasi infuso collyrio uidere non poterat ueritatem. Certum est autem diuine misericordie aurem patere pulsantibus. Potest et hac ratione intelligi quomodo Deus non exaudiat peccatores, ut etiam si exaudiantur ad impetrandam propriam salutem, non exaudiantur in signis.

Int. Deus et Saluator quid est quod in Euangelio Ioannis dicit: In iudicium ego in hunc mundum ueni, ut qui non uident uideant, et qui uident ceci fiant ?

Resp. Non minima questio, sed nos breuiter pro necessitate quid hic doctorum opinio habeat proferemus. Ut qui non uident uideant, et qui uident ceci fiant: id est, ut hi qui se non uidere confitentur et  medicum querunt, uideant; hi uero qui se putant uidere et medicum non requirunt in sua cecitate permaneant. Itaque in hoc iudicium uenisse se dixit, quo discerneret causam credentium et incredulorum. Ergo ut qui non uident uideant, potest intelligi de gentibus qui uisuri erant per fidem; et qui uident ceci fiant, accipi de Iudeis potest, qui cecabantur per propriam infidelitatem.

Int. Quomodo Saluator loquitur: Pater maior me est , et alio loco dicit: Ego et Pater unum sumus ?

Resp. Dominus iehsu ita uerus homo ut uerus Deus, de Patre Deo Deus, de matre homine homo, illud secundum hominem, hoc secundum Deum locutus  creditur. Iuxta quam rationem diuinitatis atque humanitatis, etiam in reliquis que aut equalitatem cum Patre, aut humilitatem eius sonant, facile intellectus patebit.

Int. Quid mysterii continet locus ille ubi Dominus pedes discipulorum lauit ?

Resp. In loco illo maledictum calcanei diluitur, quod diabolo incentore anime nostre gressus incurrebant . Primo enim morsibus eius nostrum patebat calcaneum. Porro cum dictum est: Ecce dedi uobis potestatem calcandi super serpentes et scorpiones , maledictum illud abolitum est.


IN EPISTOLA AD ROMANOS.

Int. . Que intelligentia est capituli  illius quo Apostolus proponit dicens: Si autem iniquitas nostra iustitiam Dei commendat, quid dicemus? Numquid iniquus Deus est qui infert iram?  Absit. Alioquin quomodo iudicabit Deus hunc mundum? Si enim ueritas Dei in meo mendacio abundauit in gloriam ipsius, quid adhuc et ego tamquam peccator iudicor, et non  faciamus mala, ut eueniant bona: quorum damnatio iusta est.

Resp. Obscurissimus atque perplexus in Apostolo locus, et multis ad discutiendum proferendumque sensum uerbis indigens; nobis tamen pro festinatione sermonis arctandus. Dixerat supra: Est autem Deus uerax, omnis autem homo mendax, sicut scriptum est: Ut iustificeris in sermonibus tuis, et uincas  cum iudicaris. Iam etiam adiicit: Si autem iniquitas nostra iustitiam Dei commendat, quid dicemus? Hic de testimoniis que supra posuerat, nascentem euentilat questionem, et adiungit: Numquid iniquus Deus qui fert iram, id est uindictam? Secundum hominem dico, hoc est, secundum humanam elocutionem, quod quasi iniquum Deum appellauerat. uel quod iram eius dixerat, cuius passio in Deum non cadat. Absit: hoc est, absit ita credi, ut iniquum Deum esse dicamus: qui, si hec ita sunt, iram infert delinquenti. Alioquin quomodo iudicabit Deus mundum, nisi summa equitate atque iustitia? Deinde sequitur: Si enim ueritas Dei in meo mendacio abundauit in gloriam ipsius. Et hoc ita proponit, ut refellentis sit, non approbantis: quia si  ueritas Dei mendacio hominis indiguit, nec peccator tamquam peccator, iudicabitur, et que blasphemabant in apostolos uera uidebuntur. Ergo quid est quod dicit? Et si ex comparatione iniustitie iustitia clarescat, non ideo tamen homo iniustus esse debet, ut Deus iustus appareat. Damnatio eorum iusta est, qui nos hec affirmant dicere. Quid dicere? faciamus mala, ut ueniant bona. Putabantur autem apostoli istud dicere apud eos qui male interpretabantur dictum apostolicum, illud utique: Ubi abundauit peccatum superabundauit gratia .

Int. Quid illud est quod legimus: Ut quid enim Christus, cum adhuc infirmi essemus, secundum tempus pro impiis mortuus est? uix enim pro iusto quis  moritur. Nam pro bono forsitan quis audeat mori .

Resp. Hoc est quod uult intelligi: Ille pro impiis mortuus est, cum uix quisquam reperiatur mori uelle pro iusto. Nam pro bono, id est Christo, forsitan aliquis mori audeat. Hic etiam de se uerecunde indicans quod pro Christo mori possit. Et aliter: uix enim pro iusto quis moritur. In ueteri lege, in qua est pro mandatorum seueritate iustitia, uix pauci martyres sunt reperti: in nouo autem instrumento, in quo est pro pietate preceptorum bonitas, innumerabiles martyres exstiterunt.

Int. Apostolus dicit de Deo Patre: Sed pro omnibus nobis tradidit illum , id est, Filium, quid in hoc significat?

 Resp. Traditioni acquieuit. In sacris namque libris facere interdum Deus dicitur, in quibus faciendis uidetur prestare patientiam. Alia quippe sunt que fieri Deus uult, alia que fieri sinit. uult ergo fieri quod facta appareant esse meliora. At uero deteriora permittit, ut libertas humani constet arbitrii in qua arbitrii libertate bonorum malorumue sectatoribus diuino iudicio exhibeatur retributio iusta meritorum.

Int. In hac eadem Epistola quid intelligendum est de hoc quod legimus; Quis accusabit electos Dei? Deus qui iustificat. Quis est qui condemnet? Christus iehsu qui mortuus est, immo qui resurrexit, qui est ad dexteram Dei, qui etiam interpellat pro nobis .

Resp. Hec in quibus sibi ipse respondit, quasi  legenda. Et est sensus iste: Nisi forte electos suos aut Deus qui iustificat, aut Christus qui pro his est mortuus, condemnabit. Minime utique, qui etiam interpellat pro nobis. Hoc est quod dicit: Nemo condemnabit electos.

Int. Quid sentiendum est in hoc loco in quo Apostolus loquitur: Optabam enim ego ipse anathema esse a Christo pro fratribus meis, qui sunt cognati mei secundum carnem, et reliqua ?

Resp. Anathema interdum, ut et hic, occisionem interfectionemque significat. Ergo hic Apostolus perire optat in carne, ut alii saluentur in spiritu. Et aliter: Ita hic Apostolus uim nimie caritatis expressit, exoptans si fieri possit a Christo anathema esse pro fratribus, sicut et Moyses qui cum pro populo  suo Deum peteret, ait: Et nunc, Domine, siquidem dimittes illis peccata illorum, dimitte; sin autem, dele me de libro tuo quem scripsisti .

Int. Idem loquitur de Deo: Ergo cui uult miseretur, et quem uult indurat : quid hic sequimur?

Resp. Induratur cor Deo, dum criminum pena differtur.

Int. Rursum ipse affirmat dicens. Quod querebat Isrel non est consecutus: electio autem consecuta est, ceteri uero excecati sunt : quis huius rei sensus est?

Resp. Non quia Deus ullum uolentem aspicere cecitate percutiat: quia omnes, sicut scribitur, uult saluos fieri : sed illos qui seipsos excecauerant,  pro retributione malitie dicitur tradidisse [Al. tradere], dum deserit. Tradere enim Domini est relinquere.

Int. Qualiter accipiendum est illud quod scribitur: Si esurierit inimicus tuus, ciba illum; si sitit, potum da illi: hoc enim faciens, carbones ignis congeris super caput eius .

Resp. Hoc est, ignem compunctionis congeres, cum bona pro malis reddes. Et aliter: Non quod hoc animo inimicus pasci debeat, ut carbones ignis super caput eius dum pascitur congregentur; sed quod inimicus ille cum bona pro malis recipit, si nulla malitie sue penitentia commouetur, ipse sibi potius carbones ignis super caput suum congerat.

Int. Cum potestas non sit nisi a Deo, sicut Apostolus  dicit , cur non omnes bene accipi eam administrantes reperiuntur?

Resp. Quia et uitam hanc omnes equaliter a Deo capiunt, nec tamen omnes equaliter uiuunt.


I AD CORINTHIOS.

Int. Omne, inquit, peccatum quodcumque fecerit homo, extra corpus est; qui autem fornicatur, in corpus suum peccat : quid hic sentiendum est?

Resp. Quod cetera peccata per corpus extrinsecus admittantur, fornicatio sola in corporis passionibus administretur.

Int. Qualiter locus ille accipitur in quo scribitur: Numquid domos non habetis ad manducandum et bibendum? aut Ecclesiam Dei contemnitis, et confunditis  eos qui non habent ?

Resp. Apud Corinthios quondam, sicut aliqui asserunt, praua inualuerat consuetudo, ecclesias passim dehonestare conuiuiis, in quibus uescebantur ante Dominicam oblationem, quam post cenam noctibus inferebant: cumque diuites ebrii ad Eucaristiam uenirent, uexabantur inopes fame. Mos uero iste, ut refertur, de gentium adhuc superstitione ueniebat. Unde etiam quibusdam locis per Aegypti rura, uel Syrie, die sabbati nocte post cenam dicitur ad ecclesiam conuenire.

Int. Cuiusmodi prophetia est de qua scribitur: Si autem omnes prophetent, intret autem quis infidelis, uel idiota, conuincitur ab omnibus, diiudicatur ab omnibus, occulta enim cordis eius manifesta fiunt .

 Resp. Prophetie genus duplex est: doctrine unum, aliud diuinationis. Sed diuinatio preteritis temporibus magis uiguit, doctrina presentibus. Occulta autem cordis eius manifesta fiunt, dum in Ecclesia prophetante doctore conscientia compungitur audientis.

Int. Quid est quod scribitur, traditurus Filius regnum Deo Patri ?

Resp. Traditurus quidem, sed tamen non ita traditurus, ut careat. Traditio autem regni nostra prouectio est, tunc cum esse ex integro Filii metuerimus in Patris regno.

Int. Quid sibi uult illud quod scribitur: Omnes quidem resurgemus, sed non omnes immutabimur ?

 Resp. Id est, non omnes in gloriam immutabimur, quia resurrectio et incorruptio communis est omnium, immutatio autem ad gloriam proprie iustorum.


II AD CORINTHIOS.

Int. Apostolus dicit: Obsecramus pro Christo, reconciliamini Deo: eum qui non nouerat peccatum, pro nobis peccatum fecit, ut nos efficeremur iustitia Dei in ipso : quid hic sequimur?

Resp. Reconciliamini, inquit, Deo, qui Christum fecit hostiam pro peccato. Peccatum uero appellari ipsam hostiam, si in ueteri Testamento requiras, inuenies. Potest istud et ita intelligi, factum hostiam pro peccato Christum, quia Filium suum misit in similitudine carnis peccati.

Int. Datus est, inquit, mihi stimulus carnis mee angelus  Satane, qui me colaphizet : quomodo istud accipiendum est?

Resp. Dicunt quidam Apostolum sepe dolore capi, tis esse uexatum. Melius autem puto ita accipi, ut colaphizatus in illis passionibus intelligatur, quas enumerauit ipse, dicens: Ter uirgis cesus sum, semel lapidatus sum, etc. . Stimulum ergo carnis appellat tribulationem carnis; et angelum Satane illum quo quasi immissore tanta illa pateretur ostendit.


AD EPHESIOS.

Int. Quomodo intelligendum est hoc quod Apostolus scribit, quod proposuerit Dominus in dispensationem plenitudinis temporum instaurare omnia in Christo, que in celis, et que in terra sunt in ipsum ?

 Resp. uere mirum est quid nunc reparetur in celo. Reparatur ergo secundum opinionem quorumdam, illa que cum principe suo cecidit angelorum portio, per augmentum societatemque sanctorum, de quibus scribitur: Sed sunt sicut angeli in celo . Reparantur quoque omnia in terra, cum etiam in locum deficientium Iudeorum admittuntur credentes ex gentibus. Et aliter: Instaurantur que sunt in terra, dum nos per Mediatoris nostri sanguinem conciliationemque reparamur. Reparantur celestia, cum de salute nostra gaudium nascitur angelorum.

Int. Quid est quod Apostolus loquitur de Deo Patre: Ex quo omnis paternitas in celis et in terra nominatur ?

Resp. Quia cum ille nobis Pater primus et uerus  sit, ab illius nomine deriuatur quando alii patres appellantur.

Int. Quomodo Apostolus dicit: Honora patrem et matrem, quod est mandatum primum , cum in mandatis, ut quidam ordinant, quarto sit loco?

Resp. Aliqui de hoc ita disserunt dicentes: Tria illa mandata que superiora sunt, omnia ad Deum pertinent, septem sequentia ad hominem; et tria illa ad Deum pertinentia in una legis talis tabula tenebantur, in alia uero tabula precepta illa erant que ad hominem pertinebant. Hoc itaque mandatum in septem mandatis que ad proximum pertinent, primum est. Alii uero qui hoc mandatum non quarto, sed quinto loco, quod et nos probamus, esse confirmant,  ita de hoc disputant: Decalogum ipsum totum, quia in illa prima lege conscriptum est, recte primum mandatum appellari, quod utique primum faciat ordo, postea aliorum in lege consequens preceptorum. Item ex hoc aliter: Honora patrem et matrem, quod est mandatum primum, et subiungit, in promissione. In qua promissione? Ut bene sit tibi, et sis longeuus super terram . Igitur in mandatis hoc est primum mandatum, quod habeat, quam supra diximus, promissionem.

Int. Quid sibi uult illud quod scribitur: Spiritum nolite exstinguere ?

Resp. Exstinguere, id est fugare per opera iniquitatis. Dauid inquit: Spiritum sanctum tuum ne auferas a me .

 Int. Sequitur paulo post in eodem: Ut integer spiritus uester, et anima, et corpus sine querela in aduentum Domini nostri Iesu Christi seruetur : quid hic intelligendum est?

Resp. Spiritum hic dicit utique illum sanctum, de quo supra dixerat: Spiritum nolite exstinguere. Qui quidem cum in substantia sua non possit exstingui, exstinguitur in nobis, cum aufertur a nobis. Donum namque eius uel gratia in hominibus sicut eorum uirtutibus accenditur, ita eorum uitiis exstinguitur. Alii asserunt spiritum hic accipiendum esse anime ipsius intellectum atque sapientiam. De quo alio loco idem Apostolus dicit: Et ipse Spiritus testimonium reddit spiritui nostro, quod sumus filii Dei . Hoc est, quod ille Spiritus sanctus huic intellectuali  spirituali nostro testimonium reddat, quod sumus filii Dei. Alio quoque loco Apostolus loquitur: Psallam spiritu, psallam et mente . Hic spiritum pro uoce ponens, et uoce dicit pariter et mente psallendum.


AD COLOSSENSES.

Int. Quid intelligendum est in capitulo illo, in quo ad Colossenses scribitur: Si mortui estis cum Christo ab elementis mundi, quid adhuc tamquam uiuentes in mundo decernitis ? Et reliqua.

Resp. Perstringamus, ut possumus, locum summis obscuritatibus inuolutum. Disputat contra eos qui ex Iudeis Christiani, propriis contendebant ceremoniis inherere. Supra enim dixerat de improbabili eorum obseruantia in cibo et potu; et quod neomenie eorum  et sabbata umbram futurorum pretulissent . Rursum in consequentibus dicit: Si mortui estis cum Christo ab elementis mundi, quid adhuc tamquam uiuentes in mundo decernitis? Id est, diiudicatis dicendo: Ne tetigeritis, neque gustaueritis, neque contrectaueritis, que sunt omnia in interitu ipso usu suo , secundum precepta et doctrinas hominum: que sunt rationem quidem habentia sapientie in superstitione et humilitate, et non ad parcendum corpori. Doctrinas hominum dicit, quia precepta ipsa carnaliter intelligant, precipientes in lege, prohibita non manducari: sed hoc, sicut ipse subiungit, in superstitione et humilitate superuacua, et in corporis afflictione, cui utique corpori non parcatur,  uel per eiusmodi abstinentiam uel per circumcisionem. Sequitur autem: Non in honore aliquo ad saturitatem carnis, ergo hoc est quod uult intelligi: Omnes ille obseruationes, licet in obseruantia aliquam sapientie preferre uideantur figuram, quia putentur legem preceptorum tenere, tamen in superstitione sunt, non in aliquo honore Dei, sed ad explendam uoluntatem obseruantie carnalis.


I AD TIMOTHEUM.

Int. Que singularum rerum est accipienda discretio in his quas Apostolus profert dicens: Obsecro igitur primo omnium fieri obsecrationes, orationes, postulationes, gratiarum actiones .

Resp. Obsecrationes fiunt pro peccatis preteritis et presentibus; orationes pro adipiscendis que speramus;  postulationes cum pro aliis interuenimus; gratiarum actiones cum ea que poscimus impetramus, uel certe cum pro immensis Dei beneficiis gratias laudesque referimus.

Int. Locus ille quomodo accipiendus est, in quo scribitur: Quorumdam hominum peccata manifesta sunt precedentia ad iudicium, quosdam autem et subsequuntur ?

Resp. Supra dixerat, aduersus presbyterum accusationem non recipiendam, nisi sub duobus et tribus testibus ; et paulo post addidit: Quorumdam hominum peccata sunt precedentia ad iudicium, utique dum omnibus nota sunt; quedam autem et subsequuntur, utique dum postea in iudicio comprobantur. Quod si istud aliqui in iudicio Dei magis accipiendum  putant, potest ita intelligi: Precedere ad iudicium illa peccata que ante hic unusquisque commiserit; subsequi uero illa, quibus nos quidem causas dedimus, sed iam post transitum nostrum consummata intelliguntur. Ergo subsequuntur nos in iudicium huiusmodi peccata, si, uerbi gratia, cui inopie nos causas attulimus, fame post obitum nostrum atque egestate consumptus sit.


II AD TIMOTHEUM.

Int. Alexander erarius multa, inquit, mala mihi ostendit: reddet ei Dominus secundum opera eius . Et item: Percutiet te Dominus, paries dealbate : quomodo hec intelligenda sunt?

Resp. Percutiet te, inquit, non percutiat; et rursum reddet, non reddat. Unde fit ut non tam maledicentis  animo dicta esse uideantur, quam iudicium Dei atque uindictam denuntiantis. Item aliter: Et si per administrationem prophetie immoto animo maledicat propheta, ut illud: Obscurentur oculi eorum ne uideant ; dicit quid eorum meritis debebatur. Quia omnis preuaricatio et inobedientia accipit iustam operis atque mercedis retributionem .


AD HEBRAEOS.

Int. Quid in hoc sequimur quod Apostolus dicit: Fide Iacob moriens singulos filiorum Ioseph benedixit, et adorauit fastigium uirge eius ?

Resp. Sceptri significatio est accipienda per uirgam, et per hoc regni potestatisque fastigium in quo  Christus intelligitur adoratus, qui uidelicet futurus erat regni Hebreorum caput.


IN ACTIBUS APOSTOLORUM.

Int. Quid indicat illud quod legimus: Sabbati habens iter , id est, mille passus?

Resp. Sabbato enim usque ad montem Oliueti ire Iudeis licitum erat: uel certe sicubi fuissent, tanto spatio deambulandi licentiam presumebant.

Int. Spiritus sanctus quomodo ante ascensionem a Saluatore secundum euangelistam Ioannem apostolis insufflatur , cum secundum Actus apostolorum post decimum ascensionis diem in apostolos missus sit ?

Resp. Multe sancti Spiritus gratiarum donationes sunt, secundum illud quod Apostolus dicit: Alii quidem  datur per Spiritum sermo sapientie, alii sermo scientie secundum eumdem Spiritum, alii gratia sanitatum in uno Spiritu, etc. . Igitur ante ascensionem gratiam sancti Spiritus acceperunt, qua possint peccata dimittere, et baptizare, et credentibus Spiritum adoptionis infundere; secundum quod tunc cum eis a Saluatore spiritus insufflaretur, dictum fuerat: Quorum remiseritis peccata, remittentur eis; et quorum retinueritis, retenta erunt . At uero post ascensionem multo maiorem sancti Spiritus gratiam perceperunt in operatione uirtutum, et gratia sanitatum, et diuersarum perceptione linguarum: iuxta illud quod eisdem eodem promissum fuerat die, ut baptizarentur Spiritu sancto, et induerentur uirtute , qua Euangelium Christi uniuersis gentibus  possint predicare. In hac ergo perceptione sancti Spiritus secundum Dominice gratie distributionem apostolorum demonstratur profectus, non compugnantium diuersitas Scripturarum. Et aliter, quare bis datus sit Spiritus sanctus, egregie quidam doctor exposuit dicens de eo quem primum hic Saluator per seipsum dedit, et de celis postea misit, ut significaretur dilectio proximi et dilectio Dei, que in cordibus sanctorum per Spiritum sanctum diffunditur , qui datus est ad euangelizandum Dei uerbum. Per quod apostoli sese in orbis partes intulerunt, quantum narrat historia, Bartholomeus in Indos, Thomas tetendit in Parthos, Mattheus Aethiopes, Andreas Scythas predicatione molliuit, Ioannem Asiam diuino sermone correxit, Petrus Cappadociam  atque Galatiam, Bithyniam pariter et Pontum, prouinciasque confines, dum Iudeis predicat, circuit: postremo Romam illustraturus accessit. Paulus ab Hierusalem usque Illyricum cum Euangelio repleuisset , tam innumeras ac dispares nationes preceptis tamquam armis uictor edomuit.

Int. Cum in Actibus apostolorum primum legatur: uiri autem qui comitabantur cum eo, hoc est cum Apostolo, stabant stupentes, audientes quidem uocem, neminem autem uidentes , quomodo postea Apostolus dicit: Et qui mecum erant, lumen quidem uiderunt, uocem autem non audierunt eius qui loquebatur mecum ?

Resp. Superius ubi audisse uocem referuntur a  Deo, non uocem, sed inconditum sonum uocis acceperunt, ut eos postea dicat uocem non audisse, id est, expressam uerborum significantiam, qua possint intelligere quod sonabat. Ac perinde idcirco diuersa uice et audisse referuntur, quia quantum ad sonum pertinet, audierunt; quantum ad uerba, non audierunt.

Int. Quare prius communis cibus uocabatur, qui putaretur immundus?

Resp. Quod contra interdictum tunc Dei in commune ceteris pateret hominibus, qui in ciborum discretione legis obseruantiam non tenebant, per quam Iudei partem Dei se esse iactabant. Purificatus est autem etiam Domino dicente ad Petrum: Que Deus purificauit, ne tu commune dixeris .

Int. Quid illud est quod in Actibus apostolorum,  duodecim illi qui Ioannis baptismo baptizati fuerant, baptizantur a Paulo ?

Resp. Hoc idcirco, quia non in nomine Trinitatis baptizati erant. Baptismum enim Ioannis licet in eum qui uenturus est, baptizaret, tamen proprie Ioannis Baptismum dicebatur. Unde et ab hereticis uenientes non rebaptizantur a nobis, si baptizatos constat in nomine Trinitatis: nisi impositio tantum manus ad fidem rectam conuersis adhibetur, ut per hanc sancti Spiritus suscipiatur infusio.


IN EPISTOLA IACOBI.

Int. Quomodo dicitur: Deus intentator malorum est, et ipse neminem tentat ; cum nichilominus scriptum sit: Tentat uos Dominus Deus uester ?

Resp. Tentatio Domini probatio appellatur. Neque  enim ille quemquam tentat in passionibus, sed a concupiscentiis nostris illa tentatio est, cum humiliati deiicimur. A Domino est tentatio, cum probat et glorificamur, et ideo Dominus intentator malorum est.


IN EPISTOLA IOANNIS.

Int. Quomodo perfecta caritas foras mittit timorem , cum rursum scribitur: Timor Domini castus permanet in seculum seculi ?

Resp. Quisquis Deum diligit, utique absque Deo esse formidat. Hic est timor Dei, qui permanet in seculum seculi. Igitur timor hic de perfecta Domini caritate descendit; at uero alius timor ille de temporariis rebus nascitur: quarum sepe amissionem ueremur. Hunc timorem foras mittit diuine perfectio  caritatis.

Int. Item in Epistola sua Ioannes ponit: Tria sunt que testimonium perhibent, aqua, sanguis, et spiritus : quid in hoc indicatur?

Resp. Simile huic loco etiam illud mihi uidetur, quod ipse in Euangelio suo de passione Christi loquitur dicens: Unus militum lancea latus eius aperuit, et continuo exiuit sanguis et aqua; et qui uidit, testimonium perhibuit . In eodem ipse de Iesu supra dixerat: Inclinato capite tradidit spiritum . Quidam ergo ex hoc ita disputant: Aqua baptismum, sanguis uidetur indicare martyrium, Spiritus uero ipse est qui per martyrium transit ad Dominum. Plures tamen hic ipsam interpretatione  mystica intelligunt Trinitatem, eo quod perfecta ipsa perhibeat testimonium Christo: aqua Patrem indicans, quia ipse de se dicit: Me dereliquerunt fontem aque uiue ; sanguine Christum demonstrans, utique per passionis cruorem; spiritu uero sanctum Spiritum manifestans. Hec autem tria de Christo testimonium ita perhibent, ipso in Euangelio loquente: Ego sum qui testimonium perhibeo de meipso; et testimonium perhibet de me qui misit me Pater . Et item: Cum autem uenerit Paracletus, quem ego mittam uobis Spiritum ueritatis, qui a Patre procedit, ille testimonium perhibebit de me . Perhibet ergo testimonium Pater, cum dicit: Hic est Filius meus dilectus ; Filius, cum dicit: Ego et Pater  unum sumus ; Spiritus sanctus, cum de eo dicitur: Et uidit Spiritum Dei descendentem sicut columbam uenientem super se .

Int. Quid est quod rursum in Epistola sua profert esse pro quo non debeat orari peccatum usque ad mortem ?

Resp. Utique usque ad mortem peccat ille peccator, qui in huius temporarie uite cursu penitentiam non agit. Hac ratione illud quoque oportet intelligi: Qui autem blasphemauerit in sanctum Spiritum, non remittetur ei, neque hic neque in futurum . Blasphemat enim qui diuinis promissis, Spirituique sancto minime credens, in quo est remissio peccatorum, reconciliari Deo in hac uita per satisfactionis opera detrectat.

Int. Quid significat quod in eodem legimus, mundum in malignum esse positum ?

Resp. Non quod a Deo mundus in maligno sit positus, sed quod uitia hominum in mundo uiuentium sint maligna. Hoc modo etiam illud patebit quod scriptum est: Quia dies mali sunt .


IN APOCALYPSI.

Int. Qui sunt illi septem spiritus Dei, qui in Apocalypsi  commemorantur?

Resp. Hi sunt quos et propheta Isaias enumerat:  Spiritus sapientie et intellectus, spiritus consilii et pietatis, spiritus scientie et ueritatis, spiritus timoris Dei . In quibus tamen spiritualia opera significantur. Omnia autem illa operatur unus atque idem spiritus .

Et quidem hec de opinionibus doctissimorum uirorum exigenti tibi a me prolata sunt. Si quis tamen in predictarum questionum disputationibus attulerit que magis probentur, reprehendens pertinaciam que in plerisque esse solet, non abnuo me secuturum esse meliora.



LIBER SECUNDUS.



PRAEFATIO AD SALONIUM.


Quoniam, fili carissime, superiore libro propositionibus tuis se retulit crebra responsio, et uereor, ne assidue interrogationes, ut fit plerumque, legenti generent ex satietate fastidium; meo nunc nomine ea que spoponderam opus uariaturus, adnectam: singule queque, ut ordine ipso magis clareant, per species suas diuidens, ac titulis suis subdens. Et primo ueniam ad Hebreorum nominum interpretationem, e quibus certa queque et celebriora breuitatis causa ponam.



CAPUT PRIMUM. Hebreorum nominum interpretatio.

Adonai, in Latinum sonat Dominus. Sabaoth, exercituum siue uirtutum; aut, ut aliqui uolunt,  omnipotens iehsu, Saluator. Nazarenus, sanctus siue mundus. Messias, unctus, id est, Christus. Michel, quis sicut Deus. Gabriel, fortitudo Dei. Raphel, medicina Dei. Adam, homo, siue terrigena. Eua, uita, siue calamitas. Miror unde apud Hebreos interpretatio huius nominis tam diuersa sit: nisi forte ideo, quod eadem et edendo homini uitam attulerit, et transgrediendo calamitatem. Aut quod mulier aliis interdum uita, aliis est calamitas. Abel, luctus, uel miserabilis. Cain, possessio, uel lamentatio. Enoch, dedicatio. Mathusalem, mortem suam misit. Ne, requies. Sem, nominatus. Cham, callidus. Iapheth, latitudo. Loth, declinans, siue unctus. Melchisedech, rex iustus. Abram, pater excelsus.  Abraham, pater uidens populum, uel pater multarum, scilicet gentium. Sarai, princeps mea. Sara princeps. Notandum quod utrisque nominibus, scilicet Abrahe et Sare tantum a litteram Dominus addiderit, que tamen apud Hebreos per e legitur. Agar, aduena, uel conuersa. Ismel, auditio Dei. Isaac, risus; non tamen, ut quidam putant, ideo sic appellatus, quia Sara riserit, sed quod Abraham, qui tunc utique prior risisse indicatur. Rebbecca, patientia, siue que multum acceperit. Iacob, supplantator. Isrel, uir uidens Deum, sed melius princeps cum Deo. Lia, laboriosa. Rachel, ouis, uel uidens Deum. Ruben, uidens filios, siue uidens in medio. Simeon, audiens tristitias. Leui, oppositus, siue additus. Iuda, confitens, siue glorificans. Zabulon,  habitaculum pulchritudinis. Isachar, est merces. Dan, iudicium, aut iudicans. Gad, tentatio. Aser, latitudo, siue beatus. Nephtalim, conuersantes. Beniamin, filius dextere. Ephraim, frugifer, siue ubertas, uel auctus Latine. Manasse, oblitus. Esau, rubens, siue aceruus lapidum. Cedar, tenebre, uel meror. Iob, magus, uel dolens. Amalech, populus lambens, siue restinguens. Moyses, assumptio, uel liniens. Aaron mons fortitudinis. Pharao denudans eum, siue dissipator eius. Sed Pharao nomen est non hominis, sed dignitatis: sicut et apud nos Augusti appellantur reges, cum propriis nominibus censeantur. Pharao tamen ille submersus in mari Rubro proprio uocabulo Centres uocitatus est. Iosue,  saluator. Athoniel, tempus eius Dei, uel responsio Dei. Aod, gloriosus. Semegar, nomen adueniens, siue ibi colonus. Barach, fulgurans. Delbora apis uel loquax. Gedeon, tentatio iniquitatis eorum. Abimelech, pater meus rex. Thola, uermiculus ad tincturam uel coccinum. Iair, illuminans. Iepte, aperiens, uel apertus. Esebon, cogitatio, siue cingulum meroris. Achilon, uiuens Deo, uel uidens Deum. Abdo, seruus eius. Sampson, sol eorum, uel solis fortitudo. Dalila, paupercula, uel situla. Eli, Deus meus. Samuel, nomen eius Deus. Saul, expeditus, siue petitio. Iassai, insule holocaustum, uel sacrificium. Dauid, desiderabilis, siue fortis manu. Ionathan, columbe donum, uel Domini donum. Absalom, pater pacis. Salomon, pacificus. Idem Ecclesiastes, id est,  concionator, Idem et Idida, id est, dilectus Domini. Roboam, latitudo populi. Abia, pater Dominus. Asa, tollens, siue, sustollens. Iosaphat, Domini iudicium. Ioram, qui est excelsus, sed melius sublimatus. Ochozias, apprehendens Dominum. Athalia, tempus Domini. Ioas, sperans, siue temporalis. Amasias, populum tollens. Azias fortitudo Domini. Azarias, auxilium Domini. Iotham, perfectus. Achas, apprehendens. Ezechias, fortitudo Domini. Manasses, obliuiosus, uel quia oblitus est. Amon, fidelis, uel nutritius. Iosias, ubi est incensum, uel Domini salus. Ioachaz, robustus. Ioachim, cuius est preparatio. Eliachim, Dei resurrectio, Iechonias, preparatio Domini. Sedechias, iustus Domini. Ieroboam, diiudicans populum, uel diiudicans supernos. Naue, latratus.  Basaa, pinguedo. Helam, seculi, uel orbis. Zambri, psalmus, uel canticum meum. Omri, crispans meus. Achab, frater patris. Iesabel, fluens sanguine, uel sterquilinium. Iehu, ipse uel est. Ioatha, robustus. Zacarias, timor Domini. Sella, umbra eius, uel petitio. Manem, consolans. Facee, aperiens. Helias, Deus Dominus. Heliseus, Dei mei salus. Osee, saluator. Iohel, incipiente Deo, siue est Deus. Amos, potens, uel fortis, aut populum debellans. Abdias, seruus Domini. Iona columba, uel dolens. Micha, quis iste? Naum, germen, siue consolatio. Abacuc, amplexans. Sophonias, abscondens eam. Aggeus, festus, siue solemnis. Malachias, angelus meus. Isaias, salus Domini. Ieremias, excelsus Domini. Ezechiel, fortitudo Domini. Daniel, iudicium Domini. Iudith,  laudans, uel Iudea. Ioseph, auctus. Maria, illuminata, siue stella maris: sed sermone Syro, domina. Simon, pone merorem, uel obediens. Petrus, agnoscens. Bariona, filius columbe, Syrum pariter et Hebreum. Cephas, Petrus, Syrum est. Paulus, mirabilis. Saulus, tentatio respicientis, uel tentationis securitas. Andreas, uirilis, Grecum est. Iacobus, supplantator. Ioannes, domini gratia. Philippus, os lampadarum. Bartholomeus, filius suspendentis aquas. Thomas, abyssus, uel geminus; unde et Didymus Grece dicitur. Mattheus, donatio. Idem appellatus est Leui. Lebbeus, corculum, id est a corde, ipse est et Taddeus, ipse est Iudas Iacobi. Cananeus, possidens, siue possessio. Ita autem dictus Simon, a  uico Chana, ipse est et Zelotes. Scarioth, memoriale Domini, uel memoria mortis. Hoc uero nomine appellatus est Iudas a uico in quo natus est. Marcus, excelsus mandato. Lucas, ipse consurgens, siue ipse leuans. Stephanus, norma uestra; Greco autem sermone coronatus. Augusti, solemniter stantes. Cesar, possessio principalis. Cirenei, heredes. Bethsaida, domus frugum. Betphage, Syrum, domus uallis. Bethania, domus afflictionis. Genesear, ortus principis. Amaus, populus abiectus. Capharnaum, ager consolationis. Sarepta, incensa, siue angustia panis. Gethsemani, uallis pinguedinum. Golgotha, caluaria. Nazareth, flos munditie, uel uirgultum. Niniuite, nati speciosi. Sidon, uenatio. Zacheus, iustificatus. Idumea, rosa. Lisama, natiuitas tentationis. Iordanis,  descensus. Martha, prouocans Deum. Magdalena, turris. Susanna, lilium. Saba, captiuitas. Caiphas, inuestigator, siue uomens ore. Pontius declinans consilium. Pilatus, os malleatoris. Herodes, pellicius. Barrabas, filius patris, uel magistri eorum, absque dubio Iudeorum magistri, qui est diabolus. Eden in Genesi, delicie. Iudea, confessio. Hierosolyma, uisio pacis. Sion, specula, et recte; nam hec ciuitas Dauid in monte constructa est. Babylon, confusio, siue translatio. Aethiopia, tenebre. Aegyptus, tribulatio siue tenebre. Tyrus, angustia. Romani, sublimes, uel tonantes. Sinai, mensura, siue mandatum, siue tentatio, uel amphora mea. Gehenna, uallis gratuita. Quidam estimant appellatam hanc a ualle Gehennon, que est iuxta murum Ierusalem. Hebrei, transitores.  Sadducei, iustificati. Pharisei, diuisi. Galilei, uolubiles. Samarite, custodes, eo quod a Babyloniis illic ad custodiam collocati sint Iudeorum.

Cum in ceteris, tum et in hoc abundanter liquet, Scriptura omnis sacra quam uere diuina sit, ac plena mysteriis, quando ita congruant rebus nomina, affectibusque respondeant. Sicut Dauid, qui exprimitur in Latinum fortis manu: utique fortissimus omnibus fere bellis exstitit. Salomon, pacificus: utique in pace regnum administrauit. Daniel, iudicium Dei: utique in presbyterorum iudicio sententiam diuine disceptationis exhibuit. Unde quid mirum si hi futura predicauerint, quorum etiam nomina, sicut res edocent, prophetiam sonant? Sed iam de uariis uocabulis interpretationem ponamus.



CAPUT II. De uariis uocabulis.


Alleluia, in Latinum sonat laudate Dominum; ia enim unum est de decem nominibus Dei, que apud Hebreos habentur. Amen, uere, siue fideliter. Diapsalma, semper: eo quod illa quibus hoc adnectitur, sempiterna esse confirmet a Deo; non commutationem metri significat, ut quidam existimant, uel spiritus prophetici refectionem. Sunt etiam qui diapsalma ideo inscribi putent, ut ex hoc sibi personarum siue sensuum intelligatur esse conuersio. Osanna, saluifica, siue saluum me fac. Osi enim saluifica interpretatur, anna interiectio est deprecantis. Ergo integre dicitur, Osianna. Sed dum corripitur aut corrumpitur, sonat  osanna. Est autem sensus, saluum fac, subaudiatur, uel populum Isrel, uel totum mundum. Rhama, excelsa. In Euangelio: uox in rhama audita est, id est in excelsis. Est tamen et ciuitas, que Rhama appellatur. Racha, uanus, aut inanis. Rabbi, magister, Syrum est. Man, quid? Manna, quid est hoc? Abba, pater: et hoc Syrum est. Anathema, perditio. Maranatha, Dominus noster uenit, Syrum est. Anathema autem maranatha, sicut quidam dicunt, perditio in aduentu Domini. Mammona, diuitie. Theraphim, figure, uel imagines, melius quam incendia. Seraphim uel seraphin, ardentes, uel incendentes, iuxta illud: Qui facit angelos suos spiritus, et ministros suos ignem urentem. Ergo seraphin uirtutes in celis esse confirmant, que Deum laudent, et in ministeria  diuersa mittantur. Cherubin, scientie multitudo. Ceterum Cherubin ipsum in sancta sanctorum duo tantum significantur animalia. Aliis uero locis ubi hoc nomen legitur, aut picturam aliquam indicat, aut uarietatem.



CAPUT III. De expositione diuersarum rerum.

Mandragora, in Genesi, genus pomi simillimum paruo peponi specie uel odore. Mazaroth zodiacon, que duodecim signa mathematici asserunt. Fath, clima, id est plaga Meridiana, uel Occidentalis. Rhamnus, in Psalterio, non rubus est, sed spinarum genus sentibus permolestum. Rhomphea, gladium in Latinum sonat. Nam ubi in Genesi dicitur, Gladius flammeus atque uersatilis, in Greco rhomphea  ponitur. Framee, haste longissime. Sunt qui iis etiam nunc armorum uice utentes hoc nomen tribuunt. Quidam etiam ita gladios significari putant. Capparis, in Salomone fruteti genus in Oriente simile lentisco. Palathe, in Regnorum, masse que de recentibus ficis compingi solent. Palathe Grecum est. Debelaim, in Osea propheta, palathas dicunt. Dabir, in Regnorum, oraculum quod erat factum in media interiori parte templi, in quo et arca Domini erat, hoc appellabatur sancta sanctorum. Byssus, genus serici grossioris, pariter et fortioris. Sunt quidam qui et genus lini esse byssum putent. Phenicium, in Isaia, coccinum. Luteres, in Regnorum, conche, uel canthari aquarii. Sed et cantharus Grecum nomen est. Latomi, in Regnorum, lapidum  cesores: et hoc Grecum est. Creagre, in Paralipomenon, fuscine, ad carnes de caldariis proferendas, Grecum est. Sambuca, in musicis genus symphoniarum. Nablum quod Grece appellatur Psalterium, quodque a psallendo dictum est. Ad similitudinem est cithare barbarice in modum delte littere . Tympanum, quod extenta pelle uel corio efficitur. Cinari, ut quidam putant, acetabula, que percussa in modulos concitantur. Thyina, ligna. De his Salomon gradus fecit in domo Domini, incognita ligna etiam peritioribus Iudeorum. Sethim, spinarum in eremo genus est, e quibus lignum imputribile. Sabeth, uirgulti apud Hebreos nomen est, in Genesi: Ecce, inquit, aries post tergum eius tenebatur in  uirgulto Sabeth. Lebete, enei minores in usum coquendi parati. In Paralipomenon: Pacificas uero hostias coxerunt in lebetis, et cacabis, et ollis. Cophinus, corbis. Hydria, uas aquarium. Condi, in Genesi, poculum uel scyphus. Lecythus, in Regnorum, ampulla olearia. Lenticula, in libro Regnorum, uasculum ex ere, habens oleum quo ungebantur in regnum. Paropsis, acetabulum maius. Aliqui et catinum ita appellari putant. Epistylia, in Regum, que super capitella columnarum ponuntur; Grecum est. Mechonoth, in Regum, fulture, quas bases appellamus. Topazion, lapis pretiosus, in quo, sicut aliqui affirmant, omnium lapidum colores refulgent. Corbana, gazophylacium. Corbona autem interpretatur oblatio. Chasma, in Luca, hiatus; Grecum  est. Erysibe, in propheta, erugo, id est rubigo messium; Grecum est. Zizania, lolium. Sicera, succus ex dactylis; et omnis preter uinum liquor, qui ad bibendum, aut e pomis, aut quolibet genere conficitur, sicera nuncupatur. Nardum pisticum, nardum fidele, id est sine impostura; Grecum est. Nardum spicatum, ab eo quod species ipsa nardi in modum spice sit, que infusa conficitur. Alabastrum genus marmoris pretiosi, ex quo Euangelici illius unguenti uasculum erat. Stadium, in Euangelio spatii certa dimensio. Octo stadia mille passus efficiunt.

Hec nomina que subsequuntur, in Exodo, uel in Regum libris his reperiuntur locis, que arce uel tabernaculi, aut templi Domini relationem continent. Quorum nominum uocabula, ad hec que obscuriora  sunt, in translatione ueteri habentur. Hec uero que lucidiora apparent, noue translationis textu continentur. uetus ergo translatio habet, sperateres; noua, ferulas.

Calamiscos, calamos. Troiscos, uel cariscos, quasi in nucis modum deformatos. Anconiscos, incastraturas. Aspidiscas, uncinos. Fimbrias, catenas. Scitalas, uectes. Lapidibus acrotomis, dedolatis. Degrapidem, celaturam. Petalis, laminis. Perimentum, lineam. Spiras, capitella columnarum, uel sicut puto, facturam earum. Elam, porticum: sed melius interpretatur ante fores, siue uestibulum. Ergo Elam Hebraicum est. Cetera que superius sunt, Greca sunt maxime. Item in Ezechielis extrema parte in uisione ciuitatis, in ueteri translatione habet pastophoria,  in noua gazophylacia, id est, cellulas paruas. Thee, thalamos, Aileu, frontem. Aelaucooth, uestibulum. Polyandron, multitudines. Spitamis, palmus. Gissus, definitio. Manaa, sacrificium. In Regum, cenotaphia, simulacra, que Grece . Sed hec hactenus. Nunc etiam illud accipe, ut quedam nomina prius Scriptura appellauerit, et ut nunc uocentur.



CAPUT Iu. De gentibus.

Gomor, in Genesi, Galate, id est Galli, qui a candore corporis primum Galate appellati sunt, e quibus populi quondam in Orientis longinqua migrantes primum Gallogreci, nunc antiquo Gallorum  nomine Galate uocantur. Magog, Scythe. Quidam Gog et Magog, Gothos putant. Iubal, Iberi, qui et Hispani.

Thiras, Thraces. Thogorma, Phryges, Madai, Medi. Iauan, Iones, qui et Greci. Unde et mare Ionium. Cethei, Citii, idem Ciprii, apud quos et urbs Cittium uocitatur. Donanim, Rhodii. Ex his Grecorum nationibus exstitere, qui a Tauro monte usque Occidentalem Oceanum maritimam oram occupauerunt. He omnes gentes de Iapheth stirpe descendunt.

Chus, Aethiopia. Mesraim, Aegyptus. Casloim, qui postea Philistini, nunc Palestini. Iidem tamen et Allophyli. Iidem et alienigene appellati sunt. Horum ciuitas Ascalon. Saba, Arabia. Saba uocitatur  et regio in qua nunc Sabei. Euila, Getuli. Labain, nunc Libyes, quondam Futhei appellabantur, Tharsis, siue Carchedon, Carthago est: quidam Tharsos Ciliciam arbitrantur, quia et ciuitas Tharsis illic sita est. Africa, appellata ab uno ex posteris Abrahe de Cethura, qui uocatus est Apher. Ismahelite, uocati ab Ismele filio Abrahe. Iidem et Saraceni, a Sara. Iidem et Agareni, ab Agar. Nabathei, a Nabeth filio Ismelis appellati, qui ab Eufrate ad mare Rubrum porriguntur. Chananei appellati de Chanaan filio Cham. Horum terram Iudei expulsis incolis possederunt. Hi omnes de origine Cham ueniunt. Assur, Assyrii ab Assur filio Sem. Hi urbem Ninum ex nomine Nini regis condiderunt, que nunc Niniue uocatur. Syros appellatos quidam asserunt ab Asurim  filio Abrahe ex Cethura. Us, que et Auxitidis regio circa Celesyriam, ita ab Us Sem pronepote appellata. Elamite, Perse, ab Elam filio Sem. Hebrei cognominati sunt ab Heber, qui pronepos fuit Sem. Casdei, nunc Chaldei uocantur, et Casdei a Cased, filio Nachor fratris Abrahe. Hi omnes de Sem posteritate procedunt.



CAPUT u. De locis.

Iebus, ipsa est Ierusalem, ipsa est et Salem, in qua regnauit Melchisedech. Hec nunc ab Helio Adriano uocatur Helia. Babel in Genesi, nunc Babylon uocatur. In hoc loco cum turrem quondam homines edificare aduersus celum aggressi essent, dispersi sunt, immensa diuinitus confusione linguarum.  Achar, nunc Nisibis uocatur. Reblatha, nunc Antiochia appellatur. Eadem est Epiphania. Sicem, hec est et Sicema, nunc Neapolis ciuitas Samaritanorum. Olibama, in propheta, ciuitas in qua Edom principes habitauerunt. Ariel, in Isaia, hanc quidem esse putant Ariopolim, ab idolo Martis Ariel, quod illic situm est. Interpretatur autem Ariel leo Dei, Ierusalem figuraliter significans. Ararath, Armenia, in cuius montibus post diluuium arca consedit, adeo ut illic aliqua indicia nunc usque permaneant. Arbee, que Arbos in nostris codicibus corrupte legitur, in qua tres patriarche sepulti sunt, Abraham, Isaac, et Iacob, et preterea Adam ipse. Hec est etiam Hebron, in qua Dauid regnauit. Lod, ipsa est  Lydda, ipsa est Diospolis. Decapolis, in Euangelio, regio est habens ciuitates decem. Accaron, urbs Palestine. Antilibanus, loca appellantur que supra Libanum montem Orientalem plagam respiciunt. Effrata, ciuitas Bethlehem. Eufrates uero fluuius de paradiso. Mesopotamia idcirco dicitur, quod Tigride et Eufrate fluminibus ambiatur. Samaria ipsa nunc Sebaste appellatur. Emaus, in Euangelio, nomen quondam castelli, nunc ciuitas, que Nicopolis dicitur. Caluaria, locus ob hanc causam dictus, quod de consuetudine in eodem loco damnati capite truncarentur. Ariopagus, curie apud Athenienses nomen est, que a Marte nomen accepit.



CAPUT uI. De fluminibus uel aquis.


Geon, fluuius est Aethiopie, de paradiso emergens, quem Nilum usitato nomine appellant. Phison, fluuius Indie, idem quoque a paradiso fluens: hunc alii Gangen uocant. Sile, fons est in Ierusalem de radice montis Sion bulliens, qui non semper, sed in certis horis diebusque emanat per antra saxaque decurrens. Iordanis, ideo dictus est, quod duo fontes in unum confluant, quorum alter dicitur Ior, alter Dan appellatur. Mare Galilee, idem et mare Tiberiadis, idem et stagnum Genesar, idem et lacus Genesareth. Mare Salinarium, hoc uocatur et mare Mortuum, uel Asphalti, id est, bituminis, a Iericho haud longe abest. Bethsaida, piscina in Ierusalem, in quam et egri deferebantur: ideo et Probatica,  id est, pecualis appellatur, quod hostias in ea quondam sacerdotes lauabant.



CAPUT uII. De mensibus.

Nisan, in libro Esdre, mensis quem dicunt Martium, quique in Scripturis appellatur mensis primus. Elul, in Machabeorum libro, Augustus, qui apud nos mensis sextus uocatur. Casleu, in Zacaria propheta, Nouember, qui est nonus. Tebeth, in libro Hester, December, qui est decimus. Sabath, in Zacaria propheta Ianuarius, qui apud nos undecimus. Adar, in libro Esdre, Februarius, qui apud nos duodecimus. Quod si etiam reliqua Hebrea mensium uocabula, que in canone non reperi, scire uoles:  Iar uocatur mensis secundus; Siuan tertius; Thamus quartus; Alo quintus; Tisri sextus; Mareson septimus.



CAPUT uIII. De solemnitatibus.

Annus iubileus, annus quinquagesimus, qui erat annus remissionis, quo in Isrel unusquisque rei sue uenditur ad ius eius etiam absque pretio reuertebatur. Pascha, transcensus, Hebreum est, non Grecum. Transcensus uero idcirco dictus est, quod Hebrei ab Aegypto in terram repromissionis transcenderunt. Certe pascha nostrum est, quod Saluator ab inferis resurgens celorum regna transcenderit. Phase, itidem pascha est transcensus, uel transitus.  Sunt qui magis transcensum, uel transitum ex hoc appellatum affirmant, quod eadem nocte Dominus per Aegyptum transierit, cum Aegyptiorum primogenita cuncta percussit . Pentecoste, quinquagesima, Grecum est. Huius quinquagesime figuram annus iubileus gessit, quique nunc iterum future repromissionis eternam requiem prefigurat. Scenopegia, cum tabernacula a Iudeis figuntur, ob memoriam tabernaculorum. enim Grece tabernaculum dicitur. Hec Iudeorum solemnitas Septembri mense celebratur. Encenia, noue edificationis obseruatio uel dedicatio. namque in Greca lingua nouum significat. Ergo in hac solemnitate Iudei Octobri mense dedicationis templi colebant diem. Epiphania, Grecum est, quod significat  apparitio, uel ostensio: siue quod eadem die Dominus et Saluator noster in baptismo suo populis fuerit ostensus; siue quod stella magis; siue quod primo signo Domini aqua in uinum uersa tunc apparuerit. Neomenia, hoc est, quod apud nos kalende. Sed quia apud Hebreos secundum lune cursus menses supputantur, et Grece luna appellatur, idcirco neomenia noua luna accipi potest. Parasceue, preparatio, Grecum est. Parasceue enim sexta sabbati appellatur. Hinc uero preparatio dicitur, quod a Iudeis eadem die que in sabbato sunt necessaria, preparentur. Sabbatum, requies, Hebreum est. Idcirco autem requies, quod in eadem die Dominus ab opere, perfectis omnibus absolutisque requieuit.



CAPUT IX. De idolis.


Idola, simulacra, Grecum est. Beelphegor, quod interpretatur simulacrum ignominie, idolum est Moab. Hunc Latini Priapum appellant. Beel, quod interpretatur, uetustas, idolum est Babylonium. Fuit uero hic idem Belus pater Nini regis Assyriorum. Adramelech, idolum Assyriorum, quod etiam Samarite coluerunt. Astarten, quod in Latinum sonat factura superflua, idolum Sydoniorum dicunt. Beelzebul, interpretatur uir muscarum, Diabolus, deorsum fluens; Grece uero criminator dicitur. Satan, in Latinum sonat aduersarius, siue transgressor. Syrene, in Isaia, demones, aut dracones magni, cristati pariter ac uolantes, ut a quibusdam putatur.

 Ulule, in Isaia, ab omni translatione nomine ipso Hebreo Iim appellantur. Septuaginta tantum interpretes pro his onocentauros in translatione posuerunt. Sunt qui ululas putent aues esse nocturnas, ab ululatu uocis quem efferunt, quas uulgo cauannos dicunt. Lamia, genus monstri, ut quidam affirmant. Pilosi, in Isaia, genera demonum. Hos nonnulli etiam doctissimorum incubones, uel satyros, aut quosdam siluestres homines putauerunt.



CAPUT X. De uestibus.

Ephod, uestis sacerdotalis, que superindumentum uel superhumerale appellatur. Est autem uelut in  caracelle modum, sed sine cucullo. Cuius uestimenti duo sunt genera, unum lineum et simplex, quod sacerdotes habebant; aliud diuersis coloribus de auro, purpura, et bysso, hyacintho, gemmisque contextum, quo soli pontifices utebantur. Poderis, sacerdotalis linea corpori penitus astricta, eademque talaris, unde et poderis appellata: hec et subucula dicitur. Logion, quod et rationale, pannus exiguus, ex gemmis, auro coloribusque uariis, qui superhumerali contra pectus pontificis annectebatur.

Cidaris, pileus sacerdotalis ex bysso. Hunc Greci et nostri tiaram, quidam etiam mitram uocant. Petalum, aurea lamina in fronte pontificis, que Dei nomen illud ineffabile tetragrammaton, quatuor litteris Hebreis gerebat scriptum. Penula, in Apostolo,  Latinum est. Est autem quasi lacerna descendentibus clauis. Baddim, in Daniele, uestes linee, quibus feminalia, ut arbitror, significantur. Badenim apud Hebreos linum dicitur: unde et in quibusdam locis legitur, Ephod bad, hoc est, ephod lineum; non autem Ephod barud, ut quidam corrupte legunt. Diplois, in Regum libris, sagum, uel chlamis, , quod duplicetur: et omne indumentum quo dupliciter ambimur, diplois appellari potest. Melote, in Regum libro, pellis simplex, qua monachi Aegyptii etiam nunc utuntur, ex uno latere dependens. Theristrum, in Genesi, apud Arabes, genus pallii muliebris. Periscelides, in Isaia, ut quidam dicunt, apud feminas crurum ornamenta.



CAPUT XI. De auibus uel uolatilibus.


Pelicanus, auis parua, que solitudine delectatur. Est et aliud pelicanorum genus in Nilo, pene cygnis simile, nisi quod paulo maiores sunt. Quidam ita et onocrotalos uocant. Nycticorax, noctua; multi bubonem esse contendunt. Sunt etiam qui asserunt esse Orientalem auem, que nocturnus coruus appelletur. Ibis, in Pentateucho, auis Aegyptia obscenitate oris immunda, quo aluum purgare consueuit. Herodius, in psalmo , ardea a quibusdam putatur. Larus, in Pentateucho , gauiam significat.

Cenomyia, non musca canina, ut quidam putant, in psalmo , accipienda est, sed musca  omnimoda: et ideo non per y Grecam litteram, sed per diphtongon e scribi debet . Ciniphes, culicum genus est aculeis permolestum.



CAPUT XII. De bestiis uel reptilibus.

Rhinoceron, fera terribilis, gemina in naribus gestans cornua. Monoceron, in psalmo, unicornis appellatur. Tragelaphus, in Deuteron. platoceros, id est, cornibus latis. Erinacii, chirogrilli nuncupantur, prope magnitudine mediocrium cuniculorum, de cauernis petrarum procedentes gregatim; in eremo que est contra mare Mortuum, depascuntur. Hericii, qui et echini dicuntur, ita spinoso defenduntur  tegmine, ut nec contingi quidem possint. Bruchus, in psalmo , locuste que nondum uolant, quam uulgo olbam uocant.



CAPUT XIII. De ponderibus.

Talentum, est pondo LXII, quod faciunt LXXX libre Attice. Mina, est libra una, et semuncia. Talentum habet minas LX. Mna Grece, Latine mina dicitur. Drachma habet scrupula [Al. scripula] tria. Didrachma, drachme due sunt. Unde miror quomodo in libro Hebraicarum Questionum semuncia scribatur. Stater, est nummus habens  unciam unam; id est, aureos sex; ut alii putant, tres. In Euangelio enim pro duobus didrachmis stater datur. Sicel, qui in Latina lingua corrupte siclus dicitur,  ut in Questionibus suprascriptis indicatur, uncie pondus habet, ut alibi scriptum reperi, scrupula [Al. scripula] decem: quod et ipse arbitror. Nam siclus ipse, uel sicel, de propinquitate ponderis quasi sicilicus sonat. Obolus est scrupulum dimidium, quod facit siliquas tres: in Ezechiele. Siclus autem XX obolos habet.



CAPUT XIu. De mensuris.

Corus, est modii XXX. Batus, amphora una; id est modii tres. Cadus, Greca amphora est, habet urnas tres. Ephi, siue opha, modii tres. Ephi idem mensure habet in aridis, quod in liquidis batus. Metreta una, ut quidam dicunt, habet sextarios centum. Mensura autem Grece dicitur, unde metreta  appellatur. Notandum uero, quod mensura Hebreum nomen est, Artabe in Isaia, Aegyptiorum mensure, que tres faciunt modios X. Sata idem sunt quod ephi, id est modii tres. Gomor mensura est Attica, habens  chenices tres, id est sextarios XII. Alii gomor dicunt paulo minus a sextariis quinque: quod etiam ipse sequor, eo quod gomor sit decima pars ephi. Nebel quidam Putant modios tres. Sextarius est dimidium cotyle in liquidi specie. Cotyla, hemina est. In Ezechiele, Decem, inquit, cotyle sunt gomor.



CAPUT Xu. De Grecis nominibus.

Accipe nunc ceterorum nominum significationes,  que Ecclesie ore celebrata in sermonem nostrum conuertuntur ex Greco, Theos, Deus. Theos autem, ut quorumdam opinio habet, , id est,  a spectando, id est omnia prospiciendo. Homousion, unius substantie. Homoeusion, similis substantie. Christus, unctus. Paracletus, consolator, siue aduocatus. Hagios, sanctus. Angelus, nuntius. Thronus, sedes uel solium. Apostolus, missus, ideo quod a Domino ad euangelizandum missi sunt. Propheta, predictor. Martyres, testes. Episcopus, superinspector; et ideo propheta ait: Speculatorem te posui domus Isrel. Presbyter, senior. Diaconus, minister. Clerus, sors. Ecclesia, uocatio uel collectio. Catholica, uniuersalis, , quod est secundum totum.

Synagoga, conuentus, uel congregatio. Ethnicus, gentilis. Hypocrita, simulator. Heresis, secta. Monachus, solitarius. Eremus, desertum. Parecia,  adiacens domus, scilicet Dei. Diecesis, gubernatio; et hoc non secundum proprietatem et potestatem uerbi, sed secundum effectum. Laicus, popularis; , hoc est, a populo. Catechumenus, instructus, siue audiens. Neophytus, nouella plantatio. Baptisterium, tinctorium. Holocaustum, totum combustum; ideo, quia integra hostia igni tradita consumebatur. Chrisma, unctio. Eucaristia, gratia. Symbolum, collatio, aut pactum, uel complacitum quod sit homini cum Deo. Hymnus, carmen in laudem Dei. Antiphona, uox reciproca. Pentateuchus, quinque uolumina; id est, Moysi libri quinque: de quibus dicit Apostolus quinque uerbis uelle se in Ecclesia loqui. Exodus, exitus, uel egressus, scilicet populi Isrel. Deuteronomium, secunda lex; in quo  est euangelice legis prefiguratio. Paralipomenon, premissorum, uel reliquorum; id est, quod historie inibi contineantur, que in Regum libris pretermisse sunt. Euangelium, bona annuntiatio, siue bonum nuntium. Apocalypsis, reuelatio. Gazophylacium, diuitiarum custodia, compositum de lingua Persica et Greca. Synodus, comitia, uel cetus. Canon, regula. Teuchos, uolumen. Apocrypha, recondita, uel occulta. Hexapla, sexcuplicia. Apologia, excusatio: unde apologeticus appellatur: uel sicut quibusdam uidetur, purgatio, seu defensio. Anagoge, superior sensus. Tropologia, moralis intelligentia. Parabola, similitudo. Anacephaleosis, recapitulatio.

Habes opusculum, fili mi carissime, in omne fere Scripturarum corpus quasi quoddam intelligentie seminarium,  quo in duobus uoluminibus non parum, ut arbitror, instructionis ad edocendum te, ex rebus uariis necessariisque congessi.





RUINARTII ADMONITIO IN PASSIONEM SANCTORUM MAURICII ET SOCIORUM EIUS, MARTYRUM.

 1. Iam pridem a Laurentio Surio, sub sancti Eucherii episcopi Lugdunensis nomine, edita fuerant Acta sanctorum Mauricii et sociorum eius; sed que ita parum sibi constarent, ut iure merito a uiris eruditis inter falsa et supposititia haberentur. Ea quoque apud Mombritium, paulo quidem emendatiora exstabant; sed ita tamen interpolata, ut Eucherio Lugdunensi attribui non possent. Unde oculatiores  uiri grauiter ferebant, quod tam illustrium martyrum Acta germana aut deperdita fuissent, aut saltem ita deprauata et uitiata, ut nullam fidem apud cordatos homines mererentur. uerum hec diu desiderata Acta reperit tandem R. P. Petrus Franciscus Chiffletius, societatis Iesu presbyter, in antiquo cod. ms. celeberrimi monasterii Iurensis, eaque in Paulini illustrati parte prima uulgauit; ad quam editionem  collata eadem proferimus ex compluribus codd. mss., et quidem uetustis, inter quos unus ex Fossatensis bibliothece reliquiis ad annos 900 accedit. Porro Eucherii nomen indifferenter tam interpolatis, quam sinceris Actis prefixum est in codd. mss., immo et rarius sinceris: sicut et eiusdem Eucherii epistola ad Siluium aut Saluium, quam in unico cod. Regie bibliothece cum sinceris Actis coniunctam reperimus. Cum tamen iste codex optime note sit, ac preterea in cod. quo usus est Chiffletius, habeatur, eam retinuimus, atque ad aliquot codd. mss. exactam exhibemus. Eucherius autem, Passionis istius auctor, Ecclesie Lugdunensi seculo quinto ineunte prefuit: de quo si plura cupis, preter eos qui scriptorum ecclesiasticorum catalogos texuere, consule, si lubet, Chiffletium, in Paulino illustrato, parte I, cap. 14 et seqq., ubi unicum Eucherium Ecclesie Lugdunensi prefuisse contendit, cum e contrario Theophilus Raynaldus in Indiculo sanctorum  Lugdunensium, cardinalis Baronius, qui ante contrarium propugnarat; Mabillonius in notis ad uitam sancte Consortie, aliique uiri docti duos Eucherios Lugdunenses episcopos admittant: quorum senior Hilario Arelatensi cequalis, et ab ipso laudatus in sermone de sancto Honorato, anno 454 obierit, iunior uero, de quo in uita sancti Cesarii Arelatensis, nonnisi post concilium Arausicanum II, cui anno 529 subscripsisse dicitur.

2. Porro Eucherii narratione usi fuisse uidentur Gallicani Patres in contexendo officio, quod in horum martyrum die festo legebatur. Id certum uidetur ex Missali Gothico, cuius locum infra descripturi sumus. Quin et ea uidetur esse Passio, quam ex consuetudinis debito lectam fuisse testatur sanctus Auitus, uiennensis antistes, in homilia quam de istis martyribus habuit. Que enim fusius in Eucherii narratione habentur, ea paucis uerbis exprimit Auitus in fragmento eiusdem homilie quod nobis superest. Hos quippe martyres, quos Felicem exercitum  appellat, semel et iterum sorte decimatos fuisse agnoscit, ac tandem omnino consumptos. Sed fragmentum integrum exhibendum est, quod ex antiquissimis in cortice exaratis schedis bibliothece Thuanee descripsit uir sacre antiquitatis studiosissimus Iacobus Sirmondus. Has autem schedas, que in bibliotheca Regia modo asseruantur, uiuente adhuc Auito, aut saltem paulo post ipsius obitum scriptas fuisse affirmat qui eas inspexerunt uiri peritissimi. Homilie uero predicte titulus sic habet: DICTA IN BASILICA SANCTORUM AGAUNENSIUM, INNOuATIONE MONASTERII IPSIUS uEL PASSIONE MARTYRUM. Homilia uero sic incipit: Preconium Felicis exercitus, in cuius congregatione beatissima nemo periit, dum nullus euasit, cum iniustam sanctorum martyrum mortem quasi sortis iustitia iudicaret, qua bis super aciem dispersa mansuetam, centuplex decimatis fructus accresceret, et odio in prosperum suffragante, eatenus eligerentur singuli, donec simul colligerentur electi, ex consuetudinis debito  series lecte passionis explicuit. Monasterii Agaunensis non semel meminit Marius, Auenticensis episcopus, in Chronico potissimum ad annum 515, Florentio et Anthemio consulibus, quibus, ut ait, monasterium Acauno a rege Sigismundo constructum est. Quod de hac innouatione, uti uidetur, intelligendum est. Etsi enim antea steterit monasterium, ita tamen huius pii principis liberalitate auctum fuit, ut merito eius conditor appellari queat.

3. Porro etsi horum martyrum nomina pleraque ignota sint, celeberrima tamen semper in Ecclesia fuit eorum memoria, quod non ex his solum que protulimus constat, uerum etiam ex aliis ueteribus auctoribus, qui eos sub sanctorum Acaunensium, a loco martyrii, uel legionis Thebee nomine celebrarunt. Legionem Felicem appellat Gregorius Turonensis lib. I de Gloria martyrum cap. 75, ubi refert Sigismundum Burgundionum regem Agaunensem Ecclesiam territoriis aliisque rebus affluentissime ditasse,  ibique instituisse quotidianum psallentium. Idem auctor in sequenti capite eorumdem martyrum aliquot miracula refert. At lib. X Historie dicit se beatorum Agaunensium reliquias inuenisse, tum in maiori ecclesia Turonensi cui preerat, tum etiam in basilica sancti Martini. In eorumdem martyrum honorem uenantius Fortunatus carmen decimum quintum libri II composuit, eosque libro uIII carmine 4 inter celebriores martyres recenset, atque legionem Felicem Agaunensem appellat. Unde coniicere licet, hos martyres antiquitus LEGIONEM FELICEM uulgo appellatos fuisse. Fauet huic coniecture sanctus Auitus loco superius laudato, ubi exercitus Felix dicuntur. Walafridum Strabonem, innumerosque alios uariorum temporum auctores omitto, qui Agaunenses martyres celebrarunt. At pretermittere non licet ueteris Liturgie Gallicane testimonium, desumptum scilicet ex Missali Gothico-Gallicano, quod ex ueterrimo codice ms. ante annos 900 litteris quadratis exarato, Iosephus  Maria Thomasius, et noster Ioannes Mabillonius lib. III Liturgie Gallicane, ediderunt. In hoc autem Missali num. 64 habetur Missa beati Mauricii cum sociis suis, in qua eorum historie narratio occurrit ex nostro Eucherio absque dubio desumpta, ut utrumque inter sese conferendo patebit. Quod ut commodius fiat, Prefationem integram, que ibi Immolatio Misse appellatur, proferre iuuat. uere equum et iustum est, nos tibi gratias agere, Domine sancte, Pater omnipotens, eterne Deus. Tu enim, Domine, Thebeorum exercitum ad populi tui supplicium destinatum, ita subita iussionis tue gratia reuocasti, ut plus eligerent sedula deuotione interfici, quam de Christianorum sanguine satiari; nec cum tantis ut te  auxiliante, persecutionis onus excepere, ceruices suas persequentibus inclinare. Et cum rabies inimici decerneret, ut Dei populus denumerationis instantia deperiret, ille raptus est decimus, qui anticipatione martyrii fieret primitiuus. Clamor in castris oritur; uirtus dimicandi contemnitur, de assumptione martyrii contentio  ardua commouetur. Dei populus ferro confoditur, sanguis innocentum effunditur, fides inlibata seruatur. Sic, Domine, milites protegis tuos, ut nec defuerit in passione patientia, nec in confessione constantia. Inter beatorum bella et beata certamina, plus meruit gloriosa confessio de commilitonum consortio diuidi, quam manus carnificis gloriari. Totus namque Dei populus tanta ardoris fide alacritate flagrabat, ut si tardaretur persecutio corporis, precederet deuotio passionis. Tanta enim fuit constantia populi, et . . . . inimici, ut nec furor inuenerit postmodum quod occideret, nec gloriosum remanserit quod periret. Factus est sacer ille Agaunensium locus per suffragia martyrum salus presentium, presidium futurorum, quem sanguinis unda perfudit, pretiosorum corporum societas consecrauit. Unde merito tibi, Domine, etc. In collectionibus uero iidem martyres sancti Acaunienses appellantur. Ex his autem patet ueterem esse istorum martyrum cultum in nostra Gallia, quos maiores nostri tanti fecere. Sub  sancti Mauricii nomine due metropolitane, uiennensis ac Turonensis; totidemque cathedrales ecclesie, Andegauensis scilicet ac Mirapicensis, Deo consecrate sunt. Et ut de ceteris taceam, inter ueteres ecclesias que olim in Remorum urbe exstabant, recensetur titulus sancti Mauricii, cuius Sonnatius et Lando eiusdem urbis antistites in testamentis suis meminere, apud Marlotum tomo I Metropolis Remensis.

4. Pauciora autem occurrunt que de horum martyrum numero dicantur. Plebis nomine eos designat Liturgia laudata, ubi etiam sex mille et sexcenti fuisse dicuntur in Admonitione, que pro antiquo more appellatur Prefatio, sicque se habet: Omnipotentis Dei misericordiam in huius diei sex millium sexcentorum martyrum solemnitate, fratres karissimi, deprecemur: ut qui tante plebi sue gloriam martyrii contulit; ita nobis, etc.; qui numerus ibi exprimi uidetur quod Eucherius legionem ex sex millibus ac  sexcentis hominibus tunc temporis constitisse dixerit. Ceterum totidem Agaunenses martyres fuisse dicit uite sancti Romani abbatis Iurensis auctor ipsimet Romano cequalis, qui adeo labente seculo quinto floruit. Porro tanta militum cedes absque exemplis non fuerat. Unicum profero ex Dionis Cassii Xiphilino in Galbe uita, ubi septem millia Pretorianorum militum cesa fuisse refert hic auctor, ceteros uero decimatos.

5. Istorum uero martyrum nomina, si ea excipias que ab Eucherio recensentur, nobis prorsus ignota sunt. Plerique tamen Eucherianis Innocentium seu Innocentem et uitalem adiungunt, qui memorantur in antiquissimis Martyrologiis, atque in Sacramentario Gregoriano ex cod. Corbeiensi Ratoldi, ut obseruat noster Hugo Menardus in notis pag. 180; item in antiquo cod. ms. Ecclesie metropolitane Remensis aliisque nonnullis. Certe Ordericus uitalis se ab hoc sancto martyre uitalem appellatum fuisse refert lib. XIII Historie ecclesiastice. Nomenque uitalis, inquit,  pro Anglico nomine, quod Norimannis absonum censebatur, mihi impositum est, quod ab uno sodalium sancti Mauricii martyris, cuius tunc martyrium celebrabatur, mutuatum est. Alios etiam ex eadem legione martyres, qui forte tunc ab exercitu aberant, aut certe ante istud excidium generale iam fuerant consummati, uarie Ecclesie celebrant. Quinquaginta ex ipsis Colonie Agrippine passos fuisse dicit Gregorius Turonensis lib. I de Gloria Martyrum cap. 62, quorum basilicam sanctos aureos appellatam olim fuisse monet. Gereonem et alios trecentos decem et octo, quos, inquit Ado, ex legione beati Mauricii fuisse ferunt, in eadem urbe passos memorant uulgata Martyrologia ad diem 10 Octobris. Mallosum martyrem, quem Gregorius cap. sequenti in Bertunensi oppido cum uictore item martyre sepultum fuisse scribit, ex Thebeana legione fuisse nonnulli sentiunt. Usuardus die 10 Octobris hunc cum Gereone confundit his uerbis: Ciuitate Agrippinensi sancti Gereonis  martyris, cognomento Mallosi, cum aliis CCCXuIII, qui, etc. Iisdem uulgo accensentur martyres Taurinenses, Octauius, Aduentitius et Solutor, de quibus sanctus Maximus Taurinensis episcopus duas homilias habuit, que exstant tomo u Bibliothece Patrum, parte I. Laudantur etiam ab Ennodio Ticinensi, carm. I. Sunt et alii celebres in uariis Italie urbibus, ut Maximinus Mediolani, Mauricius, Georgius et Tiberius Pinarioli, Sebastianus et Aluerius Fossani in Liguria, Alexander Bergomi, de quo Ughellus plura habet. Nec defuere, si Notkero aliisque credamus, legioni isti martyres ex feminis. Ex his idem Notkerus memorat Regulam, que cum fratre suo Felice superatis uariis tormentis capite plexa est die 11 Septemb. Plura retulerat de uerena uirgine ad primum diem eiusdem mensis. Alii alibi consummati passim occurrunt in Martyrologiis et peculiaribus Ecclesiarum tabulis, de quibus fusius agere non uacat. Numquam etiam mihi in mentem uenit, ut uelim ea propugnare uti certa et indubia, que absque legitimo fundamento  de illis martyribus quidam auctores passim narrauerunt. At celeberrime eius legionis martyrium,  quod tante auctoritatis et uetustatis indubitata testimonia asserunt, in dubium uocare sinceri non est animi, nec hominis qui, reiecto omni partium studio, ueritatem, undecumque affulgeat, amplecti amet.

6. Latinorum Martyrologia antiqua et recentiora sanctorum Mauricii ac sociorum eius festum recolunt die 22 Septembris; at eorum memoriam apud Grecos nullam reperire licuit. Nam Mauricium illum quem cum septuaginta sociis militibus isti die 21 mensis Februarii celebrant, plane diuersus est a nostro Mauricio, inter quos, preter nomen, uix aliquid utrique commune inuenietur. Noster quippe Mauricius in Galliis cum integra legione passus est; iste autem Apamee in Syria, premisso ad martyrii palmam filio suo Photino, postquam decem diebus et noctibus intolerabilia tormenta cum suis sociis pertulisset, simul cum iisdem inter preces finem uiuendi fecit. Hunc Mauricium martyrem laudat Theodoritus sermone 8 de Grecarum affectionum Curatione; Acta uero ipsius integra ex Simeone Metaphraste habentur  die 21 Februarii Bollandiani.

7. Agaunensium martyrum passionem ad annum 297 refert cardinalis Baronius, quam tamen ad Diocletiani et Maximiani imperatorum initia potius reuocandam esse censemus. Eam uero ad annum 286 consignari posse colligimus ex eo quod Maximianus Herculius, quem, uti eruditus Baluzius in notis ad Lactantii libellum de Mortibus persecutorum obseruat, anno precedenti Diocletianus in imperii consortium assumpserat, tunc temporis in Galliis cum exercitu uersatus fuerit. Haud tamen diffitemur istam martyrum passionem ad sequentes annos posse etiam referri.

8. Agauni uero locus ubi hec clades contigit exinde celebris fuit apud Christianos, cum ob tantorum martyrum memoriam, tum ob exstructum ibi insigne monasterium, quod hactenus perseuerat, sub sancti Mauricii nomine notissimum. Situm est in diecesi Sedunensi ad radices montis sancti Bernardi,  quod primo sub regula priuata institutum, postea monachis Benedictinis cessit; ac tandem ad canonicos regulares Augustinianos deuolutum est. Idem monasterium ante annum 515 exstitisse probat noster Mabillonius tomo I Actorum sanctorum ordinis Benedictini, pag. 568, proindeque a Sigismundo Burgundionum rege ditatum quidem, ac forte restauratum fuisse, non autem primitus constructum; quod ex titulo fragmenti Auiti uiennensis homilie superius a nobis relati certum est. Quantum uero monasterium istud olim celebre fuerit, ex eo patet quod ceterorum constituendorum ueluti exemplar spectaretur, maxime in iugis psalmodie quam uulgo Laudem perennem appellabant, institutione, que quidem iugiter in monasteriorum ecclesiis canendi consuetudo ab Acemetis Grecis monachis accepta, in plerisque sacri ordinis nostri Benedictini monasteriis olim obseruabatur, ut probant ueteres charte que passim in uariis collectionibus edite sunt. De hac consuetudine uidesis Mabillonii prefationem ad secundam  partem seculi Iu Bened. num. 204 et seqq.





SANCTI EUCHERII LUGDUNENSIS EPISCOPI PASSIO AGAUNENSIUM MARTYRUM, SS. MAURICII AC SOCIORUM EIUS.





Prefatio.


Domino beatissimo in Christo [a 1Kb] SALuIO episcopo EUCHERIUS

 [b 1Kb] Mitto ad beatitudinem tuam, nostrorum martyrum passionem. uerebar enim, ne per incuriam tam gloriosi gesta martyrii ab hominum memoria tempus aboleret. Porro ab idoneis auctoribus rei ipsius ueritatem quesiui, ab his utique qui affirmabant ab episcopo Genauensi sancto [c 1Kb] Isaac, hunc quem retulit passionis ordinem cognouisse; qui, credo, rursum hec retro a beatissimo episcopo [d 1Kb] Theodoro uiro temporis anterioris, acceperat. Itaque cum alii ex  diuersis locis atque prouinciis in honorem officiumque sanctorum auri atque argenti, diuersarumque rerum munera offerant, nos scripta hec nostra uobis suffragantibus dignanter offerimus; exposcens pro his intercessionem omnium delictorum, atque in posterum iuge presidium patronorum semper meorum. Mementote uos quoque nostri, in conspectu Domini, sanctorum semper officiis inherentes, domine sancte, et merito beatissime frater.



PASSIO AGAUNENSIUM MARTYRUM.


 I. Sanctorum passionem martyrum qui Acaunum glorioso sanguine illustrant, pro honore gestorum stylo explicamus, ea utique fide, qua ad nos martyrii ordo peruenit. Nam per succedentium relationem, rei geste memoriam nondum intercepit obliuio: etsi pro martyribus singulis loca singula, que eos possident, uel singule urbes insignes habentur, nec immerito, quia pro Deo summo [a 1Kb] pretiosas animas fuderunt; quanta reuerentia excolendus est sacer ille Acaunensium locus, in quo tot pro Christo martyrum millia ferro cesa referuntur? Nunc iam ipsam beatissime passionis causam loquamur.

II. Sub Maximiano, qui Romane reipublice cum Diocletiano collega imperium tenuit, per diuersas fere prouincias laniati, aut interfecti sunt martyrum  populi. Idem namque Maximianus, sicut auaritia, libidine, crudelitate, ceterisque uitiis obsessus furebat; ita etiam exsecrandis gentilium ritibus deditus, et erga Deum celi profanus, impietatem suam ad  exstinguendum Christianitatis nomen armauerat. Si qui tunc Dei ueri cultum profiteri audebant, sparsis usquequaque militum turmis, uel ad supplicia, uel ad necem rapiebantur: ac uelut uacatione barbaris gentibus data, prorsus in religionem arma commouerat. Erat eodem tempore in exercitu legio militum, qui Thebei appellabantur. Legio autem uocabatur, que tunc sex millia ac sexcentos uiros [b 1Kb] in armis habebat. Hi in auxilium Maximiano ab Orientis partibus acciti uenerant, uiri in rebus bellicis strenui, et uirtute nobiles, sed nobiliores fide, erga imperatorem fortitudine, erga Christum deuotione certabant. Euangelici precepti etiam sub armis non immemores, reddebant que Dei erant Deo, et que Cesaris Cesari restituebant. Itaque cum hi, sicut et ceteri militum, ad  [c 1Kb] pertrahendam Christianorum multitudinem destinarentur; soli [d 1Kb] crudelitatis ministerium detrectare ausi sunt, atque huiusmodi preceptis se obtemperaturos negant. Maximianus non longe aberat; [e 1Kb] nam  se circa Octodorum itinere fessus tenebat: ubi cum ei per nuntios delatum esset legionem hanc aduersus mandata regia rebellem in Acaunensibus angustiis substitisse, in [a 1Kb] furorem instinctu indignationis exarsit. Sed mihi priusquam reliqua commemorem, situs loci eius relationi inserendus uidetur.

III. Acaunus sexaginta ferme millibus a Genauensi urbe abest, quatuordecim uero millibus distat a capite Lemanni lacus, quem influit Rhodanus. Locus ipse iam inter Alpina iuga in ualle situs est: ad quem pergentibus difficili transitu asperum atque arctum iter panditur. Infestus namque Rhodanus saxosi montis radicibus uix peruium uiantibus [b 1Kb] aggerem relinquit. Euictis transmissisque angustiarum faucibus, subito nec exiguus inter montium rupes campus aperitur.  In hoc legio sancta consederat. Igitur, sicut supra diximus, cognito Maximianus Thebeorum responso, precipiti ira feruidus, ob neglecta imperia, decimum quemque ex eadem legione [c 1Kb] gladio feriri iubet, quo facilius ceteri regiis preceptis territi metu cederent: redintegratisque mandatis, edicit ut reliqui in persecutionem Christianorum cogantur. Ubi uero ad Thebeos denuntiatio iterata peruenit, cognitumque ab eis est iniungi sibi rursum exsecutiones profanas, uociferatio passim ac tumultus in castris exoritur affirmantium numquam se ulli in hec tam sacrilega ministeria cessuros; idolorum profana semper detestaturos, sacre et diuine religionis cultui instituros; unum se eternitatis Deum colere; extrema experiri satius esse quam aduersus Christianam  fidem uenire. His deinde compertis, Maximianus omni bellua cruentior, rursus ad ingenii sui seuitiam redit, atque imperat ut iterum decimus eorum morti detur, et ceteri nichilominus ad hec que spreuerant compellerentur. Quibus iussis denuo in castra perlatis, segregatus est atque percussus qui decimus sorte obuenerat; reliqua uero se militum multitudo mutuo sermone instigabat ut in tam preclaro opere persisterent.

Iu. Incitamentum tamen maximum fidei in illo tempore penes sanctum Mauricium fuit, [d 1Kb] primicerium tunc, sicut traditur, legionis eius, qui cum Exsuperio, ut in exercitu appellant, campiductore, et [e 1Kb] Candido senatore militum, accendebat, exhortando singulos et monendo fidem; commilitonum etiam  martyrum exempla ingerens, pro sacramento Christi, pro diuinis legibus, si ita necessitas ferret, omnibus moriendum suadebat, sequendosque admonebat socios illos et contubernales suos qui iam in celum  precesserant. Flagrabat enim iam tunc in beatissimis uiris martyrii gloriosus ardor. His itaque primoribus suis atque auctoribus [f 1Kb] animati, Maximiano insania adhuc estuanti mandata mittunt, sicut pia, ita et fortia, que feruntur fuisse in hunc modum.

Milites sumus, imperator, tui; sed tamen serui, quod libere confitemur, Dei. Tibi militiam debemus, illi innocentiam; a te stipendium laboris accepimus, ab illo uite exordium sumpsimus. Sequi te imperatorem in hoc nequaquam possumus, ut auctorem negemus Deum, utique auctorem nostrum, Dominum, auctorem, uelis nolis, et tuum. Si non ad tam funesta compellimur, ut hunc offendamus, tibi, ut fecimus hactenus, adhuc parebimus; sin aliter, illi parebimus potius quam tibi. Offerimus nostras in quemlibet hostem manus; quas  sanguine innocentium cruentare nefas ducimus. Dextere iste pugnare aduersum impios atque inimicos sciunt; laniare pios et ciues nesciunt. Meminimus, nos pro ciuibus potius quam aduersus ciues arma sumpsisse. Pugnauimus semper pro iustitia [g 1Kb] , pro pietate, pro innocentium salute: hec fuerunt hactenus nobis [h 1Kb] pretia periculorum. Pugnauimus pro fide, quam quo pacto conseruabimus tibi, si hanc Deo nostro non exhibemus? Iurauimus primum in sacramenta diuina; iurauimus deinde in sacramenta regia: nichil nobis de secundis credas necesse est, si prima perrumpimus. Christianos ad penam per nos requiri iubes. Iam tibi ex hoc alii requirendi non sunt: habes hic nos confitentes Deum Patrem auctorem omnium, et Filium eius [i 1Kb] IESUM CHRISTUM DEUM credimus. uidimus laborum, periculorumque  nostrorum socios, nobis quoque eorum sanguine aspersis, trucidari ferro; et tamen sanctissimorum commilitonum mortes, et fratrum funera non fleuimus, non doluimus; sed potius laudauimus, et gaudio prosecuti sumus, quia digni habiti essent pati pro Domino Deo eorum. Et nunc non nos uel hec ultima uite necessitas in rebellionem cegit: non nos aduersum te, imperator, armauit ipsa saltem, que fortissima est in periculis, desperatio. Tenemus ecce arma, et non resistimus: quia mori quam occidere satis malumus, et innocentes interire quam noxii uiuere peroptamus. Si quid in nos ultra statueris, si quid adhuc iusseris, si quid admoueris; ignes, tormenta, ferrum subire parati sumus. Christianos nos fatemur, persequi Christianos non possumus.

 u. Cum hec talia Maximianus audisset, obstinatosque in fide Christi cerneret animos eorum, desperans gloriosam eorum constantiam posse reuocari, una sententia interfici omnes decreuit; et rem confici circumfusis  militum agminibus iubet. Qui cum missi ad beatissimam legionem uenissent, stringunt in sanctos [a 1Kb] impii ferrum, mori non recusantes uite amore. Cedebantur itaque passim gladiis, non reclamantes saltem aut repugnantes; sed depositis armis ceruices persecutoribus prebentes, et iugulum persecutoribus uel intectum corpus offerentes. Non uel ipsa suorum multitudine, non armorum munitione elati sunt, ut ferro conarentur asserere iustitie causam; sed hoc solum reminiscentes, se illum confiteri, qui nec reclamando ad occisionem ductus est, et tamquam agnus non aperuit os suum: ipsi quoque tamquam grex [b 1Kb] Dominicarum ouium, laniari se tamquam ab irruentibus lupis passi sunt. Operta est terra illic procumbentibus in mortem corporibus piorum, fluxeruntque pretiosi sanguinis  riui. Que umquam rabies absque bello tantam humanorum corporum stragem dedit? que feritas ex sententia sua tot simul perire uel reos iussit? Ne iusti punirentur, multitudo non obtinuit, cum inultum esse soleat, quod multitudo delinquit. Hac igitur crudelitate immanissimi tyranni confectus est ille sanctorum populus, qui contempsit rem presentium ob spem futurorum. Sic interfecta est illa plane angelica legio, que, ut credimus, cum illis angelorum legionibus iam conlaudat semper in celis Dominum Deum Sabaoth.

uI. uictor autem martyr nec legionis eiusdem fuit, neque miles; sed emerite iam militie ueteranus. Hic cum iter agens subito incidisset in hos qui passim epulabantur leti martyrum spoliis, atque ab  his ad conuescendum inuitatus, prolatam ab exsultantibus per ordinem causam cognouisset, ac detestatus conuiuas, detestatusque conuiuium, refugiebat; requirentibusque ne et ipse forsitan Christianus esset, Christianum se esse, et semper futurum esse respondit; ac statim ab irruentibus interfectus; ceterisque martyribus in eodem loco, sicut morte, ita etiam honore coniunctus est. Hec nobis tantum de numero illo martyrum comperta sunt nomina: id est beatissimorum Mauricii, Exsuperii, Candidi atque uictoris; cetera uero nobis quidem incognita; sed in libro uite scripta sunt. Ex hac eadem legione fuisse dicuntur etiam illi martyres [c 1Kb] Ursus et uictor, quos Salodoro passos fama confirmat. [d 1Kb] Salodorum  uero castrum est supra Arulam flumen, neque longe a Rheno positum.

uII. Opere pretium est etiam illud indicare qui deinde Maximianum trucem tyrannum exitus consecutus est. Cum dispositis insidiis genero suo Constantino tunc regnum tenenti mortem moliretur, deprehenso dolo eius, apud Massiliam captus, nec multo post strangulatus, teterrimoque hoc supplicio affectus, impiam uitam [e 1Kb] digna morte finiuit. At uero beatissimorum Acaunensium martyrum corpora, post multos passionis annos, sancto Theodoro eiusdem loci episcopo reuelata traduntur; in quorum honorem cum exstrueretur basilica, que uaste adiuncta rupi, non tantum latere acclinis iacet, quid miraculi tunc apparuerit nequaquam tacendum putaui. Accidit  ut inter reliquos artifices, qui inuitati conuenisse ad illud opus uidebantur, quidam adesset faber, quem adhuc gentilem esse constaret. Hic cum Dominico die, quo ceteri ad exspectanda diei illius festa abscesserant, in fabrica solus substitisset, in illo secreto se subito clara luce manifestantibus sanctis hic idem faber rapitur, atque ad penam uel ad supplicia distenditur; et uisibiliter turbam martyrum cernens, uerberatus etiam et increpatus, quod uel die Dominico ecclesie solus deesset, uel illud fabrice opus sanctum suscipere gentilis auderet. Quod adeo misericorditer a sanctis factum constitit, ut faber ille consternatus et territus, salutare sibi nomen poposcerit, statimque Christianus effectus sit.

uIII. Neque illud in sanctorum miraculis pretermittam,  quod perinde clarum atque omnibus notum est. Materfamilias Quincii, egregii atque honorati uiri, cum ita paralysi fuisset obstricta, ut ei etiam pedum usus negaretur, a uiro suo, ut Acaunum per multum itineris spatium deferretur, poposcit. Quo cum peruenisset sanctorum martyrum basilice famulantium manibus illata, pedibus ad diuersorium rediit; ac sanitati de premortuis restituta membris, nunc miraculum suum ipsa circumfert. Hec duo tantum mira passioni sanctorum inserenda credidi. Ceterum satis multa sunt que uel in purgatione demonum, uel in reliquis curationibus illic per sanctos suos Domini uirtus operatur.





SANCTI EUCHERII LUGDUNENSIS EPISCOPI HOMILIAE QUAEDAM. *



HOMILIA I. Ad monachos.


Exhortatur nos sermo diuinus, ut curramus dum lucem habemus, priusquam nos tenebre comprehendant. Lucem habemus si currimus, si gressum fidei promouemus; in tenebris residemus, si promouere cessamus. Paratos nos inueniat extrema necessitas, que sepe preuenit imparatos. Certam nobis imponat sollicitudinem incerta conditio; quotidianus sit illius periculi metus, cuius nescitur incursus. Quam tarde misera anima malorum suorum penitebit, cum die ultimo superueniente separari se a corpore suo uiderit, cum sibi in fine claudenti oculos nigrescere et horrescere sempiterna nox ceperit, cum iacere ante se uacuum salutis ac lucis infelicem  commilitonem suum uiderit incentorem pariter ac deceptorem, cum quo de arena mundi huius per flagitium suum uicta discessit. Cum ceperit ab eodem iam diuulsa immanes et inanes dare super eum planctus, et dicere: Ubi sunt animositates et cupiditates tue, quibus hucusque impatienter arsisti, et arsura iugiter congregasti? Ecce transierunt illa omnia tamquam umbra, abierunt oblectamenta, et sola in perpetuum opprobria et crimina remanserunt. ue mihi, o anima, ad tam perditum uas uelim nolim reditura sum, et propter fugitiuas uoluptates numquam effugiendis cum eo uaporibus concremanda. Quid inter hec, cum eam ceperit ad definitam sententiam, et immobili lege defixam importunus depositi exactor abstrahere, et hinc inde insultare,  et insistere [Forte insilire] infernalium dire facies ministrorum? Quid erit cum ab apparitoribus mortis per hunc uastum erem separari, et per semitas tenebrarum abduci trans diem ceperit, et nequaquam remeabile iter agere per fines illos ubi ipsa lux deficit, cum peregrina illa ubique anima comitante malorum suorum tristi agmine uiderit se per extremas mundi oras in illud inane ac uacuum cadere de mundo, atque illud magnum chaos, quod uite mortisque regionem discernit, intrare et uitales auras nature ipsius exsul amittere? Cum rebus humanis uale ultimum dicens, mortem ante se habens, et uitam post se relinquens, in illud horrendum et uix oculis attingendum pertrahetur profundum, diuersis auaritie ac malitie catenata criminibus  quantum perdidit pretium, tantum exceptura supplicium? Cum ad hec itaque crudelis custodie peruentum fuerit loca, ubi iam futuri penarum iudicii ipsa sui exspectatione deseuiet, ne dicam aliud, solus meror excruciabit animam uniuersis solatiis  destitutam, sola torquebit cogitatio desperatam, solus metus examinabit attonitam; et quia ibi iam nulla erit parandi uictus aut uestitus sollicitudo, nulla laborandi, militandi agendiue occupatio, nulla facultatis aut honoris ambitio, solus mentem omnibus aliis curis uacuam intolerandus reddende rationis terror implebit, solum ac totum iudicii pondus captiuis sensibus imminebit. Quid uero quando regredi ad carcerem corporis sui, et per resurrectionem recipere illud precipietur ad societatem malorum? Quid faciet cum fedis uulnerum signis castis angelorum presentanda conspectibus, et ante regem seculorum causam de singulis redditura? Que modo absque dubio si in medio nostri obiicerentur, reatum intra se suum sustinere non posset, pudore  magne confusionis oppressa. Quid tunc animi habebit, cum alios illic erogante Domino percipere uiderit illese et integre fidei brauium, candide thesaurum castitatis, fructus misericordie, talenta iustitie? Cum indigna sibi sorte conspexerit nouissimos de primis fieri, et de nouissimis primos? pauperes supra diuites, seruos supra dominos glorificari? et unumquemque pro meritis immortalitatis luce perfusum in angelorum statum ex hominibus promoueri, et cum terreno quondam corpore supra excelsa regni celestis imponi, et inter filios maiestatis opulenta parentis Dei hereditate ditari; se autem inter hec cum peccatis suis relictam, de spectaculo felicitatis aliene dolorum uitia reportantem? Qui [Forte Quid] posthec? cum se miseranda conditione  [Forte conditio] uiderit omni consolatione nudatam in exteriores tenebras excuti, et ab illa beatorum Ecclesia perpetua excommunicatione seclusam ab ipsa uite radice precidi? Illud autem quomodo trepidus et male conscius sermo poterit explicare, cum ceperit inexpiabilis caro et infecte peccatis medulle seuis gehenne estibus penetrari, et more feruentium ac decoquentium metallorum inexstinguibili ardore tota hominis substantia intus infundi, et depascentibus flammis corpora atque animas ex parte consumi, ex parte nutriri, ut inter medios ignium globos damnata natura det pabulum, et accipiat incrementum? Si forte inspersum illud dudum conscientiis uitium, et eris et plumbi adulterina permixtio, quandoque inter stagna feruentia anhelantis gurgitis exuretur, transituris  per uada ignea mora erit supplicii magnitudo peccati; escas ardoribus crimina ministrabunt, manebit in hoc preceptum et auctoris et iudicis, ut uiscera doloribus obnoxia, et solis cruciatibus consecrata, ignis arbiter depasta non deuoret, sed ad  hoc pereat [Forte ardeat] ut semper interimat: ut opus ac figmentum corporis nostri in antiquis sceleribus mortuum, et ad sola tormenta rediuiuum finem in ipso interitus confinio non inueniat, sed exinanita iamque tolerantie uirtus sic pereat, ut resurgat. Illa enim non casualis, sed rationabilis et penalis exustio, quia culpam iubetur inquirere, substantiam nescit absumere. Et quia uelut carbasa [Forte ut in suppliciis] leuis percurrens concrematio, ipsa purgatio est, flamma illa non tam reum persequitur quam reatum; et si modus fuerit delictorum, erit et mensura cruciatuum. Si uero totam naturam occupauit pariter, et inuoluit excessus capitalium scelerum quia non recipit causa remedium, carebit fine supplicium. Occidente itaque  pena, et uiuificante sententia, stabit seculis materia reparabilis, et numquam ad metam malorum termino fugiente perueniet; et dum sibi nullam spem promittere poterit uel post immensa tempora, iam etiam in presenti sentientur consequentium tormenta seculorum; ac sic dolorem mortis conscientie imposite immortalitas augebit. ue qui hec lugenda in posterum, ridenda tunc deputant! ue quibus hec prius experienda sunt quam credenda! Ideoque, karissimi, hec omnia que illic finiri non poterunt, hic redimi possunt per emendationem prioris uite, per eleemosynas, per lacrymas, per humilitatem cordis, per corporis castitatem, per exercitia iustitie ac misericordie. Que cum ita sint, per tot errores festinamus ad mortem, qui tot uias  accepimus ad salutem. Per Iesum Christum Dominum nostrum, qui cum Patre et Spiritu sancto uiuit.



HOMILIA II. Ad monachos.

Quid salubritatis, karissimi, etiam in presenti conferant sancte occupationes, scire debemus. Tradidit sacra lectio, munda animalia esse que ruminant. Quid autem sit ruminare, aperte docet sermo diuinus, dicens: In lege Domini uoluntas eius, et in lege eius meditabitur die ac nocte ; et iterum: Meditatio cordis mei in conspectu tuo semper ; ita nos quoque dum cibum salutis spiritaliter ruminamus, clausis sensibus improbas cogitationes excludimus; deinde Dei laudibus delectamur,  et interius nostrum mundum animal fieri per exercitia sancta sentimus; et dum contra reprobas uoluntates interiora nostra munimus, animas nostras cibis celestibus satiamus, ut et de nobis illud propheticum dici possit: Panem celi dedit eis, panem angelorum manducauit homo. Panis angelorum Christus est, cuius cibi et nos participes sumus, quando mentem in eius preconiis occupamus. Ecce uerum cibum, qui reficit et non deficit, sed usu suo proficit, et suis crescit expensis. Hoc pane reficimur esuriendo, et pascimur ieiunando, uim quamdam uitiis nostris et desideriis inferentes, ut de nobis dici possit: Regnum celorum uim patitur, et uiolenti diripiunt illud . Qui sint uiolenti, nosse debemus.  Scimus quia mens humana diuersis mundi illecebris et concupiscentiis delinita fugit laborem, et expetit uoluptatem, et uix adducitur ut consuetudinem a se uite prioris excludat; sed cum ceperit cogitare ultimi diei necessitatem, ad futuri iudicii pondus incitata et stimulata, uel spe premii, uel timore supplicii uoluntarium bellum indicit passionibus, uim facit pristinis studiis suis, et uiolenter se uincere melioris uite mutatione contendit. Non enim sine uiolentia fieri potest, ut de abundantia et de diuitiis ad famem et sitim, ad abstinentiam et crucem transeat; ut somno prius atque otio amicam carnem; contritione uigiliisque conficiat; non, inquam, sine uiolentia fieri potest, ut unusquisque iracundiam patientia, superbiam humilitate commutet, amore paupertatis  ac sufficientie affluentiam superet, uinolentiam sobrietate, luxuriam castitate commendet, et homo subito in uirum alterum transformetur, et quodammodo alter reddatur ex altero; ac sic a talibus per uiolentiam regnum celeste diripiatur. Duo autem sunt abstinentie et crucis genera: unum corporale, alterum spiritale: unum a potu atque epulis temperare, appetitum gule a delectationibus et mollissimis suauitatibus cercere; ab his que per tactum, per gustum uisumque decipiunt, sensum uiriliter reuocare, ac uiolenter abstrahere. Alterum abstinentie et crucis genus est pretiosum atque sublime, motus animi regere, et perturbationes illius modestie tranquillitate peccare, ac superbie impetus quasi feram bestiam refrenare, litigare, quotidie  contra uitia sua, increpare se quadam censoria austeritate uirtutis, et rixam quodammodo cum homine interiore conserere. Hec facit qui, perrupto passionum muro, uiolenter ad celorum regna conscendit. Ad que uos perducere in suo uiuentes timore dignetur qui regnat in secula seculorum. Amen.



HOMILIA III. Ad monachos.

Instruit nos atque hortatur sermo diuinus, qualiter nos accingere debeamus ad inquirenda promissa sua, et obtinenda illa bona que nec uisu capi, nec auditu percipi, nec cogitatu comprehendi possunt. Petite, inquit, et accipietis, querite et inuenietis, pulsate et aperietur uobis ; id est, ut petamus  orando, queramus laborando; pulsemus desiderando, pulsemus proficiendo, pulsemus perseuerando; et in spem celestium promissorum tanto incitemur studio, tantoque inardescamus affectu, ut cum premiorum dignitate desideriorum magnitudo concordet. Non uult Deus noster bona sua nimia inueniendi facilitate uilescere; pretiosa et concupiscibilis merces cupidum amatorem et auidum negotiatorem requirit.

Ergo ille tantorum munerum repromissor non uult in opere suo tepidum, despicit fastidiosum, recusat coactum, respuit indeuotum. Lentum enim et parum gratum querere gratiam diuini muneris, maxima est iniuria remuneratoris. Ergo totis licet et  anime et corporis laboribus desudemus, totis licet obedientie uiribus exerceamur, nichil tamen condignum merito pro celestibus bonis compensare et offerre ualebimus. Non ualent uite presentis obsequia eterne uite gaudiis compensari. Lassescant licet membra uigiliis, pallescant licet ora ieiuniis, non erunt tamen condigne passiones huius temporis ad futuram gloriam que reuelabitur in nobis . Pulsemus ergo, karissimi, in quantum possumus, quia non possumus quantum debemus. Futura beatitudo acquiri potest, estimari non potest. Nisi enim cum auiditate, nisi cum bona uoluntate, cum letitia Dei opera egerimus, Deo nos perire nouerimus. Putamus, karissimi, quod digne querat illa anima, et ita pulset ut ei aperiatur, que ad leue  preceptum senioris respondere presumit, et dicere: Numquid serui uestri sumus? Iam feci uicem meam, et ille faciat suam quomodo hoc dicit, cui preceptum est, Nolite querere que uestra sunt? Et iterum: Non que sua sunt singuli considerantes ; a quo non hoc solum expetitur, ut mercedem suam impleat, sed ut alienas inuadat, preoccupet, rapiat. Putamus, inquam, quod ita petat ut accipiat, ita querat ut inueniat, ita pulset ut aperiatur ei, qui pro aliqua negligentia correptus, et pro discipline ordine castigatus, non se ad emendationem, non ad satisfactionem confert, sed magis ad illam proteruiam, ut dicat, desero atque discedo, hoc ego ferre non patior, ingenuus homo sum. Iam primum qui ante prepositum uel abbatem ingenuum esse se  iactitat, puto quod adhuc emptum se esse nesciat. Qui Christiane militie mancipatus, dicere se presumit ingenuum, pene est ut neget se Christi sanguine comparatum. Quid est aliud, liber sum, quam ipsi Domino clamare, nichil debeo? De talibus dicebat Apostolus: Cum enim serui essetis inobedientie, liberi fuistis iustitie . Non bene ingenuus approbatur, qui uitiorum seruitute deprimitur. Clamat autem in contumelia discipline, in peccato anime sue: Malo discedere quam emendare, quam satisfacere, quam implere quod precipis. Quid est hoc aliud quam iugum Christi a se rebelli ceruice discutere? Isti tales nesciunt quid nouerunt, obliti sunt propter quid huc uenerunt. Isti tales non bene petunt, sed male uitiis appetuntur. Non fide pulsant,  sed infidelitate pulsantur. Quid prodest quod discedis, qui undique astrictus es uinculis passionum, quem hinc atque inde circumuallant uitia tua? Quid, inquam, prodest quod discedis, qui quocumque locorum uadis, te tecum portas? Merito discederes, si quoquam te fugere posses. Digne aliquis discessit, si illo ire possit, ubi illum diabolus inuenire non possit. Nemo se fallat, non fugiat aduersarium de loco ad locum, sed de uitio ad uirtutem, de passione ad emendationem. Nam si eum taliter fugias, sequetur te. Emenda te, et fugiet a te, sicut ait Apostolus: Resistite diabolo, et fugiet a uobis . Non obedire autem et uelle discedere, hoc est, dupliciter diaboli uoluntatem facere: hoc est, uoluntarie sibi  etiam in presenti damnationem inferre. Illis ipsis qui grauius apud nos delinquunt, nullam tristiorem, nullam acerbiorem possumus inuenire sententiam, quam ut a corpore congregationis abscissi, sine pace discedant. Et nonne amentie genus est, ut hoc quisque pro remedio expetat, quod etiam a preposito [non] nisi pro summo crimine non possit inferri? Intelligamus ergo, karissimi, istas indignitates et contradictiones inimico operante et disponente prouenire. Ille enim quia non potest aliquem absolute de loco salutis excutere, immittit primum occasiones et causas, immittit inobedientie passionem, quam semper socia infidelitas comitatur. Que cum captiuam illaqueauerit mentem, statim intoleranda atque impossibilia facit etiam illa que parua ac leuia  sunt. Et sane dubium non est quod uires inobedientibus diuinitus subtrahuntur, sicut et ille qui non habebat in se necessariam fidei deuotionem, etiam quod habebat auferebatur ab eo, ita inobedientia obdurat animum quem semel ceperit, ut ad suscipienda precepta nec auctoritate, nec ratione flectatur. Sed quod pessimum est, sibi soli credat, et pro omni ratione intentiones suas sequatur, et hoc solum rectum putet, quod obdurato corde conceperit, similis ei effectus de quo diuinus sermo pronuntiat: Itinera insipientium recta in conspectu eorum ; et iterum: Sunt uie que recte esse uidentur hominibus, nouissima autem eorum uenient in profundum inferi . Postremo eueniet eiusmodi animabus, quod domui que supra  arenam edificata est . Hec enim parabola maxime ad inobedientes respicit. Sic enim legimus: Omnis qui audit uerba hec, et non facit ea, similabitur uiro stulto, qui edificauit domum suam supra arenam: uenerunt flumina, et reliqua ; id est, cum influxerint stillicidia passionum, cum aduenerint flumina torrentis atque impetus tribulationum, ex multitudine negligentiarum, cum flauerint uenti, illi utique qui in ere isto uolitant, parati ad Christi aream uentilandam, sicubi inueniant paleas, quas ad ludibrium suum rapiant atque dispergant, tunc irruent in domum illam, que sine obedientie fundamento edificata est, et fiet ruina illius magna. Sed forsitan dicat aliquis: Numquid statim de hoc loco discedere, ruina dicenda est? Dico,  karissimi, non grandis spes est, si in naui est in fluctibus constituta, licet ipsa non pereat, tamen iacturam maximam de onere ac de mercibus suis faciat, et ipsa ad portum uacua atque inanis perueniat; sic non grande gaudium est, si seculi aliquis ad fluctus reuertens nomen atque habitum professionis sue custodire uideatur, anima uero eius negligentiis tabescat ac defluat; et quid grauius quam ut subito tamquam ales repentinus eradiceris de loco ad quem te Dominus tuus uocauerat, in quo te primum illuminauerat, in quem te post mala seculi quasi ad portum de graui tempestate induxerat? Obliuisci subito fraternitatis, societatis et consolationis; obliuisci loci illius in quo primum pristinum  habitum et nomen seculare exueras? Aues ipse diligunt nidos suos, amant fere loca in quibus nutrite sunt, amant cubilia et pascua; et quamlibet naturali libertate passiuis peruersa rapiantur incursibus, sepius tamen ad chara sibi loca quodam cibi desiderio reuertuntur; et tu intellectu preditus, ratione munitus, ita interdum sensu alienus efficeris, ut preferas Dei beneficiis uoluntates uel intentiones tuas, et sequaris proprias cogitationes, que quamlibet ad duros labores, quamlibet ad salutis naufragia atque anime detrimenta te rapiant, totum tamen hoc pre nimia cordis indignitate non sentis. Hoc ait sermo diuinus: Tempore enim discessionis multa promittit inimicus; persuadet sibi se illic quo tendit maiorem profectum, multam gratiam atque rerum omnium  abundantiam reperturum, ac se tamquam angelum suscipiendum. Et post hec quando anxietate repletus, et pace nudatus, memor quomodo profectus sui studium, et sacrum ouile reliquerit, tunc animaduertit, et quasi sedata temporis sui tempestate, tunc uidet quid mali de se gesserit, tunc recognoscit quid periculi incurrit, cum de loco ad quem cum gaudio uenerat, sine pace et cum scandalo discessit. Tunc se sera penitentia super ruinas suas penitet ac deflet. Sicut quedam aues que pre dolore super eos quos occiderint flere dicuntur; et hec omnia anime detrimenta ex inobedientie malo eueniunt: obedientes autem et humiles anime multas tribulationes, atque omnes labores prosternunt, atque in compendium mittunt. Sciendum est enim  quod quanto humiliores et obedientiores fuerimus, tanto super nos leuius ac dulcius iugum Domini sentiemus; quanto obedientiores fuerimus prepositis et patribus nostris, in tantum obediet Deus orationibus nostris. uideamus quam acceptabilia sunt Domino opera et [uel] ieiunia eorum qui suis potius quam seniorum uoluntatibus obsequuntur. Clamant illi: Quare ieiunauimus, et nescisti? humiliauimus animas nostras, et non aspexisti? Et ille respondet: Ideo quia in diebus ieiuniorum uestrorum inueniuntur uoluntates uestre . uidemus per inobedientiam animarum opera non respici, ieiunia non audiri, uota non suscipi. Unde nos amplius illius mandata sectemur, qui ad hoc ad nos e celo descendit, ut non solum nos redimeret mortis pretio,  sed etiam ut uite edificaret exemplo; et cum illo dicamus: Ego non ueni facere uoluntatem meam, sed uoluntatem illius qui misit me, Patris . Ire autem post uoluntates proprias tam perniciosum est, ut hoc Dominus iam postmodum iratus pro damnatione peccati irroget, dicens: Et dimisi illos secundum desideria cordis eorum . Quamobrem qui uult tuta esse opera sua uel recta in conspectu Dei, nichil obedientie preferat, nichil penitus anteponat, siue senior, siue iunior sit. Magis quanto senior est, tanto plus debet studere edificationi et perfectioni. Nullum sibi finem faciat proficiendi, nullumque terminum constituat acquirendi, cum sibi dici audiat: Para in exitu opera tua; et  iterum: Non uerearis usque ad mortem iustificari . Et iterum: Sapientia in exitu canetur . Quanto ergo plus proficimus, tanto plus humiliemur, quia quanto plus humiliati fuerimus, tanto plus proficiemus. Nullus illic senior tam doctus appareat, ut putet quod eum non deceat obedientia, que Deum decuit. Humilitas enim atque obedientia in iunioribus adhuc necessitas, in senioribus uero dignitas; ille enim bene proficit, ille bene consumat, qui quotidie sic agit quasi semper incipiat. Quamobrem augmenta meritorum incitamenta debent esse profectuum. Scriptura uero pronuntians de his qui dum primas negligentias pretermittunt, in alias atque alias semper incurrunt, ita ait: Peccator adiiciet ad peccandum .  De profectu uero dicitur: Et sanctus adhuc sanctificetur . uideamus primum quid est, peccator adiiciet ad peccandum? u. g., mali cuiuslibet aut obtrectationis passio impugnare me cepit; si non statim me penitudo uite huius momordit, cras tanta mihi huius uitii facilitas ueniet, et quedam  suauitas, ut reuocare me ab illo et continere non possim. Ita enim euenit, ut qui primo tempore emendare noluerit, incipiat in sequenti nec uelle nec posse. uerbi gratia, superbie acquiescere cepi, regulam uiolaui, seniorem lesi, iuniorem destruxi. Si non statim me penituit tam grauiter fuisse preuentum, ita de die in diem libentissime me rapiet ipsa uiolentia consuetudinis, et impetus passionis, ut iam nec delinquere me intelligam, nec  peccare me sentiam. Obscurat enim atque obruit intellectum onus delicti, assiduitas delinquendi, etenim ita cor negligentiis obduratur, ut hoc ipsum si se non humiliet, si non satisfaciat proposito [Forte, preposito] suo, nocere se credat, insuper insultet et dicat: Quam constanter illi restiti, quam bene non acquieui, quanta auctoritate respondi? Putabat quod me semper illi humiliare deberem. Quod qui facit, diabolo se tradidisse captiuum constat, qui de hominum uitiis et passionibus ac perditione letatur, et eiusmodi anime eueniet illa sententia: Peccator adiiciet ad peccandum . Quam nos, karissimi, refugientes, illam potius teneamus que dicit: Et sanctus adhuc sanctificetur ; quotidie addamus ad merita, nec de nobis aliquid presumamus,  quia Dei est omne quod possumus; simus itaque fratres in opere Dei indeficientes, propter eternam retributionem, et quotidie ad meliora tendamus. Ipsa enim apprehendendi auiditas, ipsa consuetudo proficiendi semper nos ad maiora prouocabit: et ubi uiderit Deus deuotionem animi ardentiorem, insinuabit affectum; et quantum nos addiderimus ad studium, tantum ille apponet ad adiutorium; quantum nos apposuerimus ad diligentiam, tantum ille addet ad gloriam. Qui habet, dabitur illi, et superabundabit , et alio loco dicit: Posui adiutorium super potentem . Gratia ergo de gratia nascitur, et profectus profectibus seruiunt; lucra lucris, et merita meritis lucrum  [Forte, locum] faciunt; ut quanto quis plus acquirere ceperit, tanto plus conetur et delectetur inquirere, ut acquisitionis lucrum acquirendi nutriat appetitum. Et quanto quis auidius de sapientie bonis hauserit, tanto plus haurire desideret, sicut ipsa de se Sapientia loquitur: Qui edit me, adhuc esuriet. Urgeamus itaque, karissimi, cursum nostrum, ut crescat in nouissimo uita nostra. Queramus usque in finem, unde sine fine gaudere mereamur. Sed esto, non possumus exercere corporis labores, conferamus nos ad spiritalium bonorum desiderium, ad compunctionis et caritatis augmentum. Si quotidie in cordibus nostris disponamus ascensus, nulla infirmitate, nulla etate lassari possumus, ut his spiritalibus quibusdam gradibus ascendere mereamur ad promissa  Domini Iesu Christi.



HOMILIA Iu. Ad monachos.

Sicut a nobis Dominus pro suscepta officii necessitate loquendi deposcit officium, ita a uobis, karissimi, audiendi requirit affectum. Ita, inquam, caritati uestre expedit his que pro salute uestra dicimus obedire, sicut nobis imminet non tacere. Nam si nos offensam metuimus de silentio, quanto magis uos eamdem debetis expauescere de contemptu? Si, inquam, nobis grande periculum est aliena non arguere, quanto periculosius est propria non corrigere? Ait quodam loco beatus Apostolus: uidete uocationem uestram, fratres ; quapropter, dilectissimi,  et nos uideamus uocationem nostram. Non enim satis prodest quod istum locum expetiuimus, si hic tales sumus quales in seculo esse potuimus. Si enim bene perspicimus, non solum ista solitudo nos ad perfectionis necessitatem, sed etiam ipsa congregationis multitudo nos constringit. Nam sicut pretiosum atque precipuum est in medio multorum bene agere, plurimos ad profectum exemplo boni operis excitare; ita periculosum atque perniciosum est negligentius ac tepidius agendo multorum fidem frangere, multorumque animas deprauare. Sicut, inquam, fructuosum est in medio tantorum positum probabiliter uiuere; ita periculosum est aliquid destructionis egisse. Hoc autem quare dico? quia  facilius inuenimus qui ea que deteriora  sunt, quam que meliora, sectentur; promor enim est ad imitationem mali humana fragilitas. Quapropter non nobis sufficere credamus, quod nos in hanc scholam cernimus congregatos, nisi quod uehementius in nobis negligentias nostras professa perfectio, quam nec assumpta condemnat. Quia secundum Scripture fidem, qui multum promittunt, multum necesse est ut repetatur ab eis. O quantis proderit, et quantis e contrario oberit loci huius opportunitas, et congrue habitationis occasio! Non enim in hoc loco uixisse, sed in hoc loco bene egisse, laudandum est. Nam quid bonis habitationis huius secretum prodest, quando tyrannico dominatu malitia in nobis regnat, quando ira superequitat, quando maiorem  metum in nobis humanus oculus quam diuinus uidit; quando nos illi laudabiles eremite, qui extra mundum esse nos credimus, per diuersarum passionum uitia mundum intra nos inclusum tenemus, ita ut qui putabamus nos precibus nostris seculo ipsi posse succurrere, pene sit ut uideamus nos magis seculi intercessionibus indigere? Dubium quippe non est quod illa anima que per concupiscentiam secularium uoluptatum possessio efficitur mundane conuersationis, non potest effici regnum Diuinitatis. Ideoque, fratres, uidete uocationem uestram. uenire quidem ad eremum, summa perfectio est: sed non perfecte in eremo uiuere, summa damnatio est. Quid prodest, si locus quietis tantum corporaliter teneatur, et inquietudo in corde uersetur? Quid, inquam, prodest,  si in habitatione silentium sit, et in habitatoribus uitiorum tumultus et colluctatio passionum? si exteriora nostra serenitas teneat, et interiora tempestas? Non enim ideo ad istum conuenimus locum, ut nobis mundus famularetur, ut rebus omnibus abundantes omni quiete frueremur: non utique ad requiem, non ad securitatem, sed ad pugnam huc conuenimus, ad agonem processimus, ad exercenda cum uitiis bella properauimus: ut lingue gladios retundamus, non solum inuicem non inferamus iniurias, sed nec sentiamus illatas. Peculiarius autem istud ad professionem nostram pertinet, nichil in hac uita consolationis requirere, nichil quietis. Nec recipere uelle bona in uita sua, sed honores refugere, subiectione atque abiectione gaudere, paupertatem  studio querere, et non solum facultates, sed etiam ipsas cupiditates e cordibus eradicare, nichil enim habere interdum res necessitatis est: nichil uero cupere, res uirtutis: et ideo hunc sibi specialiter modum religiosus debet imponere, ut tantum habeat quantum necessitas poscit, non quantum cupiditas concupiscit. Habendi enim amor, nisi ad integrum resecetur, ardentior est in paruis, et plus torquentur in minimis: et nisi ex corde atque affectu pauper sis, paupertas ipsa non uirtus, sed miseria iudicanda est. Nouerimus itaque, fratres, nichil prodesse, si carnem nostram ieiuniis ac uigiliis affligamus, et mentem nostram non emendemus, aut que interiora sunt non curemus. Quid enim prodest afflictio corporalis, si linguam nequitiis et obtrectationibus polluamus?  Nonne omnes labores nostri in nichilum rediguntur? Nonne opus nostrum uelut fumus atque umbra euanescit, et uelut stappe fauilla in nichilum redigitur? O quanti et quam diuturni labores subito pereunt! Quanta bona frequenter iam acquisita ac reposita de manu rapiuntur, dum id quod acquirere studemus, custodire negligimus! Quapropter gratis nobis de cruce et corporis afflictione blandimur, si exterior noster sanctis laboribus exercetur, et a passionibus non curatur interior: sic est quomodo si aliquis statuam faciat a foris auream, ab intus luteam; uel quomodo si domus magnifica arte constructa a foris pulcherrimis coloribus depicta uideatur, et ab intus serpentibus et scorpionibus plena  sit. Quid prodest quod affligis corpus tuum, quando nichil proficit cor tuum? ualde dura et nimis dolenda conditio est, omni intentione studium laboris impendere, et fructum non recipere post laborem; ieiunare et uigilare, et mores non corrigere: sic est quomodo si aliquis extra uineam aut circa uineam exstirpet et colat, uineam ipsam desertam atque incultam derelinquat, ut spinas ac tribulos germinet, que, insistente cultore, iucundissimos ex se fructus proferre potuisset. Agnoscite itaque, karissimi, quod ad salutem perpetuam conquirendam abstinentia corporalis sola non sufficit, nisi et anime quoque ieiunium per abstinentiam uitiorum fuerit satiatum [Forte sociatum]. Quid enim iuuat, si sit quispiam corpore castus, et mente pollutus? Quem  malitia deprauat, quem furor iracundie facibus exagitat, quem superbia omni gratia Dei spoliat, quem mendaciis uel maledictis lingua commaculat, nonne ipse se fallit, nonne ipse se irridet ac decipit, si credat solis ieiuniis ac uigiliis sanctificandum? Et idcirco, dilectissimi, ita corpus exerceamus ieiuniis, ut mentem purgemus a uitiis. Cogitemus illius iudicis incessanter aduentum, qui utinam sic nos paratos inueniat, quomodo nemo potest dubitare quod ueniat. Quod si requiras quomodo ueniat? illo utique corpore quod pro nostra salute susceptum, pro nostris criminibus addictum, pro nostra absolutione damnatum et pro nostrorum uulnerum medicina lancea clauisque confixum est. Prima enim erit in reos intoleranda sententia reuerendarum presentia cicatricum.  Quid igitur illo tempore facturi sumus, quando contra illos crucifixi Domini liuores note peccatorum nostrorum ac macule libidinum proferentur? Aut quo putas uultu respiciet redemptio nostra perditionem nostram? Tanto grauiora erunt humana delicta, quanto maiora se ostenderunt diuina beneficia. uerendum est autem ne illam uocem resurrectionis pretiosa crucis uestigia protestantem, etiam in iudicio suo ad uasa iniquitatis prolaturus atque dicturus sit: Infer digitum tuum huc, et uide manus meas, et affer manum tuam, et mitte in latus meum , et agnosce que pro te et a te, impietas humana, pertulerim. Illa utique clauorum signa bonis salutaria, malis terribilia, que usque ad diem iudicii non dolentur, sine dubio obiicienda seruantur; et quid  post hec sequitur, nisi illud interpositum inter uiuos ac mortuos expauescendum chaos, uastumque discrimen excluse a natura uiuentium tenebre exteriores, dura separatio a dulci intuitu sanctorum, et a societate fidelium [Forte felicium]: et econtrario inter lacrymabiles gemitus planctusque lugentium, collegium triste miserorum, et a beata patria eternum teterrime noctis exsilium? Quam lugubre erit homini Deum uidere, et perdere, et ante pretii sui perire conspectum! Et ideo, karissimi, ista, dum tempus est, cogitantes, ita indefesso studio laboremus, ut quod nobis contulit iudicatus, integrum in nobis inueniat iudicaturus.



HOMILIA u. Ad monachos.


Scimus quidem spiritali militie cui nos mancipauimus, magnam esse in futurum repositam remunerationem. Sed si bene respiciamus in hoc ipso opere quod agamus [Forte agimus], quodammodo etiam in presentiarum partem premii possidemus; et plane magnus uite fructus est, seculum potuisse despicere, et Deo seruire cepisse; euasisse uitiorum infelicissimum dominatum, et fugisse gule atque luxurie fedissimam seruitutem. Quid ergo? Nonne iam magna pars premii est nichil habere commune cum mundo, uanarum rerum cupiditatibus non excruciari, sceleribus non admisceri, et in innocentia diem transigere, beate castitati operam dare, gloriose  paupertatis sufficientiam cum timore Domini possidere? de qua loquitur Sapientia: Melior est exigua portio cum timore Domini, quam thesauri magni sine timore. Intelligamus itaque quantum nobis Dominus pia uocatione contulerit, numeremus, si possumus, ex illo tempore ex quo hic conseruari uidemur, quanta lucrifecerimus: de quantis fraudibus, de quantis adulteriis, rapinis, periuriis, sacrilegiis liberati simus: et tunc uidebimus quantum etiam de presentibus beneficiis Domino debeamus. Si nunc in seculo essemus, quid aliud ageremus quam uolueremur in malis nostris, et animas nostras quotidianis uiolaremus maculis, quotidianis confoderemur uulneribus? et ita, ut nec sentiremus. Habet enim hoc infelix consuetudo peccandi, ut quantum amplius  quisque peccauerit, tanto minus peccata ipsa intelligat, et tanto plus eum peccare delectet: ut eueniat illud, quod propheta peccatoribus clamat: Non est Deus [Forte Dominus] in conspectu eius, auferuntur iudicia tua a facie ipsius ; etenim quando subrepit peccandi delectatio, statim futuri iudicii diem abscondit obliuio. Econtrario autem quanto quisque sollicitior circa se fuerit, tanto plus metuit, sicut ait Scriptura: Sapiens timendo declinat a malo . Sapiens ergo semper in compunctione et semper in metu est: et, ut de preteritis suspirat malis, ita de futuris periculis peruigili sollicitudine contremiscit, qui de preteritis anxius est, id secum cogitat ac reuoluit, ne forte parum defleuerit preterita; ne forte nondum satisfecerit pro innumeris debitis  suis; ne forte magis ad ueteres iniquitates noua superposuerit uulnera; ne super antiquas conscientie maculas recentia adhuc crimina impresserit, et conuersationis nomen ad hoc assumpserit, ut grauius sub sacra professione delinqueret. Aliquanti sufficere nobis putamus, quod ad secretum istud conscendimus, quod locum habitumque mutauimus, quod hic aliquantulum temporis uiximus, spem omnem in annorum numero collocantes. Ac sic perniciosa nosmetipsos persuasione fallentes, putamus nos de omnibus debitis transegisse, putamus quod mala nostra spatio temporis euanuerint: et quia illa nos obliti sumus, credimus quod de memoria diuine seueritatis elapsa sint. Sed non ita est. Omnia apud  illum collecta, omnia apud illum reposita atque signata sunt. Audiamus quid dicit ille qui cum ipso diabolo manu ad manum singulari certamine dimicabat, beatus Iob: Signasti quasi in sacculo peccata mea ; et iterum ipse Dominus ait: Nonne hec collecta sunt, et signata in thesauris meis ? Non putemus tam facile remitti posse inusta semel crimina, et profundo uulnere in anime ipsius impressa uisceribus. Multo opus est fletu, multo gemitu, multo dolore cordis ad sanandos ipsius cordis dolores. Tota incumbendum est spiritus contritione, ut uetusta mala tamquam sagitte quedam de conscientia debellentur. Non sufficit summis labiis dicere: Peccaui, parce, remitte. Et Saul dicebat, peccaui : sed non  obtinuit illam ueniam quam Dauid una penitentie uoce promeruit. Et hoc quare? Quia confessionem illam nuda magis uerba quam ueri gemitus exprimebant. Quia non compensabat magnitudinem criminis leta humiliatio supplicantis. Non leui agendum est contritione, ut debita illa redimantur quibus mors eterna debetur; nec transitoria opus est satisfactione pro malis illis propter que paratus est ignis eternus. Si uolumus intelligere quam graues apud se faciat iudex noster hominum culpas, respiciamus ad penas. Quantum enim nunc patiens est Deus noster in sustinendis delictis nostris, tam seuerus erit in discutiendis; et sicut inestimabilem parauit iustis gloriam, ita inestimabilem parauit improbis penam. Ergo suppliciorum acerbitatem econtrario de premiorum ipsorum  magnitudine colligamus. Quia qui nouit remunerare merita, nouit punire delicta. Saluberrima ergo est, ac multum necessaria futuri iudicii recordatio, preteritorum commemoratio, uel deploratio delictorum. Quod si quis est qui sibi de preteritis illese uite meritis blandiatur, et adhuc innocentem se transisse putet ad Domini seruitutem, et ideo se credidit debere esse securum, iste talis respiciat quam, incerti et quam lubrici sint exitus uite, de qua dicitur: Ne laudaueris hominem in uita sua ; et cum hoc prospexit [Forte prospexerit], etiamsi de preterito putat se non habere quod lugeat, de futuro inueniet habere quod timeat. Nemo ergo de preteritis securus sit. Tanti laquei obiecti sunt ante pedes anime nostre, tam innumeri hostes obseruant et  custodiunt iter nostrum, tante fouee et tanta prerupta, tante rerum difficultates interiacent inter nos et finem nostrum; uia ipsa, que per se arcta atque ardua est, tantis spiritalium latronum insidiis obsidetur, tantos nos scopulos tantosque fluctus transire necesse est et uidere, antequam anchoram optato in littore collocemus, et putamus nos de preteritis debere esse securos, et sine quotidiana cura, sine quotidiano timore et tremore diem nostrum transigere debere! Quis transiens super alicuius profunda fluminis per arctissimi pontis angustius, etiamsi maiorem partem inoffenso transmiserit pede, iam periculum euasisse se credat, cum in ultimi pontis spatio, si paululum titubauerit casum quem in medio spatio  timebat incurrit? Sic nos etiamsi magna pars uite istius prospere uideatur fuisse transacta, non ideo fiduciam presumamus, cum adhuc periculum pars extrema minetur. Quis in acie positus, ante finem certaminis, aut ante uictorie securitatem arma deponat? Nemo ergo securum debere esse se iudicet, antequam ad finem felici consummatione perueniat. Nec hoc nobis sufficere putemus ad plenam salutem, quod inter seruos Dei uel habitatione censemur, uel nomine computamur: quod in insula uiuere, atque inter monachos pollere uideamur. Clamat enim nobis Deus noster: Non omnes qui dicunt mihi: Domine, Domine, intrabunt in regnum celorum . Hoc quare? Quia non auditores legis iusti sunt apud Deum, sed factores legis iustificabuntur . Unde etiam si bene uiximus, cursum nostrum stabilitate et perseuerantia commendare debemus, in loco uocationis nostre persistendo et proficiendo. uere dico, etiamsi hic uiginti aut triginta annos Domino impendissemus, cui utique totum noscimus [Al. nos scimus], debere quod uiuimus, et ut satis annum unum ageremus in seculo, inestimabile esset, quantum nos de eterne uite gaudiis fraudaremus. Quia spes nostre omnes in consummatione atque in fine consistunt. Quid mihi prosunt [Al. proderit], si mihi sata uiridantia in herbis spem messis ostendant, et me sub ipso falsis tempore subita uel eris intemperie, uel pluuiarum inundatione decipiant? Quid mihi proderit, si uinea spem omnem in flore promittat, et uel ferarum incursio, uel uastitas  grandinis spem omnem in consummationem subducat? Ideoque omnis prosperitas, omnisque laborum in fine consistit. Cum autem illis dolendum sit qui hinc post multa laborum stipendia, post aliquantum annorum profectum, aliquibus desideriis abstrahuntur, quid de illis erit qui hic quatuor aut quinque annos longissimum tempus credunt, et omnem relique uite tractum in seculi uanitate consumunt? Dum etiam annus seculi labores nostros in eremo acquisitos ita possit absumere, quomodo si mare magnum paruissimum intra se riuulum recipiat et absorbeat, atque ei nec nomen relinquat. Nescio ad que lucra uelimus in illo seculo uiuere. Nam cum hic grande putetur damnum non quotidie aliquid acquiri, illic grandis questus esse putandus est, uel  acquisita non perdere: ubi, inquam, graue detrimentum creditur, non quotidie proficere, ibi uero summa uirtus est non perire. Ideoque si adhuc tenues ac pauperes sumus, hic aliquid consequi laboremus. Si uero aliquid consecuti sumus, hic illud seruare curemus. Hoc solum nobis in compendium erit et gaudium, quod hic Domino uixerimus. Ideoque quamdiu hic consistimus, in arbitrio est, cum uelis ad seculum declinare. Cum uero declinaueris, iam difficile ac pene impossibile erit ad locum istum uel cogitatione respicere. Quod si aliquis ideo securum se putat de hoc loco aliquando posse discedere, quoniam hic bene cucurrerit, quod hic multum laborauerit, hic talis hoc agit, quomodo si aliquis  oneratam mercibus nauem de portu soluat, et tempestatibus tradat, et ad scopulos atque ad saxa detorqueat. Quanto magis itaque laboramus, tanto cautiores esse debemus. Proficientibus enim insidiatur inimicus, et ubi uidet aliquam spem, aliquam gratiam, ibi tamquam leo rugiens et circumiens ad inuadendum predam totus incumbit; et ideo quia hic positis nocere non preualet, uult aliquos minus cautos per cogitationes ac per diuersas tentationes ex hoc loco quodammodo, quasi extra castra producere, et quasi de munitissima arce deponere, et cum deposuerit, uelut de loco superiore confligere: ut etiamsi nauem non ualet me gere, saltem ex detrimentis et damnis, que abundant in seculo, iucundissimam predam referat. Immittet primum intentiones  diuersas, indignitates, animositates: ut dum homo quod semel destinauit, atque in furore definiuit, implere contendit, non cogitet damnum suum, non respiciat ad ruinam; et cum illum [Al. illo] deposuerit, tunc in nichilo iam futura penitudo succedit. Hic sumus, et toti non sumus. Aut enim cordis cogitationibus uariis et improbis atque inhonestis agitamur, aut uenenatis lingue gladiis uulneramur, pro minimis et paruissimis rebus scandalizantes, interdum etiam  in lites et iurgia prorumpentes, interdum professionem nostram regule transgressione uiolamus, furtum inferre prepositis, immo animabus nostris sub Dei oculis committere non timentes: quod agere sub presentia prepositorum ueremur, sub Dei oculis committere  non timemus; non contenti sumus necessariis, sed rursum per cordis teporem abundantiam, quam in seculo relinquimus, desideramus. Unde non satis prodest quod a nobis qualescumque facultates exclusimus, quando ipse in nobis resederunt cupiditates. Inde est quod interdum de rebus paruissimis excitamur, et pro uilium rerum appetitu uilissimas intentiones mouemus. Hoc quare? Quia licet reliquerimus in rebus exteriora bona, adhuc tamen in cordibus mala interiora retinemus; et inter hec quomodo exsultat aduersarius noster, quando nos uidet ad hoc maxima contempsisse, ut in minimis deformius uinceremur? Ideoque ea que foris posita erant abiecisse nil prodest, nisi etiam ea, que intus ipsius anime uisceribus adheserunt, radicitus euellantur.  Unde et Apostolus non dixit, aurum uel argentum radix est omnium malorum, sed magis cupiditas diuitiarum ; et non solum diuites, sed et qui uolunt diuites fieri, incidere in laqueum et tentationem . Ergo Apostolus non solum habentes, sed ipsam habendi persequitur uoluntatem. Ideoque nichil proficit homo relinquendo quod extra se est [Al. habet], qui uitia intra se tenet. Itaque , fratres, hic sumus, et toti non sumus; et qui intra muros positi uix resistimus, in seculo expositi quid faciemus? Qualiter stare poterunt in fluctu, atque in ipso colluctantium tempestatum impetu, qui tam grauiter periclitantur in portu? Ideoque in quantum possumus, stabiles simus, in hoc tranquillissimo  sinu quamlibet negligens, quamlibet tepidus non in uacuum cucurrit, qui ad palmam consummationis perseuerando peruenerit.



HOMILIA uI Ad monachos.

Ad hoc ad istum locum conuenimus, fratres, ut Domino nostro uacare possimus, non his rebus quibus noster delectatur inimicus. Certum est quod quando ea que ad seculum pertinent loquimur, aut nimiis murmurationibus et obtrectationibus nos mordemus, ille horas nostras Deo subtrahi, et sibi gaudet acquiri. Quid prodest quod nos pretiosis uigiliis laboribusque conficimus, et ea que maxime Deus noster desiderat non habemus? hoc est, cor mundum  et liberum ab istis minutiis negligentiarum: quos qui non obseruat paulatim defluit, et ad maiora prolabitur. Illud ergo imprimis habere studeamus, quod in nobis Dominus noster exspectat, id est, suauem benignumque sermonem, mentem ab omni maledicto, ab omni malitia liberam, et deuitatis his quibus Spiritus sanctus offenditur, humilitati, quieti, caritati operam dantes [Al. dantem]: hec sunt precipua sacrificia, hec pinguia holocausta, que in conspectu Domini in odorem suauitatis ascendunt, hoc etiam maxime studeamus, ut illa que in honorem Domini nostri agimus, cum claro agamus animo, cum fidei gaudio, et cum bono ac deuote uoluntatis affectu. Quidquid uero inuiti atque compulsi facimus, nouerimus nos ex eo non solum nullum habere fructum,  sed maximum incurrere detrimentum: faciamus aliquem [Al. alicui] uiro potenti obsequium soluere, quod utique superiores persone a clientibus suis exspectare consueuerunt: nonne si nos uiderit homo ille debitum sibi officium inuito atque extorto animo, etiam cum quodam exhibere fastidio, nonne magis sibi factam iudicaret [Al. indicaret] iniuriam, et exhonorari se potiusquam excoli pronuntiaret, et eiusmodi negligenti atque indeuoto offensam potius crederet esse referendam quam gratiam? Si ergo cultus atque honor hominis deuotionem, fidem, hilaritatem requirit, ibi utique interdum melior est ille a quo cultus ipse exhibetur, quam ille qui colitur, ubi nullum fructum officiositas ipsa consequitur, sed hoc solum fructus est, si mereatur susceptus uocari.  Quanto magis nos in honore Dei nostri obseruare debemus, ne ad obsequia eius indeuoti atque compulsi, ne tristes, ne ingrati inuitique ueniamus, et non respiciat Deus ad munera que negligenti ac uili animo offeruntur? Non enim homini, sed illi potius fides nostra seruituram se esse promisit, cui ad mortem usque seruire, uel ipsam impendisse animam, parum debet uideri; cuius se obsequiis atque beneficiis etiam ipsi angeli impares confitentur. Cui postremum cum totum debeatur, nichil tamen gratis soluitur, sed remunerationem quasi ipse uicissim debitor factus reddit, pro exsolutione debitorum, et pro exiguis immensa restituet. Pro hac enim misera uita, et laboribus et doloribus plena, in qua et usus breuis est, et  ipsa breuitas incerta, quam utique uitam etiamsi auctori suo offerri dissimulet deuotio uoluntatis, continuo a nobis est exactura lex mortis, et quod non datur ex uoto, soluitur ex debito. Pro hac itaque uita dabit illam uitam que nec oculo potest cerni, nec tacita mentis cogitatione pertingi. Quam utique consequi est facilius quam enarrari; cuius erit cursus sine termino, usus sine fastidio, refectio sine sibi adiutorio, requies sine noctis otio, etas sine senio, indeficiens sub uultu Dei claritas, et sub antiquis perpetuisque gaudiis semper noua iucunditas, sine ullo amitiendi periculo secura felicitas. Huius ergo uite dulcedinem iam nunc de futuris illis seculis quotidie cogitando etiam in hoc corpore pregustare conemur, et exclusa de sensibus nostris secularium uel colloquiorum  uel desideriorum amaritudine, quemdam beatitudinis illius odorem totis ad nos cordibus attrahamus; et discusso omni torpore, omni pigritia, cuius mater est infidelitas, illa iam hilaritate, illa alacritate Domino ac Deo nostro, illoque gaudio seruiamus, quo gaudio ad munera sua ipso inuitante ueniamus.



HOMILIA uII. Al monachos.

Qui inter multos uitam agere constituerunt, aut cum grandi fructu, aut cum grandi periculo, uel etiam diligentes uel negligentes sunt; unde felix est illa anima que, dum bene in congregatione uersatur, multorum gaudium est, et plurimi ex ea uel edificantur uel illuminantur. Bono [Forte bona] enim eius,  dum multi communicant [Forte communicantur], adduntur. Ad quod etiam Sapientis illius sententia respicit: Fili, si sapiens fueris tibi, et proximis tuis . Itaque si in congregatione positus obedientiam tenuit, si humilem patientemque se prebuit, quantos edificauit, tantis fenerauit; et quantum bonum ex se proximis commodauit, tantum in sua lucra conuertit. Si uero econtrario per inobedientiam uel superbiam suam alios  ad maculam [Al. malum] compulit, quantos destruxit, de tantis periculum damnationis incurrit; de quantis detrimentum fuit, de tantis damna contraxit; et peccatum quod ab illo semel processit, ad eum multipliciter redundauit. Quamobrem sicut ille ualde admirandus atque laudandus est, cuius cursus  multorum profectus est; ita ille merito lugendus est, cuius uita multorum ruina est. Ideoque, karissimi, que ad edificationem pertinent, ea in medio positi agere studeamus, ne uitia nostra aliorum uirtutibus noceant, ne aliorum feruorem tepor noster debilitet, ne aliorum [uirtutibus] patientiam iracundia nostra uiolet, ne aliorum humilitatem superbia nostra deprauet, ne aliorum sanitatem infirmitas nostra corrumpat, ne aliorum pulchritudinem feditas nostra contaminet, ne aliorum ardentes exstinguamus lampadas, si nostras illuminare non possumus. Et quidem ille stulte uirgines, quamlibet stulte essent, non tamen alienas exstinguere, sed suas illuminare cupiebant. Ideo ad istarum similitudinem, si cui nostrum  deest pinguissima gratia, si humanitatis, si fidei ignis, si flamma feruoris, si oleum caritatis, si lumen discretionis ueniat ad eos quos magis abundare perspexerit, et gratiam ad se proximi non auferendo, sed imitando transfundat, et bona possessionis aliene sine damno, immo cum lucro possessoris inuadat. Numquam enim tibi deficiet quidquid alteri de te proficiet. Numquam enim sensit luminis sui damnum plurimis ignis accensus, nec minuit solis lucem considerantium multitudo. Sed quanti ad eum conspexerint, tantis munera sua commodat, et ipse semper integer permanet. Benedicta illa Deo anima, cuius humilitas alterius confundit superbiam, cuius patientia proximi exstinguit iracundiam, cuius obedientia pigritiam alterius tacite increpat, cuius  feruor inertiam alieni teporis exsuscitat. Qui proximi sui turbatum pre ira oculum cordis, gratia consolationis atque edificationis illuminat. Melius hic quam ille qui fratrem paululum ab aliquo contristatum, non iam solum porrecta manu subleuat, sed magis titubantem, sicut parietem inclinatum, maleloquiorum impulsu adiuuat ad ruinam; et pro discipline ratione correptum, per sinistra consilia sic incitat ut allidat, sic armat ut perimat. Itaque, fratres, cui mala propria non sufficiunt, ille sic agat, ut iudicium etiam aliene perditionis incurrat. Certum est, karissimi, nisi hic nostras quotidie resecemus et circumcidamus passiones, deteriores nos multo effici quam fuimus dum in seculo uiueremus, ita ut fiant extrema nostra peiora prioribus.



HOMILIA uIII. Ad monachos.


Si quando terre operarius et ruris cultor agrum suum seminibus preparat, non sibi sufficere putat rudem campum uomere proscidisse, et assiduo aratro duras edomuisse glebas, ac sulcis frequentibus confecisse, sed insuper studet agrum illum infecundis germinibus [Al. graminibus] emundare, noxiis euacuare ruderibus spinarum, stirpium fomites excussa radice conuellere, sciens terram suam sine purgatione mali germinis, boni feracem esse non posse; ad se dictum putans illud quod ad spiritalem agricolam pertinet, nouate uobis noualia, et nolite serere super spinas . Ita et nos qui Dei agricultura  effecti sumus, qui spem fructuum nostrorum non terre credimus, sed celo repositum; non nobis sufficere putemus terram corporis nostri uigiliarum exercitiis edomare, uel ieiuniorum labore conficere, sed in primis mentem exstirpatione uitiorum mundare conemur, circumcidere mores, excidere passiones, eradicare superbiam, plantare humilitatem, effodere iram, fundare patientiam, amputare inuidiam, inserere beneuolentiam, et huiuscemodi uirtutibus agrum cordis, quasi quibusdam bone frugis fecundare seminibus. Ceterum si caro conteritur, et anima non fructificat, simile est ac si arari campus non desinat, et numquam tamen messis appareat. Quamobrem si interius non mundamur, et exterius affligimur,  quantum uideo, inimicitias contra utrumque suscipimus. Tantum nobis laboris indicimus propter animam, et nichil impendimus studii circa ipsam animam. Interdiximus nobis diuersas seculi uoluptates, uarios deliciarum sapores, in quibus erat aliquid iucunditatis atque dulcedinis; et nunc abstinere non possumus a superbia, ab ira, ab inuidie uenenatis passionibus, in quibus nichil est, nisi quidquid amaritudinis atque rancoris est. Propter amorem Domini nostri ad relinquendos dulces affectus et chara pignora fortissimi fuimus, iucundissimos piissimorum uultus parentum quasi odissemus, ita fugimus. Bellum quodammodo pietati ipsi indiximus, et nunc ad declinandas negligentias, ad expugnanda leuissima [Al. lenissima] uitia infirmi ac desides sumus. In  abdicanda seculi iucunditate tam magna premisimus, et nunc maledicere, obtrectare, moueri contra uilia, insuper et in hominem irasci, et scandalizari, hec uincere impossibile, ac supra humanam putamus esse uirtutem. Sed quod nunc in minoribus cedimus, per uitia nostra ipsi non accusamus. Docemus enim quod quidquid nunc agimus, non impossibilitatis est, sed teporis. Ideoque, fratres, respiciamus ad fidem illam feruoremque quo cepimus, et ad ornandum conuersationis nostre usum saltem de primordiis nostris sumamus exemplum: si periculosum est non quotidie aliquid addidisse, quanto periculosius est etiam ab initiis recessisse? Opus est ergo ut corporalem laborem spiritalis fructus, id est, morum emendatio subsequatur. uitia que utrumque  hominem impetunt, uniuscuiusque labore uincenda sunt atque expugnanda. Parum prodest carnis contritio, si non habeatur cordis sollicitudo et mentis intentio. Quod si solum laboret corpus, et spiritus noster repugnet, quid prodest passiones impugnari a famula, que pacem inueniuntur habere cum domina? Nam leuius est, si interdum caro sola impugnationibus quibuscumque uexetur, uerbi gratia, si concupiscentia gule ac luxurie aculeis inquietetur. Fieri enim potest ut ad omne [Al. ad anime] non perueniat periculum, si mens respuat uoluptatem. Quod si concupiscentia peccati arcem mentis obtineat, quid mihi prodest, si nondum maculatus uideatur exterior [homo] meliore sui parte uitiata? Si enim interior uictus est, iam uterque captiuus est.  Quid prodest, si extra ciuitatem geramus bellum, et intus patiamur excidium? Ideoque si me de uigiliis reuertentem inobedientie passio, si spiritus inuidie, si consuetudo obtrectationis excipiat, si ad transgressionem regule presumptio furtiua sollicitet, et si zizania tritico miscui, quod uidebar congregasse dispersi, spem messis auibus ferisque donaui. Ac sic uno momento laborem totius noctis effudi, et quod peius est, nec effudisse me sensi. Hec est enim spiritualium bonorum ratio, ut cum [Al. et cum] ea summo labore constet acquiri, tam facile pereant, ut uix possit intelligi: et inde est quod nos interdum sanctos putamus, quia lucra de laboribus estimamus, et detrimenta subsequentia deprehendere  non ualeamus. O quam frequenter iudicationis malum, uanitatis ac iactantie morbum, dum non sentimus, incurrimus! Quam frequenter inuidie spiritu adurimur, uel inhonestis atque obscenis cogitationibus in ipso esse confundimur, et perceptionem uulneris nullus sequitur sensus doloris, nulla contritio compunctionis! Sed quid ego de his occultis loquor, que serpentino quodam lapsu ad ipsam animam penetrantes, uenenato nescios et ignaros dente percutiunt? apertis interdum a nobisipsis scandalorum bellis collidimur, obtrectationibus ac maleloquiis lingue nostre, uelut proprio mucrone confodimur, cum uitiis interdum etiam in prepositos illatis uiolamur, et in eorum iniuriis ipsum quodammodo Christum Dominum colaphizamus, qui dixit: Qui uos  spernit, me spernit ; et nullus conscientie scrupulus, nulla compunctionis medicina subsequitur. Sed quid in nobis medicinam penitentie quero [Al. penitentie gemitus quero]? utinam interdum post speratam ueniam non peniteatur! utinam non peniteret humiliari, quos non penitet preueniri! Respondeat mihi illa anima que peccatum suum confusione mortifera in conspectu fratrum sic agnoscere erubuit, quomodo uitare debuisset, quid faciet cum ante tribunal diuinum, cum ante [Al. et ante] celestis militie fuerit presentata consessum? Cum hinc atque inde quasi quibusdam uehementissimis testibus urgeri ceperit, ueteribus circumdata malis, que per humilitatis et compunctionis remedium curare noluit, dum licebat, que prepositis  subtrahendo atque celando eterno examini atque eterno iudici integra reseruauit [Al. reseruabit]. Ideoque qui culpas et negligentias, etiam que parue estimantur, presenti deflet atque exponit reatu, nouerit se de supplicio eterno breui transiisse compendio. Itaque si cupimus ut nos nequaquam fallat atque decipiat sollicitissima carnis uanitas, et secrete inhonesteque cogitationis obscenitas, tacite mentis uoluptas, incauti cordis impietas; prius ea que manifesta sunt, id est, gule appetitus, ire motus, superbie impetus, contradictiones tumidas, obtrectationes improbas a moribus nostris excidere festinemus. Quomodo enim preuidere poterimus in secreto hostem, si hic uitare [Al. si euitare] non ualuerimus aperta congressione pugnantem? Ideoque, karissimi,  militia nostra hoc a nobis requirit, ut non contra alios, sed contra nosmetipsos quotidie dimicemus, et uniuersos hostes nostros in nobismetipsis iugiter persequentes, palmam spiritalis triumphi a Domino consequamur: et quidem quamdiu ad mundum pertinebamus, illis actibus ac negotiis militante, in quibus nunc erubescimus, tunc nobis aduersarius non obstabat, immo etiam consentiebat, quia circa miserabilem et perditam uitam nostram non inueniebat in quo suam exerceret inuidiam. Delectabant illum nostra opera, sufficiebant illi per se nostra crimina. Quis enim suscipiat bellum cum milite suo? Quis uelit impugnare subiectum suum? Supra omnem infelicitatem erat uita illius cui nocere non  dignabatur inimicus. At uero nunc postquam uoluptatibus illius renuntiauimus, uidet cultores suos ad auctoris pristini redisse famulatum, uidet in nobis quodammodo idola sua in Dei templa mutari, frendens, et tamquam leo rugiens, omnes nocendi aditus peruigil insidiator explorat , dirigit contra nos uisionum acies, exhibens secum septem spiritus nequiores se, si forte domum nostram spiritualibus bonis inueniat uacuam ac uacantem, et cum turbis suis eam ualeat occupare; ut sibi [Al. ac sibi] in ea premissis uitiis quasi quibusdam metatoribus preparet mansionem. Atque ideo, karissimi, mille contra nos nocendi uersat ingenia. Iuniores quosque [Al. quoque] et insipientes, uel indecoris [Al. indedecorosis] gule blandimentis attentat, uel aculeis non  edomite carnis impugnat, si possit eorum sensus uel honestas cogitationes polluere, et ignobilem [Al. nobilem] triumphum de castitatis uulnere reportare. Meliores uero quosque ac seniores, per elationis ac iactantie malum, profectu ipso ac meritis propriis expugnare conatur; ut dum tempora, dum merita ingerit, per immundissimam uanitatem, humilitatem cordis excidat; et, quod periculosum est, in conspectu Dei sibi hominem placere persuadeat [Al. persuadet]. Iam uero illud commune ac familiare malum est, quod armat contra nos lingue nostre gladios, quod irarum inflammat stimulos. Atque ita diuersis passionibus inebriat mentem, ut quando aut irascimur, aut obtrectamus, aut maledicimus, aliis nocere credamus. Sed non ita est, karissimi; nam  uniuscuiusque uitii malum in suum redundat auctorem. Suam linguam maliloquus maculat, suum cor obtrectator exulcerat, sue mentis lumen iracundus obcecat, suam animam inuidus ueneno liuoris aspergit. In quo illud quoque Salomonis impletur: Fili, si malus fueris, solus hauries mala . Inde ergo euenit, dilectissimi, sicut dixi, quod nos interdum deteriores esse sentimus quam in seculo fuimus, quia ad malum in colluctatione incentores sumus, quia hosti, quem ipsa conuersatione procurauimus [Al. prouocauimus], in medio certamine manus damus. Nec in feruore quo cepimus perseueramus, sed debellante tepore succumbimus. Ideoque magnis uiribus defendendum est magne nomen professionis. Multum est quod ad eremum ueniendo promisimus  Deo, quamlibet multa sint que speramus a Deo. Ideoque discutiamus omnem inertiam, omnem lassitudinem mentis, et pretiosam militiam pretioso agamus affectu. Non exspectemus ad obsequia Domini nostri mercenariorum ac seruorum more compelli, neque contenti simus ut alius a nobis exigat quidquid ad salutem et gloriam nostram pertinere cognoscimus. Ante omnia caueamus ut quod nobis agere necesse est, non agamus inuiti. Nec ante opus contradicamus, nec in opere murmuremus, nec nobis de consummato opere placeamus, male blandiente iactantia. Ante omnia, fratres, sollicito cordis oculo negligentias nostras quotidie discutiamus, easque nobis discusso teporis nubilo ante oculos constituamus,  dicentes illud: Peccatum meum ego agnosco, et delictum meum contra me est semper . Scelus est, quod interdum nobis leuia ac uilia facit peccata nostra ipsa consuetudo peccandi, cum certum sit nos sicut de minimis bonis augeri, ita de minimis negligentiis debere compungi. Non est enim minimum uitia in uita hominum [Al. intra uitia hominum] negligere minima. Nescio de quibus delictis debeant esse securi, etiam de peccatis ignorantie iudicandi, ac rationem de otiosis sermonibus ac de cogitationibus reddituri. Nescio que debeant delicta negligere, de quibus et ipse Dominus cum quadam definitione declarat: Amen dico uobis, si quis dixerit fratri suo, Fatue, reus erit ignis . Quis inter hec ullam sperare indulgentiam posset? nisi quam procliuis  est homo ad delinquendum, tam misericordia Domini nostri diues esset ad remittendum? Respiciamus ergo, fratres, uocationem nostram, ambulemus in humilitate, in omni patientia, in omni mansuetudine. Ponamus ori nostro custodiam; timor futuri iudicii mitiget iracundiam; cogitatio ultimi diei frangat superbiam. Cogitemus qui luctus erit negligenti anime ex hoc corpore discedenti, que angustie, que caligo, que tenebre, cum ex illo aduersariorum numero prima occurrere ceperit conscientia diuersis circumiecta criminibus. Ipsa enim remotis omnibus probationibus, ipsa ingerenda oculis nostris, ut nos et conuincat probatio, et confundat agnitio. Non ulli [Al. non ibi] licebit uel celare aliquid, uel negare, ubi non de longe aliunde, sed de  intus processurus est accusator et testis. Quamobrem ut futuram illam confusionem ex presenti, que inter homines euenire solet, confusione coniiciamus [Al. coniiciamur], cogitemus si alicui nostrum inter nos obiicerentur delicta et occulta sua, quemadmodum et cordi intrinsecus nota sunt, uere dico, communes omnium uultus ferre non posset; et quid faciet infelix anima quando cum opprobriis et feditatibus suis angelorum fuerit conspectibus presentata? At uero illa anima que bene cursum suum direxerit, que Christo in senioribus suis obtemperauerit, que professionem suam per omnia custodierit, non timebit ultime illius hore necessitatem; exire de huius corporis habitaculo ita sibi uidebitur, quasi post longas carceris tenebras producatur ad lucem, quasi  de aliquo obscurissimo specu in aulam regiam introducatur, quasi de lacu miserie et de luto fecis abstracta, speciosis ac splendidis uestibus induatur, atque inter florum et aromatum suauitatem miris reficienda odoribus collocetur. Recordemur quam iucunda sit quies, quam delectabilis repausatio, post se depositum alicuius grauissimi oneris fascem. Quam dulce sit post longe captiuitatis catenas ad charam patriam recuperata libertate remeasse. Quam pretiosum sit, post multe nauigationis pericula ad optatam terram, atque ad portum desiderabilem peruenisse. Atque ex his colligamus et cognoscamus quam iucundum erit comite bona conscientia ad uera et solida gaudia, atque ad angelorum transire consortia,  et ad illam uitam conscendere ubi nulli erunt labores, nulli dolores, nulla damna, nulla incommoda, et quod supra omne bonum est, nulla peccata; sed eterna innocentia, inuiolata iustitia, inconcussa securitas ac sempiterna felicitas.



HOMILIA IX. Ad monachos.

uidete uocationem uestram, fratres karissimi . uenire ad eremum summa perfectio est; non perfecte in eremo uiuere, summa damnatio est. Quid prodest, si in loco quies teneatur, et inquietudo in corde uersetur? Si in habitatione silentium sit, et in habitatoribus uitiorum tumultus, et colluctatio passionum? Si exteriora nostra serenitas teneat, et  interiora tempestas? Solemus annos nostros, et temporum spatia, quibus nunc uiuimus, supputare. Non te fallat, quicumque ille es, numerus dierum quos hic relicto corporaliter seculo consumpsisti. Illum tantum diem uixisse te computa, in quo uoluntates proprias abnegasti, in quo malis desideriis restitisti. Quem sine ulla regule transgressione duxisti, illum diem uixisse te computa; quem non malitia, non inuidia, non superbia commaculauit; quem non mendacii, non periurii culpa respersit; qui peccato non cessit, qui diabolo repugnauit. Illum diem uixisse te computa, qui paritatis et sancte meditationis habuit lucem, quem non conuersatio tenebrosa mutauit in noctem. Illum, inquam, diem applica ad uitam tuam, cuius usus peruenit ad animam tuam.  Solemus etiam nobis de corporalium ieiuniorum ac uisibilium uigiliarum assiduitate blandiri, qui post uigilias ac de ipsis forte uigiliis ad obtrectationis, ad uerbositatis, ad murmurationis malum egredimur. [Nam] qui se de choro [Al. de cura] psallentium ad commessationes inhonestas, bibitionesque furtiuas, non solum damnabili transgressione, sed etiam abominabili uilitate subducit, multo esset leuius, si sobrietate dominante dormiret. Qui ieiunans oneratum et pregrauatum pectus iracundie, et indignationis distentione circumfert; qui a uino abstinet, et in sensibus suis amara discordie ebrietate turbatur; qui, inquam, in exteriore salutifera poculorum parcitate se macerat, et interior cor eius mortiferum [Al. et interior mortiferum] uirus odiorum uisceribus  infectis [Al. uiscera infectus] eructat, nonne in se propheticas uoces dirigi iam etiam in presenti uita predamnatus intelligit: Non tale ieiunium elegi, dicit Dominus ; uel illud: Ex uinea enim Sodomorum, uinea eorum, et uites eorum ex Gomorrha. Uua eorum, uua fellis, et botrus amaritudinis in ipsis ? Ita autem interdum diabolus cum aduerterit animam fide uacuam, et Dei timore nudatam, ita diuersis passionibus inebriat mentem, ut quando aut maledicimus, aut irascimur, aut obtrectamus, quando hec agimus, aliis nos nocere credamus. Sed non ita est. Nam uniuscuiusque uitii malum in suum recurrit auctorem, sicut dicit sermo diuinus: Fili, si malus fueris, solus hauries mala  ; suam linguam maliloquus maculat, suum cor obtrectator exulcerat, sue mentis lumen iracundus obcecat, suam inuidus animam uelut quadam rubigine pestifero liuore corrumpit, et sicut exulceratis parentibus nascuntur uipere, sicut, inquam, nasci uiperei fetus disruptis matrum uisceribus asseruntur; ita humana precordia ipsis primitus quas conceperint passionibus dilacerantur. Illa, inquam, precordia, de quibus uitiorum generatio serpentina profertur, ipsa primitus monstruosa partus [Al. a partu] fecunditate uiolantur. De tali partu dicit sermo diuinus: Ecce parturit iniustitiam, concepit dolorem, et peperit iniquitatem. Conuertetur dolor eius in caput eius, et in uerticem ipsius iniquitas eius descendet . His itaque auditis, nostre ut oportet  circa uos feruentis caritatis animus pro aliquorum negligentiis longo cruciabatur dolore. [Sed premisso affectu] et aliquibus exonerati pectoris estibus precipimus, admonemus, atque etiam uos pro uobis  obsecramus, ut de reliquo corrigamus mores, negligentias emendemus, ne huc postmodum non cum lingue ac sermonis uirga, sed cum his uerberibus que obdurata [Al. obturata] deposcunt corda, ueniamus. Elaborate potius deinceps ut interuos [Al. nos] contentione laudabili ac meliore tandem emulatione certetis. Sit unusquisque uestrum [Al. qui uestrum] in opere Dei promptior, in oratione [Al. quis in oratione] feruentior, in lectione sollicitior, in castitate sit purior, in sobrietate parcior,  in lacrymarum largitate profusior, in corpore honestior, in corde sincerior; [Al. quis] in ira mitior, in mansuetudine moderatior, in risu rarior, in compunctione feruentior, in grauitate fundatior, in caritate iucundior. Et ideo ipsi nosmetipsos castigemus, quotidie ipsi nobiscum rationem de quotidiana conuersatione faciamus. Alloquatur se in secretis cordis unaqueque anima et dicat: uideamus si hunc diem sine peccato, sine inuidia, sine obtrectatione ac murmuratione transegi. uideamus si hodie aliquid quod ad profectum meum, quod ad edificationem aliorum pertineret, operatus sum. Puto quod hodie illum incipientem destruxi; hodie seniori meo inobediens fui, mentitus sum, peiuraui [Al. periuraui], ira uel gula uictus sum; plus hodie risi;  plus cibo ac potui, plus otio ac somno quam quem decebat indulsi; minus legi, minus oraui quam debui. Quis mihi reddet hunc diem, quem fabulis in uanis perdidi? Ac sic, fratres, de omnibus negligentiis nostris compungamur in cubilibus , id est, in cordibus nostris: si ita egeritis, nos quidem de profectu uestro letabimur [Al. letificabimur], sed uos de acquisita salute gaudebitis, nos uobis pro salutis uestre acquisitione subdetis. Donet autem illius pietas, ut ita de sermone nostro proficiatis, ut nos uicissim uestris meritis adiuuetis, nobisque in presenti [uita] ornamentum sitis, et in futura [Al. in futuro] presidium.



HOMILIA X. Ad monachos.


Ait quodam loco sermo diuinus: In diebus solemnitatum uestrarum affligite animas uestras . Quare hoc dixit? Quia ieiunia et uigilie et sancte afflictiones humilia [Al. humiliata] corpora macerant, sed maculata corda purificant. Membris subtrahunt fortitudinem, sed conscientiis addunt nitorem; nichilominus enim de contritione redimuntur crimina uoluptatum. Per dure crucis exercitia decepte dudum carnis gaudia puniuntur. Ac sic mortificatione presenti future mortis sententia preuenitur; et dum culpe auctor humiliatur, culpa consumitur: dumque exterior [Al. exteriori] afflictio uoluntarie districtionis infertur, tremendi iudicii  offensa sedatur; et ingentia debita labor soluit exiguus, que uix consumpturus erat ardor eternus. Tractantes ergo causam salutis nostre, faciamus intra nos quod circa nos medici solent. Si lesura aliqua uel querela in prima corporis cute sentitur, curatio medicamenti blandioris apponitur. Si uero in ossibus uulnus ab conditum, aut in uiscerum profunda demersum est, austeriorem ac uiolentiorem poscit uis occulta medicinam, ut ulceris magnitudo aut exustione supercuretur, et dolor dolore pellatur. Similis ratio in egritudine interioris hominis adhibenda est: si leuia sunt fortasse delicta, uerbi gratia, si homo uel in sermone, uel in aliqua reprehensibili uoluntate, si oculo peccauit, aut corde; uerborum et cogitationum macule quotidiana oratione curande, et priuata  compunctione tergende sunt. Si uero quisque conscientiam suam intus interrogans, facinus aliquod capitale commisit, aut si fidem suam falso testimonio expugnauit ac prodidit, ac sacrum ueritatis nomen periurii temeritate uiolauit, si uelum baptismi uel tunicam, tunc etiam [Al. tunc eam] et speciosam uirginitatis holosericam ceno commaculati pudoris infecit, si in semetipso nouum hominem hece hominis occidit, si per augures, et diuinos atque incantatores captiuum se diabolo tradidit; hec atque huiusmodi commissa expiari penitus communi et mediocri, uel secreta satisfactione non possunt, sed graues cause, grauiores et acriores, et publicas curas requirunt. Ut qui cum plurimorum destructione se perdidit, simili modo cum plurimorum edificatione se redimat. Homo  enim ipse se decipit, si cum in medullis feruere sibi sentiat morbum, per super ficiem corporis molle deducat unguentum. Hec itaque principalia mala ingenti rugitu, gemitu et fonte indigent lacrymarum, eique post lacrymandum est cum propheta: Rugiebam a gemitu cordis mei; lauabo per singulas noctes lectum meum . Et iterum: Ego autem cinerem sicut panem manducabam, et potum meum cum fletu miscebam . Nemo despiciat hanc humilitatem. Summus rex erat, qui ista dicebat; summus rex erat, qui ista faciebat. Oportet itaque sicut supra mortuum conclamatum, ita magnos supra exstinctam animam dare planctus: et quomodo solet mater orba [Forte, orbata] super amissione unici sui fracto pectore lamentari, ita conuenit  super unicam suam, sed cum spe reparationis affligi. De qua unica sermo propheticus dicit: Eripe a framea animam meam, et de manu canis unicam meam . Quare unicam dixit? Siue quia tamquam unica diligenda est, siue quia ipsa sola et singula ante tribunal celeste rationem, remotis omnibus solatiis, redditura est; ita, inquam, necesse est super hanc unicam criminum mucrone confossam, totum pondus doloris effundi, si forte possit lacrymarum uiuificata fontibus calore fidei suscitari. Accendenda est compunctio, corroborande sunt preces futuri recordatione iudicii, misericordiarum operibus adiuuande. Audienda est prophete sententia, sed audienda obedientie aure, dicentis: Accipe, inquit, o rex, consilium meum, et peccata tua eleemosynis redime . Exemplum etiam illius euangelici uiri ita est audiendum, quasi uere pro nostra redemptione conscriptum: Ecce dimidium bonorum meorum, Domine, do pauperibus . De quibus in Euangelio audiuimus Dominum ineffabili dignatione et caritate dicentem: Qui fecit uni ex minimis istis, mihi fecit . Que uerba eleemosynarum nobis effectus celesti auctoritate commendant. Sed forte quando de eleemosynis loquimur, expauescit [Forte, expauescat] augusta paupertas. Non ita, karissimi: meminerit potius era minuta diuitum thesauris fuisse prelata. Quia Deus noster non solum copia largitatis, sed beneuolentia pascitur largientis. Ego autem puto, karissimi, quod ita Dominus noster pauperes in hoc mundo esse permiserit, ut in pauperibus diuitum fidem  probaret; uel in pauperum misericordia diuitibus misereretur, ut abondantibus bonis operibus, hec redemptionis sue occasio non deesset, ut beneuolum locupletem, etiam inopia aliena ditaret, et opulentior quisque ingentia de egente lucra reciperet [Forte, lucrari ceperit]: et mirilico summoque commercio, dum inopi misericordia temporaria largitate confertur, sibi eternus thesaurus compensaretur. Dirigamus actus nostros, et quidquid possumus, et quidquid ualemus, in exercitia bone uoluntatis, in studia iustitie ac misericordie conferamus. Curramus dum lucem habemus, prius quam nos tenebre comprehendant , quia iam in illo seculo emendationi ac redemptioni prospicere non licebit. Sicut dicit sermo diuinus: Quoniam non est in morte qui  memor sit tui . Sicut ergo ibi iam nulla timebitur meritorum amissio, ita nulla tribuetur remissio peccatorum. Nulla iam ibi exercendi boni operis licentia concedetur. Numquid illic pascere aliquis esurientem poterit, ubi edendi et bibendi necessitas non etit, ubi cibo et potu nec impius inter inferni flammas, nec pius inter paradisi delicias indigebit? Numquid ibi algentem uestire continget, ubi omnino tegendi corporis cura cessabit; ubi sub illo frigore, de quo propheta dicit: Ante faciem frigoris eius quis sustinebit [Al. subsistet ]; ubi in perpetuum nudus erit qui hic indumentum nuptiale perdiderit; ubi malus maculose conscientie tenebris, bonus uero pallio immortalitatis et beatitudinis uestietur;  ubi indumenta merita erunt, sicut dicit [Dominus:] Tunc iusti fulgebunt; et iterum: Sacerdotes tui induantur iustitiam ; uel illud: Astitit regina a dextris tuis in uestitu deaurato ? Ubi ergo pro sanctorum corporum tunica lux refulgebit eterna, ibi uestitus numquam ullis seculis exuendus conuertetur in corpus, ibi indumentum transibit in premium, ibi angelica illa stola non iam erit amictus, non iam erit habitus, sed natura. Numquid ibi iam auarus aut tenax de abundantia sua benefacere alteri poterit, ubi ne sibi quidem unam guttam in medio stagni estuantis uoluntas inueniet? Nihil enim secum de his que propria habere se credidit, portaturus est : Non enim cum morietur, accipiet omnia, neque simul descendet  cum eo gloria domus eius , auditurus inter defessa supplicia: Esuriui, et non dedistis mihi manducare; sitiui, et non dedistis mihi bibere . Intelligamus quid damnationis erit spoliasse pauperem, quem summum crimen est non pauisse. Huic ergo qui tenuem atque egenum sine ulla futuri iudicii consideratione nunc comprimit, huic, inquam , Adueniet tempus, cum optauerit a se fuisse intactum pauperem, et non spoliatum quem oderat; et quam iam intolerabilis dolor erit, si inde quisquam causas mortis incurrat, unde uite gaudia comparare potuisset? Noli ergo despicere inopem, qui cum sibi pauper sit, facere te diuitem potest: rapiamus ergo de presenti seculo, feruenti deuotione, quod possumus. Cito transeunt dies nostri, utinam  bene transeant! Rapiamus ergo quod possumus de hoc seculo, gratias agentes illi qui ita dispensauit utramque uitam, ut laborum et agonum tempora cito finirentur, honorum uero et premiorum gaudia sine fine durarent.



HOMILIA. De sancta Blandina Lugdunensi.

Etiamsi martyribus regionis extranee pia uotorum debita redderemus, propriis consulere utilitatibus et commodis probaremur, nostros eos fides faceret, et remotis quamlibet finibus, sperata nobis patrocinia corrogarent. Studiorum siquidem sunt huiusmodi suffragia, non locorum: proinde apud domesticos Dei tantum intercessionis promereris, quantum uenerationis impenderis. Oportet itaque  ut alienos potius nobis deuotio religiosa conciliet, quam forte proprios a nobis negligentia irreligiosi teporis alienet. Agnoscamus, karissimi, circa Ecclesiam nostram uberiorem diuinorum munerum largitatem; exsultant singularum urbium populi, etsi unius saltem martyris reliquiis muniantur: ecce nos populos martyrum possidemus. Gaudeat terra nostra, nutrix celestium militum, et tantarum parens fecunda uirtutum. Ecce profanus hostis nequaquam ei tantum prodesse potuisset obsequio, quantum profuit gladio. Nam sicut sacratissimi presentis diei manifestant festa, quantum contra eam iniquitas abundauit, tantum in ea gratie nunc et benedictionis exuberat. Legimus in Bethleem ab  Herode, dum Christum persequitur, millia felicium exstincta esse puerorum, dicente propheta: Rachel plorans filios suos, et noluit consolari quia non sunt . Ita hec beata parens, et triumphalium illustris patria bellatorum, tantorum diues pignorum meritis, etsi ad monumentum oculis inspicientium orbari uisa est, nequaquam tamen indiget consolari, nec plorat filios suos: quia in uidendis luctibus dum perderet, acquisiuit. Fiducialiter inter hec tecum, o Bethleem terra Iuda ; digne, inquam, tecum, o Bethleem, Lugdunus noster certaret, et super diuinis circa utraque  beneficiis uelut collato tecum sermone contenderet, ita dicens: O Bethleem, in martyrum nostrorum titulis tu numero fortasse precedas; ego merito in tuis interfectio fui, confessio non fui; in meis colluctatio passionis, in tuis sola fuit opportunitas et occasio felicitatis; te exitus ditauit benedictione, me uirtus; tu in sanguine paruulorum potuisti uidere pereuntes, non potuisti exspectare certantes; te coronauit innocentia morientium, me gloria triumphantum; tui in premium regni sine conscientia peruenere martyrii, mei autem cruciatibus afflicti, suppliciis explorati, seuis ignibus sacrificii more decocti, quantas susceperunt in corpore penas, tantas in spiritu perceperunt coronas; ac sic per tormentorum plagas et torquentium moras  prius consecrati sunt quam perempti; tu obtulisti annis paruulos, ego etiam meritis consummatos: ego obtuli qui per tormenta sua uincerent, cum periclitari in fide potuissent; tu obtulisti qui fructum moriendi habere possent, periculum negandi timere non possent; tu obtulisti infirmum populum, ne Christum sacrilegus inueniret: ego obtuli robustum numerum, cuius exemplo etiam sacrilegos in saluandis persecutorum ministris Christus acquireret. Postremo beata illa morte qua Herodes dum sacrum puerum querit solum, tantum pueros immolauit; triumphum tuum sexus unus, meum uterque promeruit: mea pugna palmam de mundi principe etiam in feminis reportauit. Chorus meus in pueris innocentes tuos habere potuit, chorus tuus Blandinam  meam habere non potuit. Prestitit inter ista diuina prouidentia, ut in tantis patrie sacrificiis etiam pontifex non deesset. Rapitur ad impiam questionem grandeuus et plenus dierum beatus Pater noster Focinus Ecclesie huius antistes, et pro eruditionis, ut credimus, merito gregi suo iungitur; ac post Dominici corporis sacrificium, profanis tribunalibus nouam de se hostiam Christo oblaturus infertur. Senilis infirmitas per iniurias et afflictiones furentium ministrorum ita celerem sortitur exitum, ut eum intelligeres ad tempus illud soli martyrio reseruatum. Felix cui in ipso uite limine constituto, finem suum non tam nature contigit debere quam glorie. Corroborantur hic pie mentes tanti  parentis exemplo, et parata supplicia non tam excipiunt quam inuadunt. Diuersa multimode crudelitatis ingenia, nouosque cruciatus in semet sanctorum pectora inuicta consumunt, et intolerandum pondus malorum contemnendo uincunt, et sentiendo obtinent ut sentire non possint; subiiciuntur ignes, sed ad hoc tamen ualere cognoscuntur ut consecrent: instigantur bestie, sed ad predam suam feritas impasta miratur [Al. minatur]. Dilacerata uario tormentorum genere membra sanctificant flamme dum pascere nesciunt, honorant bestie dum seuire non norunt. Ubi sunt qui dicunt uenerationem sacris martyrum deferendam non esse corporibus? Ecce cruente feritatis immanitas que religionis non recipit sensum, defert uenerationis obsequium;  et que discretionem rationis ignara non recipit, ad malorum tamen damnationem, quid honoris sanctis debeatur agnoscit; ac sic supplicii ministerium uel instrumentum miro modo meritorum efficitur testimonium; et dum pietati reuerentiam prestat, profert tacitam de impietate sententiam. Cum ergo, karissimi, Ecclesia nostra tantis fidei adornetur tropeis, id elaborabat ius iniquitatis, ut seipsam scelerum nouitate superaret. Sacra corpora funeris honore priuantes ignibus dabant, et post hominum mortem contra ipsam pugnabant humanitatem. Et cum iam causa perisset furoris, finem non imponebant crudelitati; sed tamen, uellent nollent, beatitudinis eorum testes erant, quibus etiam mortuis inuidebant. Quomodo semper malitia  cum stultitia coniuncta est? ueneranda ossa in cineres redigebant, quasi uero possent flammis merita consumi, et uirtutes cum cineribus concremari. Quam confusa dementia! quibus celum acquirebant, his terram negabant. Nil ergo fecisti inaudita seuitia: incassum te exstinguere eorum memoriam credidisti, quorum gloriam propagasti. Dispergis sanctorum puluerem fluentis Rhodani ne resurgat, sed aquis resurrectio non consumitur, que per gratiam regenerationis etiam aquarum munere celebratur. Adorandas reliquias Rhodano tradis: hoc facit uis fluminis in corporis resolutione, quod temporis. Quidquid itaque ex humana substantia auis rapuerit, bestia deuorauerit, unda sorbuerit, etiamsi tumulo non clauditur, intra mundi gremium continetur.  Neque enim reparatio hominis in ratione terre, sed in legis natura et in reparatoris uirtute consistit. Ipse enim ueridico ore testatus est: Ego sum resurrectio et uita , qui uiuit in secula seculorum. Amen.



HOMILIA. De sanctis martyribus Ephipodio [Epiphodio, Martyrol. 22 April.] et Alexandro.

Magnum quidem est publicis atque communibus dare uota solemnitatibus, sed excellentior quedam festiuitas iudicanda est alumnis exsultare uirtutibus. Et ideo indigenarum martyrum cultus et honor specialium patronorum sicut peculiare dat gaudium, ita proprium requirit affectum. Etenim si peregrinas  palmas extraneasque uictorias et coronas ac transmarinos triumphos tanta nos oportet sedulitate uenerari ut quod alienum est locis nostrum faciamus officiis, et illud quod non includitur sepulcris, sit commune suffragiis; quanto nos impensius conuenit in eorum celebritate feruere studio, excubare famulatu, quibus multiplicem debet religio deuotionem, Ecclesia honorem, patria caritatem? Ut sicut eorum per unius parentis gremium iure nascendi cognati sumus, ita nobis erga eos pietatis et gratie priuilegium uindicemus, atque ad eos fidei deuotione prius accedamus, ut quorum esse ciues gratulamur in terris, cum his municipatum [. Phil. III, 20. uulgat. conuersationem] habere mereamur in celis: duplicia itaque Ephipodii et Alexandri tropea  Ecclesie nostre fides interiecta bidui uel tridui distinctione concelebrat, non aduentitiis festa reliquiis, sed intemeratis patrii sinus festa monumentis. Plurime autem populorum Ecclesie etiam illa sanctificatione contente sunt, quam de angelicis membris sacri amictus, uel duri catenarum nexus contingendo rapuerint; ut quod fuit instrumentum pene, sit glorie testimonium, et dolorum materia transeat ad insigne meritorum; nos uero beatorum illustre munus totum atque integrum possidemus; et quod uniuerso mundo possit sufficere, intra gremium ciuitatis huius specialiter conclusum tenemus, et geminas palmas triumphi emulas apostolici, Urbi attollimus, atque habentes et nos Petrum Paulumque nostrum, binos suffragatores cum sublimi illa  sede certamus. Et quidem beati martyres, quorum pretiosus puluis per diuersas usquequaque regiones in populorum disseminatur salutem, plenum quocumque loci cultum de honore Dei impensa sibi religione suscipiunt, et quanto celebratum fuerit fide ditiori, tanto erit eis gratia celebritatis acceptior. Sed absque dubio multo eis gratius, multo iucundius est, si eos ibi potissimum feruor excolat pietatis, ubi super eos furor incubuit passionis; si illic eis supplicationum sacrificia deferantur, ubi in Dei sacrificium procubuerunt; si illic eis uota fundat predicanda posteritas, ubi innocentem sanguinem feralis profudit immanitas; si denique eos ille Christiani nominis inimicus ubi credidit interemptos, illic uideat consecratos. Dulcius, inquam, eis probatur  obsequium, si ibi eos laudum concelebret benedictio, ubi super eos tribulationum deseuit magnitudo; si inde inuocentur ad suffragium, unde primo resurrectionis signo euocabuntur ad premium. Que cum ita sint, karissimi, ad tenendam fidem, ad excolendam religionem, non nobis aliqua de longinquo sunt exspectanda documenta, paternis instruimur magisteriis, ac domesticis admonemur exemplis. Num [Al. Nonne] nobis ad cor nostrum clamat cognati uiua uox sanguinis? Discite, inquit, ex nobis fidem querendo acquirere, uiuendo excolere, moriendo seruare; discite plus peccatum timere quam gladium, discite propter uitam magis iustitiam amare quam uitam, fidemque et timorem Dei. Quem nos in media  belli tribulatione seruauimus, obseruate ne uos in pace uel pacis securitate perdatis. Cauete ne anchoram spei ac religionis quam nos custodiuimus in fluctu, uos amittatis in portu. Cauete ne uitam bonam, si quando afflictionibus subditam uideritis, miseram iudicetis. Cauete ne in arena mundi, in qua ad subeundos agones missi sumus, aliquam felicitatem exspectandam putetis. Beatitudo parari hic potest, non potest acquiri. Non hic queras quod hic nullus sanctorum consummatus [Al. consummato] labore, nullus confessor obtinuit; non hic queras quod hic nec Christus inuenit. Si mundus pacem haberet, gloriam martyres non haberent; si examinatio non precederet, tribulationis periret occasio. Hi ergo sunt, dilectissimi fratres, qui transierunt per magnas  tribulationes, qui lauerunt stolas suas, et candidas eas fecerunt in sanguine Agni . Hi sunt commilitones illorum qui, secundum Apostolum, lapidati sunt, secti sunt, et tentati sunt, in occisione gladii mortui sunt; egentes, angustiati, afflicti, quibus dignus non erat mundus . Sed inter hec fortasse, karissimi, quando boni et sancti tanta hic mala patiuntur, aliquis intra se cogitet et dicat: Certum est rerum Dominum non respicere que nostra sunt, negligere humana, non curare terrena. O quicumque ille es, quomodo respicis sanctorum labores, cur non respicis remunerationes? Ecce per totum mundum, in sanctis apostolis atque martyribus felicitati aduersitas uiam fecit, saluti perditio militauit, et ostium dum uite claudit, glorie  patefecit; et in Deum fiduciam collocantibus dum terram inuidet [Al. despicit], celum parauit. Hoc ergo in exemplum patientie humano generi prouidentia diuina proposuit. Que cum ita sint, falso miser putatur qui in uirtute non leditur. Nemo ergo in Christiano ac fideli paupertatem et afflictionem laboris et iniustitias tribulationis, infelicitatem ac miseriam uocet. Et hec quando bonis accidunt, non incommoda erumnarum, sed exercitia esse nouerimus uirtutum. Quando cultor Dei aduersis laborare permittitur, non deseritur, sed probatur; et ideo dicit sermo diuinus: Beatus qui suffert tentationem; quoniam cum probatus fuerit, accipiet coronam uite, quam repromisit Deus diligentibus se . In hoc itaque mundo preualente malitia, iniquitate dominante,  pauper affligitur, diues multiplicatur: an tu hunc potentem uocas, qui in mortem suam fortis est, cui presentium fallax umbra prouentuum, eternorum congregat causas malorum? Quis beatam dixerit ualidam in iugulum suum dexteram? Quis probabiliter laudat uelocem ad ardua precipitia festinantem? Quis eius miretur ascensum, quem de summo prospicit esse casurum? Perinde est, si aliquem miraris impia et iniqua per opes et diuitias operantem, ac si quempiam uideas inaurato atque gemmato sibi poculo uenena miscentem: an tu illum felicem uocas qui infidelis, obscenus, cupidus, et cruentus, pro eo quod uias Domini aspernatur, per suas ire permittitur, dextere angustiis offensus, et  sinistre latitudine delectatus, flagitiis inuoluitur, sceleribus inficitur, spoliis contaminatur, et inter hec se beatissimum putat, ex hoc quoque infelicior, quod se non intelligit infelicem. Quid his faciat medicina celestium mandatorum, que non sanat nisi uolentes? Pigri itaque ad curam salutis, alacres ad militiam mortis et captiuitatis, ut dictum est, exsultant in rebus pessimis , et de sui perditione letantur; similes illis qui forte sumentes exitiabiles herbarum succos, cum risu perire dicuntur. Sed inter hec aliquis secum cogitat, et dicit [Al. dicat]: Deus potentie, Deus habitans in arce iustitie, aut peccata si non damnat, ignorat, aut fauet peccatis si damnare dissimulat. Primum scire illum uniuersa non dubium est, qui intrat et implet et excedit  uniuersa, cuius oculis exposita et nuda sunt omnia, de quo dicitur: Quoniam mul a sapientia Dei, et fortis potentia, uidens omnes sine intermissione. Scire itaque illum omnia, et proximum esse, non dubium est, qui te orantem in cubiculum conscientie precepit intrare; qui audit in cogitatione, et audit in corde: damnare uero illum delicta ac scelera, euidenter prophetarum monita, apostolorum magisteria, euangelistarum testantur oracula. Inter hec dum proponit triste supplicium, dum ignem minatur eternum, hic dat sententiam, sed illic reseruat ad penam. Hic uibrat gladium, illuc importabit exitium. Cur, inquit, non statim peccantem reum punit? Quis hunc ferre possit mentis errorem? de patientia Dei queritur, qui indulgentiam non meretur; non esset  iustitia perfecta damnantis, nisi clementia precederet arguentis, Deus nobis per omnem seriem Scripturarum patientiam benignus insinuat; et quod Dominus predicat in seruo, quomodo seruus reprehendit in Domino? Nonne uidemus interdum etiam humanarum legum administratores, non minus moderatione quam districtione predicandos, multis preiudiciis edictisque reperitis deposita preuenire iudicia? Iam culpa conuincitur, et adhuc ira differtur. Sic pretendunt in seueritate motum, ut non negligant in dissimulatione consilium. Ita et Dominus noster hec que gerantur in terris, non negligenter ignorat, sed patienter exspectat. Opera et uoluntates hominum explorat ante, sic iudicat, pensat, in conuersatione [uel conuersione] meritum, temperat in  dilatione iudicium. Sensim ordinat humanas per moras temporum, dispensator eternitatum. Hic minatur ictum, illic completurus interitum. Quod si Deus humana nesciret, quis beatis martyribus instanti administratione belli esset adiutor? aut quomodo in conspectu Dei sanctorum pretiosa mors esset ? Aut unde salus iustorum a Domino, nisi protectionem in tempore tribulationis acciperent? Que omnia pro religione atque iustitia fidei bella preliantibus, presentiam Domini exspectantis et protegentis ostendit. Unde nos quoque auxiliatorem filium, ac martyrum protectorem fiducialiter exoremus, ut nostras quoque manus ad certamen spiritale corroboret contra hostem illum, qui si horrescitur,  repellendus est; si nescitur, ingressurus est. Multum autem roboris amittit, si manifestus fit conscientiis, qui solis uincit insidiis. Dimicauerunt patres nostri contra asperrimos dolores; nos e contrario dimicemus contra mollissimas uoluptates: uicerunt illi tormenta flammarum; nos uincamus ignea tela uitiorum. Illi calcato diabolo retulerunt spolia de morte; nos caueamus ne Christum spoliemus in paupere. Illi per uirtutem fidei expensi sunt in hostiam Dei; nos obseruemus ne quis nostrum per uulnus peccati, uictima efficiatur inimici. Illi mortui sunt in pena exterioribus in membris, et nos habemus quod occidamus in nobis. Ac sic illustrium bellatorum pugnas, priuata cum passionibus nostris congressione meditemur. Nam quia esse nouimus sine persecutore bellum, potest dare Deus et sine cruore martyrium.



FRAGMENTUM HOMILIAE A Mamerto Claudiano allate lib. II de Statu anime cap. 9.


Querere quidam solent quomodo in Christo misceri potuit homo et Deus. Querunt et rationem huius mysterii quod semel factum est, cum ipsi reddere rationem nequaquam possint eius rei que fit semper, quomodo societur anima corpori, ut fiat homo. Ergo quomodo corporea res incorporeaque coniungitur, et corpori anima miscetur ut homo efficiatur: ita homo coniunctus est Deo, et factus est Christus; et tamen ut fieret Christus, duo illa incorporea, id est anima et Deus, facilius coniungi permiscerique potuerunt quam miscetur una incorporea aliaque corporea, id est anima et corpus, ut persona hominis existat.





SANCTI EUCHERII LUGDUNENSIS EPISCOPI EXHORTATIO AD MONACHOS.

*

 1. Quid uobis exhibeamus, fratres karissimi, quod et nobis dicere, et uobis audire dignum sit? Quid uobis loqui audemus, quos etiam tacita admiratione suspicimus? Quid nos edificabimus uos uerbo, cum uos nos edificetis exemplo? Docebimus uos quid agatis, qui iam miramur quod agitis? Quid ergo dicturi sumus? Ut deseratis mundum, quem iam deseruistis? Ut contemnatis diuitias, quas iam multi contempsistis? Ut fugiatis cupiditates, quas iam fugistis? Ut eligatis salubriora, que iam elegistis? Aperiam igitur in exsultatione communi os meum, adimplente illo qui dixit: Aperi os tuum, et adimplebo illud . Loquar ergo apud uos, dilectissimi, non expauescens; ne sit unius uerecundia, ubi letitia multorum est. Diuinum opus  est unde gaudemus. Diu discas quod bene doceas. Utinam secundum meritum uestrum digne uobis predicare os nostrum possit. Quod recte alii predicant, uos impletis; quod alii loquuntur, uos facitis: quia angelorum uitam homines adhuc in terra positi exhibetis. Nam illam conuersationem celestem, quamuis pauci illic uidebunt, uos facitis iam hic uidere. uos estis, sicut Saluator ait, lux huius mundi . uos lucerna illa super candelabrum posita. Si quis ab hac lucerna remotus est, inuoluatur necesse est mundi tenebris. Quisquis autem se huic lumini appropinquauerit, ille utique habebit oculos uidendi, qui et habuit aures audiendi. Hec ergo lucerna ut clarissimum lumen habeat, implenda est semper oleo misericordie, pietatis, mansuetudinis,  humilitatis, obedientie, caritatis.

2. Humilitas uero maxime excolenda est, que nos iustis equat, angelis iungit, Deo appropinquare facit.  Hec est, que non ruinam, non precipitium, non lapsum timet, quia humilitas unde cadat non habet. uis ergo non cadere? non extollaris. uis non inflare? non infleris. Nam et ex hoc bene quidam ait: Quidquid tumet, sanum non est. Superbia enim, que est humilitati contraria, quid aliud quam tumor est? Sed sicut corpus cum tumore, ita anima cum superbia sanitatem non habet. Humilia ergo temetipsum, et altiora te ne quesieris . Attamen si quis uult superbus esse, habet in se ubi exerceat superbiam suam. Superbiat mundo, despiciat conuersationem seculi, pro nichilo habeat concupiscentias eius, aduersum uitia insurgat, aduersum ipsam superbiam sit superbus, et sub pedibus suis habeat potentiam, diuitiis, cupiditates, et cetera  que mundo dominantur. Quecumque hic putantur magna atque magnifica, tamquam purgamenta et stercora superbie laudabili rigore contemnat: satisfaciet superbie sue, cum se animo et supra ipsos etiam reges uiderit. Hic tamen si tamen sancte superbus esse uoluerit, contemptor quidem erit mundo, sed humilis erit Christo. Erit quidem ibi electus, sed hic subditus: propterea enim se in illis erigit, ut se facilius ad hec deponat.

3. Hanc ergo humilitatem si intente custodierimus, etiam uera illa obedientia sine labore seruabitur. In qua obedientia, dilectissimi, utique compunctio manifestatur. Compunctus enim corde est, qui se minimum iudicat. Quando audeat uoluntates suas exsequi? Quando audeat resistere auctori eius qui  preceperit? Unde et Apostolus: Obedite, inquit, prepositis uestris, et reliqua . Sed numquid is qui precipit solus in laude est? Nec ille  qui obtemperat, dilectissimi, sine laude erit? Ille meretur regendo gloriam, hic obsequendo. Ad magnum ergo decus et mercedem ab utroque tenditur, dum alius bene consulit, et alius bene consultis obtemperat. Hanc obedientiam maxime Saluator noster inculcauit nobis, qui non solum dum nos redemit, sed etiam dum obedientiam docet, saluare nos uoluit: equalis enim Patri obediuit Patri. Et quomodo obediuit? Numquid in re facili obediuit? Usque ad mortem. Et qualem mortem? mortem autem crucis . Nec solum obtemperauit, sed etiam uoluntatem Patris uoluntatem suam fecit. Facere enim que iubemur etiam inuiti possumus: illa uera obedientia est, cum ea que uult ille qui precipit, ea incipit uelle qui paret. Scriptura sacra ait: Bonum  est homini cum portauerit iugum a iuuentute sua; sedebit singulariter et tacebit . Ponamus ergo adiuuante nos Christo ori nostro ostium et seras, et uerbis nostris stateram. Apostolus namque ait: Qui bene ministrauerit, gradum bonum sibi acquirit .

4. Et hec quidem, dilectissimi, non ad instruendos uos loquor; sed ut humilitatis et obedientie bona que exercetis, in uerbis meis recognoscatis: que bona, que ad eternum Dei regnum uos trahunt, cupimus ut indesinenter possideatis. Neque enim qui ceperit, sed qui perseuerauerit, hic saluus erit . Ei autem qui uult saluus esse, hic certandum est. Si quis in pugna, quando acies ordinatur, et contra aduersarios statur, loco suo recesserit,  deinceps ignauus ac refuga habetur. In hoc quoque loco milites Christi aduersum diabolum uidentur quasi in acie ordinati stare: deserere certamen et discedere hinc, non solum ingloriosum, uerum etiam periculosum est. Manendum est in hoc eodem loco; ut tenentibus nobis quod tenemus, non  alii coronas nostras accipiant. Manendum et permanendum est, ut hic gloriosissime pugnantes, quietissime nauigantes, tutissimam uitam in studiis spiritalibus transigamus, et apprehendamus uitam eternam, in qua uocati sumus.

5. Saluator noster loquitur: Non potest ciuitas abscondi supra montem posita: neque accendunt lucernam, et ponunt eam sub modio, sed super candelabrum, ut luceat omnibus qui in domo sunt . Recte ergo tam illustris lucerna sub monasterii modio constituta ad Ecclesie translata est candelabrum. Et sane modius iste euangelicus bene monasterio coaptatur, ubi nichil agitur absque mensura. Habent enim illic uniuersa dimensa, omnia facta aut dicta equissima ratione prolata tenent ad uicem modii  modum. Bene ergo spiritali intellectu per hanc figuram monasterii interpretamur, que ad similitudinem modii nichil soleat in se habere permixtum. Nam sicut triticum a paleis segregatum, ita de seculo separatos recipere consueuit; et post Domini uentilabrum, qui mundat aream suam, eiectis foras excrementis tamquam puriora iam grana intra se electos suos continet. Proinde sicut modius monasterio, ita candelabrum Ecclesie comparatur: quia cum sit in edito uel in conspicuo constituta, splendorem ad se translatum oculis efferens, lumen sibi impositum cunctis ostendit. Accensus ignis rationabiliter profertur ut luceat; parum enim prodest latens bonum, parum lucet lumen absconditum. Exalta, beatissime pontifex, sicut tuba uocem tuam  celitus edissere populis; reuela quem in secretis effodisti thesaurum tuum; sparge opes quas conquisisti; diuitias quas in eremo parasti palam esurientibus effunde, adiuuante Domino nostro Iesu Christo, qui cum Deo Patre et Spiritu sancto uiuit et regnat in secula seculorum. Amen.





SANCTI EUCHERII LUGDUNENSIS EPISCOPI EPITOMES OPERUM CASSIANI AD CASTOREM APTENSEM LIBRI DUO. *



LIBER PRIMUS. DE CANONICIS CeNOBIORUM INSTITUTIS.

 1.  Cum iusseris mihi, beatissime pater Castor, ut Orientalium maximeque Aegyptiorum cenobiorum, canonicas tibi constitutiones declararem, quas meis ipse oculis conspexi, tue iussioni obtemperans, hec pauca tibi uerba transmisi; ut hinc uiaticum ad uirtutem iis suppetat qui in nouo tuo monasterio, Deo iuuante,  coacti sunt. Itemque misi beatorum uirorum canones, et alios nonnullos. Necesse est itaque ut ante omnia de oratione, bonorum omnium causa, uerba faciam; quomodo scilicet et quam optimo cum ordine in Aegypti et Thebaidis cenobiis eam persoluant. Congregati quippe eodem in loco, tempore synaxis, postquam absolutus est psalmus, non statim ad genuflexionem  ueniunt, sed priusquam genua flectant, modico tempore stantes expansis manibus orant; postea humi prostrati, et facta breui inter genuflectendum oratione, una surgunt omnes: ac rursum expansis manibus, diutius atque feruentius supplicationes persoluunt, nemine genuflectente, aut ex genuflexione sese erigente, donec is qui orationem recitat, prior genuflexerit, aut prior surrexerit. Prout itaque dictum est, cum eiusmodi synaxium causa conueniunt, tantum ab omnibus seruatur silentium, ut in tanto et pene innumerabili cetu, neminem adesse uideatur; potissimum uero tempore orationum, quo neque sputum emittitur, neque tussis auditur: non illic pigritie signum, non dormitatio, non oscitatio, non gemitus cum sono audiuntur. Eum  namque qui pre nausea et animi mollitie cum clamore precatur, aiunt dupliciter peccare: primo, quod segniter oret; secundo, quod indisciplinata illa uoce, proximi aures obtundat ac mentem distrahat: inuadentibus una malignis spiritibus, qui cum nos uiderint in oratione stantes, indecentibus nos cogitationibus et nausea atque fastidio animam aggrauant. Que causa est ut psalmos, non cum tumultu et perturbatione festinando recitent, neque uersuum multitudine, sed mentis consideratione oblectentur: ea scilicet cogitatione ei obsequentes qui ait: Psallam spiritu, psallam et mente : rati utilius esse decem uersus cum attentione psallere, quam totum psalterium cum confusione mentis.

2.  Completis psalmis et  canone, uti superius memorauimus, nemo fratrum uel tantillum temporis cum alio stare aut uerba facere audet; sed neque cella egredi, aut opus deserere suum, quod pre manibus tractat, iuxta apostolicum preceptum; nisi necessarii cuiusdam operis occasione omnes una conuenire oporteat: egressi autem opus suum exsequuntur, ita ut ne minima quidem inter eos sit confabulatio, sed singuli meditationi mentis uacent et psalmo, et quod sibi iussum est impleant. Magna porro sollicitudine cauent, ne quis fratrum cum alio maxime nouitio solus umquam relinquatur, aut extensis manibus aliquem contrectare aut complecti audeat. Quod si quis hanc transgredi regulam deprehendatur, grauissime correptioni subiicitur.

 3.  De canonico itaque more, siue precum siue psalmorum, quo pacto scilicet eas oporteat in diurnis conuentibus obseruari, sat a nobis iam dictum est; deinceps uero agendum nobis est de iis qui mundum abdicarunt, qua ratione in hisce cenobiis ingrediantur, in illisque permaneant in humilitate et obsequentia usque ad extremam senectutem. Tanta quippe apud illos est obedientia, tanta humilitas ad senectutem usque, quanta ne primo quidem anno in iis qui seculum abdicarunt in monasteriis nostris reperiatur. Non prius itaque in monasterio admittitur qui uult esse monachus, quam specimen et experimentum quoddam sui erga Deum amoris, humilitatis sue atque equanimitatis  per summam obedientiam dederit. His itaque probatus, ut admittendus ab illis habetur atque docetur, ne quidquam de bonis suis apud se reconditum conseruet: gnari scilicet eum qui de bonis suis quidquam retinet, non posse diu in monasterii obedientia permanere, neque ad finem usque perseuerare, pre animi languore ac tedio. Cum queuis enim minima occasio aut afflictio eius mouebit animum, statim reconditi thesauri spes, quasi funda lapidem, monasterio illum eiicit. Quare quiuis illorum antiquis possessionibus exuitur, ita ut ne uestimento quidem quo indutus erat uti sibi liceat. Sed congregatis cunctis fratribus, in medium adductus, exuitur uestimentis propriis, et eorum loco abbatis manibus monasterii uestimentis induitur; ut ea forma cognoscat  ipse, se mundanis rebus omnibus, arrogantia item et superbia nudatum, induisse paupertatem Christi, et sine pudore sese connumerare et exequare corpori fraternitatis. uestimenta autem quibus exuitur, accepta seruat economus monasterii, atque seorsum reponit; donec ipse profectus, conuersationis patientieque in uariis tentationibus specimen dederit. Et si quidem deprehendatur in hisce posse perseuerare, atque eo studio et feruenti proposito quo cepit permanere, reliquis eum fratribus annumerant. Quod si in eo murmurationis delictum, aut inobedientie cuiuslibet peccatum comperiant, exutum eum monasterii uestimentis, ac mundanis denuo indumentis amictum ex cenobio expellunt. Ita ut post tam accuratam probationem, non facile sit uolenti,  arbitrio suo uel ingredi uel e monasterio secedere: sed qui se profitetur remanere nolle, omnino exuatur monasterii uestimentis.

4.  Cum igitur is qui susceptus est, ea qua diximus accuratione probatus, inculpatusque deprehensus est, non statim fratrum cetui commisceri permittitur, sed traditur ei cui hospitum commissa cura est, atque iubetur hospitum ministerio et obsequio omnino uacare; ac postquam integrum annum inculpate hospites exceperit, hac re in humilitatem efformatus et in equanimitatem, demum cetui fratrum annumeratur, atque alicui o senioribus traditur, cui huiusce muneris sollicitudo incumbit, ut discipulum doceat quas uias ingressus ad perfectionem uirtutum peruenire possit.  In primis docet eum studium superandi proprias concupiscentias et uoluptates, iubendo ea que eius uoluntati contraria sunt. Aiunt enim Patres non aliter posse quemquam uoluptates reprimere, aut iracundiam, aut tristitiam, aut ueram obtinere humilitatem, aut demum una cum fratribus in cenobio recte consummari, nisi ante per obedientiam uoluntates suas mortificauerit. His constitutionibus atque doctrinis, quasi quibusdam elementis et syllabis, ubi discipulum ad prestantiorem statum produxerunt, postea hoc docent illum, ut cogitationes suas ne celet; sed ubi accedunt, quam primum patri suo reuelet; neque de earum iudicio et examine quidpiam cordi suo confidat; sed sciat id bonum, id malum  esse, quod iudicio suo pater, facto rei examine, tale esse declarauerit. Hac ratione poterit omnes inimici fallacias uitare quisquis ad uirtutem instituitur: qui utpote imperitus inimici dolos ignorat. Aiunt enim sancti Patres diaboli artis et insidiarum conspicuum esse signum, cum discipulis suadet ut patribus cogitationes occultent suas, idque ex superbie motu, quasi scilicet ipsi idonei sint per se congruum ea de re consilium capere; aut ex inani gloria, quod pudeat nimirum suas publicare cogitationes.

5.  Tanta porro apud illos est obsequentia, ut citra abbatis iussionem ausit nemo, ne ex sua quidem cellula in qua sedet egredi; atque tanto studio illius iussa complent, quanto si Deus ipse iuberet. Dum sedent autem in  suis cellulis, et operi manuum, meditationi et orationi incumbunt, atque studiose his adhibent animum, si quempiam ostium cellule pulsantem audiant, qui se aut ad communem orationem, aut ad opus manuum aduocet, omnibus quamprimum dimissis ad iussam sibi rem properant, obedientie uirtutem studiosissime colentes; quam non modo operi manuum, lectioni, et quiete in cellula commorationi, sed et omnibus uirtutibus anteponunt, omniaque posthabent.

6.  Illud autem superfluum est memorare, neminem scilicet illorum aliud quidpiam possidere, quam colobium, hemiphorium, sandalium, meloten, et stoream: turpe esse rati si dicetur, liber meus, penicillus meus, aut aliud quidpiam  meum. Tantum autem singuli eorum ex opere et sudore suo, afferunt monasterio prouentum, ut non modo eorum nece sitatibus, sed etiam hospitum pauperumque ministerio sint satis. Dum sic autem laborant, non inflantur, non superbia tument, nec quisquam proprii laboris et sudoris causa plus postulat, quam ab abbate pro necessitate tribuatur; nec ullius rei possessionem sibi comparat, cum sese totius mundi aduenam et peregrinum existimet; seruumque se potius et ministrum fratrum esse arbitretur, quam ullius terrene rei dominum. Quod si quis uas quodlibet fregerit aut perdiderit, negligentie sue casum abbati confitetur, et ita cum humilitate penitentie ueniam accipit. Si quis autem ad opus quodlibet uocatus aut ad synaxin pre contemptu  tardius occurrat, aut durius petolantiusque responderit; uel si negligentius aut cum murmure iussam rem compleuerit, aut si, lectionem operi manuum et obedientie anteponens, iussa sibi opera tardius compleuerit, aut a conuentu dimissus non cito ad opus suum accurrerit, aut cum quopiam absque necessitate confabulatus fuerit, aut cum confidentia manum alterius contrectauerit, aut cognatos citra abbatis permissum et benedictionem conuenerit, aut epistolam ab aliquo accipere uel ad aliquem rescribere absque abbatis concessione ausus fuerit; si in aliquo nempe huiusmodi deliquerit, huiusmodi ille pene subiicitur: fratribus in synaxi congregatis, sese in terram proiicit, atque confessus, peccati  ueniam postulat. Grauiora porro delicta, si quis perpetrans deprehendatur, que sunt, contemptus, repugnantia cum superbia, aut egressus ex monasterio absque abbatis concessione, aut congressus cum muliere, aut ira, aut pugna, aut inimicitia in aliquem, aut recordatio iniuriarum, aut amor pecunie, que lepra est anime, aut possessio cuiuscumque rei, exceptis iis que ab abbate dantur, aut furtiuum alimentum absque benedictione abbatis sumptum, et his similia, non supradictam subit penam, sed grauiorem, et multo maiorem. Quod si non resipuerit, ex monasterio eiicitur.

7.  Quod autem in quibusdam cenobiis, tempore comestionis lectio habeatur, id non ex Aegyptiorum, sed ex Cappadocum  regula obseruatur, qui non tam spiritualis exercitationis, quam quietis et colloquii uitandi gratia illud constituerunt. Apud Aegyptios autem, maxime uero apud Tabennesiotas, tantum seruatur ab omnibus silentium, cum ingens illa multitudo fratrum, tempore comestionis congregatur ad mensam, ut uix quidpiam simile in a iis reperiatur; adeo ut ne exscreare quidem ausit quisquam, excepto mense prefecto, qui si re quapiam sit opus, pulsatione potius quam uoce id significat. Cucullas autem, etiam infra palpebras demissas gestant, ne uagis oculis curiosius alios inspiciant, ac mense solum, gratiisque alenti Deo agendis adhibent animum. Magnaque apud illos cura est, ne quis eorum extra mensam cibum sumat.

8.  Ne quid uideamur  autem cenobiticarum regularum omittere, memorare quoque oportet constitutiones in aliis regionibus traditas. In tota itaque Mesopotamia, Palestina et Cappadocia, et in toto Oriente, tempore conuentus tertie, sexte et none hore, si quis ante completum primum psalmum non occurrerit, is in oratorium ingredi non audet, neque sese psallentibus admiscere; sed dimissionem fratrum pro foribus stans exspectat. Egredientibus autem omnibus, humi prostratus, penitentiam agens, negligentie sue ueniam postulat. In nocturnis porro conuentibus, usque ad secundum psalmum uenia tarde uenientibus conceditur. Porro fratres per hebdomadas sibi succedunt in coquina et in aliis officiis, cum mutui laboris leuandi causa, tum ut caritatis legem mutuis officiis impleant. Tanta autem  humili ate et sollicitudine ministeria implent, quantam ne serui quidem cum heris suis adhibeant. Completa hebdomade, Dominica die post matutinos hymnos, ingredientibus aliis ad seruiendum, uasa officii sui signata tradunt: que accepta alii, tanta cura et sollicitudine custodiunt, ut ne eorum quidpiam uel frangatur uel pereat, quantam is adhibeat cui uasa sacra ac Deo dicata committuntur. Nam sese preparant ad rationem reddendam, non solum economo in presenti tempore, sed etiam Deo in futuro, si aut negligentia aut segnitie eorum quidpiam perierit. Ad maiorem porro dictorum fidem, que meis ipse oculis perspexi narrabo. In hebdomade cuiusdam fratris, pertransiens economus, pauca lenticule grana humi  proiecta uidit, neque despexit quasi rem nullius pretii; sed multis increpatum fratrem, cui hebdomas illa concredita erat, pena mulctauit, quasi negligentem ea que Deo dicata essent, et conculcantem propriam conscientiam. Tanta enim cura et sollicitudine omnia seruant, omnia administrant, ut ea que nobis uilia et despicabilia uidentur, magna attentione custodiant; ita ut male positum uas transferant, proiectum colligant, credentes se a Domino Deo harum quoque rerum mercedem accepturos. Has hebdomadum regulas per totum Orientem obseruari deprehendimus. Apud Aegyptios autem non ita hebdomadum uicissitudo seruatur; sed alicui fratrum probatissimo culine cura committitur, quanto scilicet tempore uirtus eius augmentum accipit, uires corporis  in officii functione suppetunt, nec senectus infirmitasue prohibet. Cum autem nobis sermo sit de obsequentia et de humilitate, per quas ad supremum uirtutis fastigium possumus peruenire, opere pretium duco pauca ex multis preclare gestis a sanctis Patribus qui in cenobiis effulsere, exempli causa, narrationi adiicere nostre.

9.  Erat quidam pater Muthius [Al. Patermuthius] nomine, qui cum uellet mundo renuntiare, accedens ad cenobium, diu ante fores monasterii perseuerauit, donec ob summam eius patientiam cum paruo filio, preter assuetam monasterii legem, admissus est. Ac cum post multos labores ingressus fuit, non modo uariis operibus ambo traditi sunt, sed separati etiam fuere quoad  cellule habitationem, ut disiunctione illa paulatim mutua illa naturali affectione liberarentur; qua item, Christi gratia, per multam exercitationem pater liberatus est. Ad probationem autem et experimentum uirtutis eius simulabat aliquando abbas se ira aduersus puerum concitari, iussitque supradicto eius patri ut sublatum proiiceret in fluuium. Tum ille, quasi Deo iubente ut tolleret filium suum, concitato cursu ad ripam fluminis aduenit, ac dum iussum implere ex ardenti fide et ex feruore obedientie properaret, prohibitus est a fratribus qui preuenere illum et filium abripuere. Usque adeo autem eius fides et obedientia Deo accepta fuit, ut a Deo reuelatum fuerit abbati, ipsum Abrahami opus perfecisse. Paruo autem elapso tempore predictus cenobii abbas cum  obiisset, eum successorem sibi reliquit.

10.  Alium nouimus fratrem qui seculo sese abdicauit, qui etiam in mundo insignis erat , nec mediocriter eruditus ac lectionis studiosus. Hic igitur seculari relicto fastu, ad monasticam se contulit uitam; atque ad probationem fidei et humilitatis sue iubetur ab abbate decem sportas deferre, et in propria urbe, nec una omnes, sed singulatim eas uendere; quod ille cum omni patientia et humilitate compleuit, sportasque imponens humeris sigillatim uendidit; non ille rei uilitatem, non generis nobilitatem secum reputauit; studebat enim Christi humilitatis imitator effici.

 11.  Alium item quemdam ex patribus uidimus abbatem Pinophan [Cass. Pinufium], uirum omni uirtute ornatum, qui erat antiquus et abbas magni cenobii, quod in Aegypto situm est prope urbem Panepho. Is cum sese uideret tum ob uite institutum, tum ob senectutem et prefecturam laudari et celebrari ab omnibus, nec posse, quemadmodum initio sue conuersionis studio humilitatis seipsum exercere, iis permotus, ob desideratam sibi subiectionem in qua uocatus fuerat, clam aufugiens ex suo cenobio, secessit solus ad extremas Thebaidis partes; sublatoque monachi uestimento, indutisque secularibus uestibus Tabennesiotarum cenobium petiit, ratus in eo se latere posse, cum ob multitudinem fratrum, tum quia multum abesset  a regione in qua situm erat cenobium suum. Ibi cum multis diebus postulasset, receptus est ab archimandrita, qui ipsi utpote seni et ad nichil aliud utili, curam tradidit horti, unaque alii fratri, cui subditus cum esset desideratam sibi humilitatem et obedientiam colebat. Neque illo solo contentus ministerio, quecumque opera aliis dura et difficilia uidebantur, ea ille alacriter absoluebat. Cum ita latenter triennium peregisset, a discipulis suis per totam Aegyptum perquisitus, a quodam fratre, uix demum agnitus est, qui eo aduenerat, quique uiso illo et agnita uultus eius forma, cum dubitaret adhuc, uocem eius audire conatus est: neque enim ex solo uisu certus erat, uirum conspicatus senem, ligone terram fodientem, fimum humeris gestantem, ut ad  olerum radicem deponeret. Cum igitur uocis sonum obseruans, deprehendit quisnam esset, prostratus ante pedes eius, magno spectatores stupore perculsit, quod ita erga hominem se gessisset qui apud se nouitius, relicto haud ita pridem mundo, ultimus habebatur. Magisque obstupuere, cum didicere nomen, erat enim antea magne apud eos fame: ac ueniam postularunt, quod eum ignari, cum postremis nouitiis constituissent. Illumque multis hortati uerbis, ad cenobium suum inuitum remisere, atque deplorantem quod concessum sibi non esset dilectam exercere humilitatem et obedientiam. Breui igitur exacto tempore in monasterio suo, humilitatis rursum et obedientie desiderio ardens, obseruata noctis hora aufugit, non ulterius ad peregrinam regionem: conscensa  quippe nauicula ad partes uenit Palestine, sperans se illic ad finem usque latere posse. In Palestinam cum aduenisset, monasterium petiit situm prope speluncam in qua Christus Dominus natus est, in quo monasterio tum commoratus est. Non potuit tamen ibi latere iuxta Domini uocem illam: Non potest ciuitas abscondi supra montem posita . Cum enim ex Aegypto fratres uenissent pro adoratione sacrorum locorum, agnitum illum multisque supplicationibus ac fletibus persuasum rursus ad proprium abduxerunt cenobium. Cum hoc igitur sancto in Aegypto modico tempore habitaui; finemque faciam sermonis narrando que audiui ab illo commonente fratrem quem, me presente, admisit.

 12.  Nosti, inquit, frater, quot diebus ante ianuam monasterii peractis, admissus hodie fueris: quod si causam didiceris huiusmodi difficultatis, poterit illa tibi in hac, quam inire cupis, uia, utilitatem ferre, atque te fidelem Dei seruum efficere. Ut enim fideliter Domino seruientibus gloria et honor in futurum promittitur, ita grauissima imminent supplicia iis qui molliter segniterque eam adeunt promissionem. Melius quippe est, iuxta Scripturam, uotum non facere, quam factum non reddere. Rursumque dicitur: Maledictus qui facit opus Domini negligenter : eapropter te repulimus atque admittere cunctati sumus, non quod tuam omniumque illorum qui in Christum credunt salutem non exoptemus, sed ne temere te ac  nullo negotio admittentes, nos quidem a Deo, uel orantes, lenitatis nimie penam luamus, te uero reum grauioris supplicii constituamus, si te iam facile, priusquam didiceris grauitatem et accurationem promissi, admittamus, et tu postea mollis segnisque euaseris. Idcirco, ut supra dictum est, causam tue abdicationis ediscere te oportet quid scilicet agendum tibi sit. Abdicatio itaque nichil est aliud quam crucis et mortis promissio. Scito ergo ab hac te die mortuum crucifixumque esse mundo, mundumque tibi, iuxta Apostolum; et edisce quenam sit crucis uirtus: quandoquidem non ulterius tu uiuis, sed ille in te uiuit qui pro te crucifixus est. Hoc itaque typo quo Dominus pro nobis suspensus est, et nos necesse est in cenobio agere, ut orat beatus Dauid, cum timore  Domini postulat configi carnes suas . Quemadmodum enim qui corpus ligno affixum habet ad quamlibet actionem immotus est, sic qui diuino timore confixam habet cogitationem, immotus est ad omnem carnalem concupiscentiam. Et sicut qui cruci est affixus que presentia sunt non ultra cogitat, neque propria uoluntate dirigitur, non concupiscentia turbatur, non cura possidendi detinetur, non superbia inflatur, non contentione, non inuidia exardescit, non dolet de presenti contumelia, non preteritarum meminit iniuriarum: nam post paulum temporis finem exspectat uite sue per crucem scilicet; sic qui sincere mundo abrenuntiauit, et Dei timore quasi in cruce confixus est, huiusce uite exitum quotidie exspectans, immotas et imbecillas habet  omnes concupiscentias omnesque carnales affectus.

13.  Caue igitur ne quando ea resumere concupiscas que in abrenuntiatione tua dimisisti. Nam iuxta Domini sententiam: Qui iniicit manum ad aratrum et retro conuertitur, non est aptus ad regnum celorum , et qui ex sublimi uite instituto ad uiles ac terrenas huius mundi res descendit, is contra Domini preceptum agit, cum ex domo descendit, et conatur aliquid ex domo auferre. Caue itaque ne antiqui tui erga carnales parentes affectus recordatus, et ad seculi huiusce curas conuersus, non aptus iuxta Domini uocem inueniaris in regno celorum . Caue ne superbiam, quam initio per humilitatis feruorem  conculcasti, rursum in te excites. Ubi psalterium didiceris, aut aliquid ex Scriptura; uel iuxta Apostoli uocem, cum ea que destruxisti rursum edificas, ne te transgressorem exhibeas; sed potius ut incepisti et professus es humilitatem, coram Deo et angelis eius ad finem usque seruato. Similiter quam humilitatem in monasterio exhibuisti, cum multis diebus pro foribus monasterii cum lacrymis supplicans perseuerasti, cura ut augeas. Misera prorsus res esset, si cum te deceat quotidie ad feruorem addere tuum, et profectu assiduo ad perfectionem ascendere, eum imminuas et ad inferiora reuertare. Non enim ille beatus qui bonum agere incipit, sed quicumque ad finem usque in eo perseuerauerit. Nam serpens qui ad terram trahitur, calcaneum nostrum semper  obseruat, id est, obitui nostro insidias parat, et usque ad finem uite nostre nos supplantare conatur. Quare nichil proderit probe incepisse, nichil initium feruens obedientie, nisi finis similiter consequatur. Et ea que secundum Christum est humilitas, quam nunc promisisti, non firmabitur, nisi eam ad finem usque exhibueris. Quamobrem ut illam possis perfecte possidere, atque caput draconis conterere , cum te inuaserint cogitationes, mature ab ipso principio reuelato illas: nam si ita publicaueris ab initio perniciosas draconis cogitationes, si non te pudeat eas patri tuo declarare, conteres caput eius. Enimuero iuxta diuinam Scripturam, si accesseris ad seruiendum Deo, prepara teipsum , non ad incuriam, non ad otiositatem, sed ad tentationes,  ad tribulationes: nam, per multas tribulationes oportet nos intrare in regnum celorum , et angusta porta, et arcta uia est que ducit ad uitam, et pauci sunt qui inueniunt eam . Animum itaque paucis illis bonis adhibe, et ex eorum exemplo uitam institue tuam; nec attendas pigris et contemptoribus, quantumuis multi numero sint: Multi enim, inquit, uocati, pauci uero electi ; et paruus grex est cui placuit Patri dare regnum . Ne paruum etenim existimes esse peccatum, perfectionem polliceri, et negligentiores atque segnes imitari. Ut ualeas itaque ad perfectionem peruenire, hoc utere instituto, his ascende gradibus.

14.  Primus uirtutis gradus  et initium nostre salutis est timor Dei; per eum namque peccatorum fit purgatio, et uirtutum custodia uiaque ad perfectionem obtinetur: nam cum in animam ingressus fuerit timor Dei, suadet ille ut omnia mundana despiciamus; hinc oritur cognatorum uniuersique mundi obliuio. Ex his porro humilitas omnium caput uirtutum, omniumque bonorum complementum exercetur; nam ex contemptu et priuatione rerum omnium accedit humilitas. Humilitas uero his comprobatur indiciis: primum, si quis mortificatas in se habeat proprias uoluntates; secundum si non modo operum, sed etiam cogitationum suarum nichil patri occultet; tertium, si non proprie credat prudentie, sed in omnibus  patris sui discretioni, semperque sitiat, exoptet, suauiter auscultet eius admonitiones; quartum, si patris iussa omnia absque pudore exsequatur; quintum, si non modo ipse non ausit alii contumelias inferre, sed si ab aliis illatas cum gaudio suscipiat; sextum, si nichil noui facere aggressus fuerit, quod nec communis regula, nec Patrum exempla permittant; septimum, si omni uilitate contentus, de datis sibi rebus gratias agat, seque iis indignum existimet; octauum, si se omnibus plane inferiorem existimet, nec sit uerbis temerarius [Cassian. ibid.: Nono, si linguam cohibeat, uel non sit clamosus in uoce]; decimum, si non sit in sermone facilis et lingua preceps. His et similibus signis dignoscitur humilitas; hec cum reuera exhibita fuerint, cito  ad dilectionis fastigium adducunt, in qua non est timor gehenne, et per quam omnia non iam ex necessitate et cum labore perficiuntur, sed ex amore feruenti et ex boni concupiscentia. Quam uirtutem ut possis facilius adipisci, pro exemplari tibi sint uerba fratrum una tecum concurrentium, pietatemque possidentium; non autem eorum qui plures numero, negligentius segniusque uitam exigunt. Ex sanctorum enim imitatione emulationeque ingens uolentibus ad perfectionem contendere accedit utilitas.

15.  Si uis itaque facultatem tibi esse hec omnia exsequendi, et sub his in spirituali cenobii certamine ad finem usque perseuerare, necessaria tibi ad custodiam in cetu  fratrum fuerint, ea que Dauid ait: Ego autem tamquam surdus non audiebam, et sicut homo non audiens et non habens in ore suo redargutiones . Quotiescumque igitur aliqua uideris aliena ab edificatione et utilitate, esto quasi cecus; et si qua audieris his similia, fias quasi surdus et mutus, et non habens in ore tuo redargutiones. Neque imiteris eos qui infideles, inobsequentes, petulantes, scurriles, contumeliosi sunt: sed quasi mutus et non audiens hec pretermittas. Si quis tibi increpationes,  opprobria, contumelias inferat, immotus esto quasi frenatus, et quasi mutus; hunc tibi psalmi uersum assidue repete: Dixi, custodiam uias meas, ut non delinquam in lingua mea. Posui ori meo custodiam, cum consisteret peccator aduersum me. Obmutui et humiliatus sum . Ad hec et illud quartum ante omnia meditare; et obserua quod tria ista superius dicta ornare poterit: ut scilicet te stultum et insipientem, iuxta Apostoli preceptum in hoc seculo efficias, ut sis sapiens ; uidelicet nichil diiudicans aut dubitans in quibuscumque tibi mandatis, simplicitate nempe et fide obedientie instructus. Inter sancta omnia id solummodo sanctum, illud sapiens, illud utile credas, quod a patre tuo iussum tibi  fuerit. Hoc proposito si cor tuum firmaueris, poteris ad finem usque Christi iugum obedientie sustinere, et nulla ex diaboli tentationibus et artibus excutere te poterit ex scientia uite. Patientiam uero tuam, humilitatem, equanimitatem, ne exspectaueris ex aliorum uirtute statuere: si uidelicet nemo te stimulet, nemo despiciat, nemo dedecore afficiat: quod sane neque uirtutis tue argumentum est, nec in tua est facultate; sed si opprobria, contumelias, contemptus libenter feras, id enim tui est arbitrii. Ut igitur que fusius supra diximus, iam compendio dicamus, ut eorum facilius memineris, audi rursus qui poteris per ordinem ad perfectionem peruenire. Principium salutis nostre timor est Dei; ex eo gignitur bona obedientia; hinc oritur subiectio et  contemptus rerum mundi; ex hac humilitate nascitur propriarum uoluntatum mortificatio; ex propriarum uoluntatum mortificatione, exsiccantur uoluptatum radices; his autem omnes anime imperfactiones eliminantur, quarum expulsione crescunt fructumque ferunt uirtutes; ex uirtutum incremento gignitur puritas cordis; puritatem cordis consequitur apostolica perfectio gratia et auxilio Domini nostri Iesu Christi, cui gloria in secula seculorum, amen.



LIBER SECUNDUS. DE OCTO MALITIAE COGITATIONIBUS.


 1.  Cum prius de constitutione cenobiorum uerba fecerimus, uestris freti orationibus, iam scribere aggredimur de octo malitie cogitationibus, edacitate scilicet, fornicatione, auaritia, ira, tristitia, pigritia, uana gloria et superbia. Primum itaque de abstinentia dicetur a nobis, que edacitati opposita est: agemus item de ieiuniorum modo, de qualitate et quantitate alimentorum. Et hec non ex nobis ipsis dicturi sumus, sed ea que accepimus a sanctis Patribus nostris. Illi itaque non unam ieiunii regulam, neque unum comestionis modum, neque eamdem ipsam omnibus mensuram tradidere, quia non omnes eiusdem sunt roboris, uel etatis, et quia alii infirmitate corporis  laborant, alii delicatiore sunt corpore. Unum autem omnibus tradidere scopum, ut fugiant crapulam et uentris saturitatem auersentur; ac experimento comprobatum dixerunt utilius esse quotidianum ieiunium, atque ad puritatem magis conferre, quam si ad tres uel quatuor dies, aut ad hebdomadam usque ieiunium protrahatur. Aiunt enim eum qui immoderate ieiunium protrahit, ultra mensuram sepe cibo uti; ita ut hinc sepe accidat ut aliquando quidem ex nimia abstinentia in languorem corpus incidat, et ad spiritualia ministeria segnius euadat; aliquando contra multitudine alimentorum oneratum, pigritiam mollitiemque animi ingeneret. Rursum non omnibus competere olerum usum, non  omnibus item leguminum, non posse omnibus sicci panis alimentum sufficere: item esse qui manducatis panis duabus libris adhuc esuriant, alios qui una libra, immo sex unciis satientur. Omnibus itaque, ut dictum est, unum abstinentie scopum tradiderunt, ut non decipiantur saturitate uentris, neque trahantur gule uoluptate. Non solum enim qualitatis differentia, sed etiam magna ciborum quantitas, ignita peccati tela solet accendere. Quocumque enim cibo uenter impleatur, libidinis semina gignit. Ac rursum non uini solum crapula, sed etiam aque plenitudo, ac quorumlibet ciborum redundantia, hominem aggrauant, ac torpentem dormitantemque reddunt. Sodomitis non uini, non uariorum ciborum, crapula subuersionis causa fuit, sed panis saturitas,  iuxta prophetam . Infirmitas corporis puritati cordis non auersatur. Ea itaque corpori tribuas que infirmitas eius postulat, non que uoluptas expetit. Ciborum usus adhibetur quantum ad uitam fouendam necessarium est, non ut impetui concupiscentie seruiatur. Moderata et rationabilis cibi sumptio sanitatem corporis conciliat, nec sanctitatem aufert. Hec norma et regula est abstinentie accurata, a sanctis Patribus tradita, ut instante adhuc appetitu, cibi sumendi finem faciat qui comedit. Et Apostolus dum ait: Carnis curam ne feceritis in desiderio , non sollicitudinem uite necessariam prohibuit, sed curam uetuit fouende uoluptatis. Ceterum ad perfectam anime puritatem, sola ciborum abstinentia non sufficit,  nisi concurrant cetere uirtutes. Humilitas itaque per obedientiam in opere, et per afflictionem corporis magna nobis confert bona. Illud est auaritie expertem esse, non modo pecunias non habere, sed ne concupiscere quidem illarum possessionem. Animam ad puritatem adducit cohibitio ire, tristitie, uane glorie, superbie. Hec omnia uniuersam anime puritatem efficiunt. Puritatem autem illam anime peculiarem, que per temperantiam obtinetur, abstinentia in primis et ieiunium efficiunt. Impossibile quippe est eum qui satur uentre est, animo decertare aduersus spiritum fornicationis. Primum itaque nobis sit certamen, ut uentri imperemus, corpusque in seruitutem deducamus: non modo per ieiunium, sed etiam per uigilias, laborem, lectionem,  item animo concipiendo gehenne timorem et desiderium regni celorum.

2.  Secundum nobis est certamen aduersus spiritum fornicationis et concupiscentiam carnis, que concupiscentia a primeua etate molestiam homini creare incipit. Magnum illud graueque certamen, duplici constans lucta; duplex enim est, cum in corpore et in anima committatur. Quapropter duplici oportet cum illo pugna confligere. Neque enim corporale ieiunium satis est ad perfecte temperantie possessionem et ad ueram castitatem, nisi adsit oratio ad Deum assidua, frequens diuinarum Scripturarum meditatio, labor et opus manuum, que instabiles anime impetus comprimere  possunt, atque illam ex obscenis cogitationibus reuocare. Ad id presertim confert anime humilitas, citra quam nec fornicationem, nec ceteras passiones ualebit quispiam superare. Cum primis itaque oportet omni custodia cor seruare a sordidis cogitationibus . Ex eo namque prodeunt, iuxta Domini uocem, cogitationes male, cedes, adulteria, scortationes et cetera . Ieiunium quippe non modo ad afflictionem corporis iniunctum nobis est; sed etiam ad temperantiam mentis, ne ciborum multitudine obtenebrata, non possit cauere a cogitationibus. Oportet igitur non solum ieiunio corporali omnem curam impendere, sed etiam attentioni ad cogitationes, et spirituali meditationi, citra quas impossibile  est ad cacumen uere castitatis et puritatis ascendere. Conuenit igitur, iuxta Domini uocem, nos interiora calicis et paropsidis mundare, ut sint exteriora munda . Quapropter si cura sit nobis, iuxta Apostolum, legitime certandi et coronam accipiendi , deuicto impuro fornicationis spiritu, ne nostris uiribus, ne nostre ascesi confidamus, sed opitulationi Domini Dei. Nullus enim homini finis certaminis cum eiusmodi demone, donec reuera credat se non suo studio aut labore, sed Dei impulsu et auxilio ab huiusmodi morbo liberari, et ad summum castitatis fastigium ascendere. Enimuero supra naturam res est, et aliquo modo extra corpus existit, qui stimulos carnis eiusque uoluptates calcauit. Quare impossibile  est hominem, suis, ut ita dicam, pennis, ad hoc cacumen et ad brauium sanctitatis aduolare, angelorumque imitatorem effici, nisi illum gratia Dei ex terra et ceno educat. Nulla enim uirtute homines carne illigati celestibus angelis similiores efficiuntur, quam temperantia: per eam enim dum adhuc in terra degunt, habent, iuxta Apostolum, conuersationem in celis . Illud autem est uirtutis huiusce a nobis acquisite indicium, si nulla obscene phantasie imago dormientis subeat animum. Etiamsi enim peccatum non reputatur huiusmodi motus, signum tamen est egrotantis ac nondum passione tali liberate anime. Quamobrem obscenas illas phantasias inter dormiendum occurrentes putare debemus esse precedentis segnitiei  argumentum, atque nostre infirmitatis, morbumque in secreto cordis nostri latentem aperit cessatio somnii expergiscentis. Quare animarum medicus in anime penetralibus medicinam reposuit, gnarus morbi causas inibi esse, dum ait: Qui respicit mulierem ad concupiscendum eam, iam mechatus est eam in corde suo , non tantum ut lasciuos et curiosos oculos corrigeret, sed multo magis animam intus sitam, que oculis ad bonum sibi a Deo datis improbe est usa: que causa est cur Sapiens prouerbium dicat, non, Omni custodia serua oculos; sed, Omni custodia serua cor tuum . Illi scilicet maxime custodie remedium applicat, que oculis arbitrio suo utitur. Itaque hec sit purgationis  nostre prima custodia, ut cum mentem nostram mulieris memoria, diabolica operatione subierit, etiamsi matris, aut sororis, aut piarum aliarum mulierum, mature illam ex corde nostro eiiciamus: ne si in tali cogitatione diutius immoremur, seductor ac malorum auctor ille, ex eiusmodi uultuum phantasia, in obscenas et damnosas cogitationes mentem deuoluat ac precipitet; quemadmodum precipitur mandato illo Dei ad primum hominem dato, ut nimirum obseruaret caput serpentis, id est, principium damnose cogitationis, qua in animam nostram irrepere nititur, ut ne admisso capite, id est, prima cogitationis irruptione, reliquum serpentis corpus, scilicet consensum uoluptatis admittamus, atque hinc demum in nefarium facinus mentem  ille deiiciat: sed par est, uti scriptum est, in matutino interficere omnes peccatores terre ; id est, lumine cognitionis internoscere atque disperdere cogitationes ad peccatum deducentes; ex terra, scilicet ex corde, iuxta Domini uocem. Et dum adhuc paruuli sunt filii Babylonis , seu male cogitationes, tum eos solo equare atque allidere oportet ad petram, que est Christus. Si enim consensu nostro ad uirilem perueniant etatem, non citra magnos gemitus et labores superabuntur. Ad ea autem que superius ex Scriptura sacra dicta sunt, adiicienda sanctorum Patrum dicta. Dictum est itaque a sancto Basilio Cesaree Cappadocie episcopo: Mulierem ignoro, nec tamen uirgo sum; usque adeo exploratum habuit, non sola  corporali temperantia a muliere, uirginitatis donum recte possideri, sed multo magis anime sanctitate puritateque ac timore Dei haberi solere. Aiunt item Patres, non posse nos castitatis perfecte uirtutem possidere, nisi prius ueram in corde humilitatem possideamus; neque uera cognitione dignos haberi quamdiu in anime penetralibus fornicationis affectus situs erit. Ut autem magnam huiusmodi uirtutem ex Apostolo ipso palam faciamus, unam eius memoremus sententiam, qua loquendi finem faciemus. Pacem, inquit, sequimini cum omnibus, et sanctimoniam sine qua nemo uidebit Dominum . Quod enim ea de re loquatur, propalam est ex iis que subiunxit, cum ait: Ne quis fornicator, aut profanus, ut Esau . Quanto itaque magis  celestis et angelica est uirtus castitatis, tanto grauioribus ab inimico insidiis oppugnatur. Quamobrem curare debemus non modo ut corporis temperantiam seruemus, sed etiam contritionem cordis, ac frequentes cum gemitibus orationes fundamus; ita ut nostre carnis fornax, quam rex Babylonicus stimulis concupiscentie quotidie accendit, rore presentie sancti Spiritus exstinguatur. Ad hec maximum nobis telum aduersus eiusmodi hostem suppetit, uigilie scilicet in Deo seruate. Quemadmodum enim castitas et diurna custodia nocturnam preparant sanctitatem, ita nocturne in Deo uigilie diurnam. . .

3.  Tertium nobis est certamen contra spiritum auaritie: extraneum  est huiusmodi bellum, ac extra naturam esse deprehenditur, atque incredulitatis occasione monacho contingit. Enimuero aliorum affectuum stimuli, ire scilicet et concupiscentie, ex corpore occasionem habere uidentur, ac quodammodo insiti sunt, et ex natiuitate principium habent: que causa est ut nonnisi diutino tempore superentur. Auaritie autem morbus extrinsecus adueniens facilius exscindi potest, dum adsit cura et animi attentio. At si negligatur, perniciosior aliis affectibus est, atque exsecrandus euadit: nam radix omnium malorum est iuxta Apostolum . uerum hac ratione ista consideremus: naturales corporis motus, non solum in pueris conspiciuntur, in quibus nondum est discretio boni et mali, sed etiam in etiam minimis et lactentibus  infantibus, qui cum carnalis uoluptatis ne uestigium quidem habeant, in carne tamen motum exhibent. Ire similiter stimulus in infantibus comparet, ubi illos aduersus eos qui sibi molestiam creant commotos cernimus. Hec porro dico, non quo nature ut peccati cause conuicier, absit; sed ut ostendam, tametsi ira et concupiscentia homini a creatore Deo ad bonum collate sunt, uideri tamen eum quodammodo ex corporis natura in ea que preter naturam sunt segnitie sua delabi. Nam corporis motus ad liberorum procreationem et ad generis humani successionem continuam, non ad scortationem a Creatore datus est, et ire commotio ad salutem nobis insita est, ut aduersus peccatum irascamur, non ut aduersus congenerem nobis furore concitemur. Si  ergo iis perperam utimur, nequaquam ideo peccat natura, neque ideo opificem incusemus; sicut nec eum qui in rem necessariam et utilem ferrum dedit, si is qui accepit ad cedes perpetrandas eo utatur. Hec uero diximus ut ostenderemus, auaritie affectum non ex naturali motu initium habere, sed ex sola malitia, et ex corrupto proposito. Huiusmodi namque morbus cum tepidam et incredulam initio secessus animam repererit, iustas quasdam, ac specie quidem rationabiles causas subiicit, ut quidpiam ex possessionibus retinere suadeat; monachi enim animo representat, longam senectutem et corporis infirmitatem: quod que ad necessitatem in cenobio dantur, satis ad consolationem non sint, non infirmo solum, sed neque incolumi: quod ibi non idonea infirmorum  sollicitudo geratur, sed quod multum negligantur, adeo ut si nichil auri clam suppetat, misere intereundum sit. Demum subiicit, non posse in monasterio diu perseuerari ob grauitatem operum et ob patris seueritatem. Ac cum eiusmodi cogitationibus animum subornarit, ut uel denarium unum retineat, tum suadet illi ut clam abbate artem ediscat, qua poterit studiose asseruatam augere pecuniam; demum occulta spe miserum decipit, subiiciendo lucrum ex arte sua obuenturum, hincque fore quietem, animumque curis uacuum. Ac demum lucri cogitatione colligatus, nichil aduersi considerat: non quanta futura sit ira, quantus furor, si contingat in detrimentum aliquod incidere; quanta mestitia,  quantus dolor, si lucro operis sui priuetur: sed sicut aliis uenter Deus, perinde illi aurum est. Quocirca cum id probe nosset B. Paulus, non modo radicem omnium malorum, sed etiam idololatriam eam nuncupauit. Perpendamus itaque in quantam malitiam hic morbus hominem pertrahat, ut qui eum in idololatriam coniiciat. Postquam enim auarus mentem suam ab amore Dei auulsit, imagines hominum auro insculptas diligit: eiusmodique cogitationibus obtenebratus monachus, dum ad peiora augmentum accipit, nullam deinceps humilitatem, nullam habere potest obedientiam; sed irascitur, indignatur, ad quodlibet opus murmurat, repugnat, nulla demum seruata uerecundia, quasi effrenatissimus equus in precipitia fertur, nec diurno uictu contentus, denique  testificatur se non posse ultra sustinere: aitque non illic tantum esse Deum, nec salutem suam eo in loco inclusam esse; sed ubique Deum a querentibus se inueniri: periturum se nisi eo monasterio excedat; et sic cum ad corrupte mentis sue auxilium suppetat recondita pecunia, quasi quibusdam leuatus alis, meditansque suum ex monasterio exitum, superbe deinceps atque aspere ad omnia iussa respondet, seque uelut peregrinum atque extraneum reputans, si quid in monasterio emendatione dignum uiderit, nichil curat, immo despicit. Dehinc querit occasiones iracundie aut querele, ut ne uideatur leuiter et absque causa egredi ex cenobio. Nec eo ille modo se gerere dubitat, ut delicti sui opitulatorem inueniat. Ita porro seductus auarus suarum igne pecuniarum,  numquam in monasterio potest quiescere, aut sub regula uiuere. Cum autem illum demon ex ouili quasi lupus abripuerit, atque ex ouili segregatum, a se deuorandum acceperit, tum curat ut opera que statis horis in cenobio negligebat omnino, eadem nocte et die magna cum alacritate in cella sua perficiat; neque sinit eum precum consuetudinem, ieiuniorum morem, uigiliarum normam obseruare; sed illi auaritie furore colligato, suadet ad opus suum omne studium, omnem laborem impendere. Huiusce uero morbi tres sunt modi a diuinis Scripturis et a Patrum doctrina eque prohibiti. Primus, de quo superius scripsimus, qui curat ut miseri, ea que ne in mundo quidem habuere, acquirant et accumulent. Alter id agit ut eos qui pecuniis renuntiarunt facti  peniteat; suadetque illis ut requirant ea que Deo obtulere. Tertius is est qui cum initio monachum incredulitatis tepiditate illigarit, non sinit eum perfecte mundanis abrenuntiare rebus, animo subiiciens metum paupertatis atque diffidentiam Dei prouidentie; illumque promissorum uiolatorem exhibet esse, eorum scilicet que professus est dum mundo abrenuntiaret. Horum porro trium modorum exempla in diuina Scriptura abscondita reperimus. Nam Giezi quod pecunias quas ante non habuerat concupiuisset, priuatus est prophetie gratia, quam uolebat illi magister eius hereditatis loco relinquere; et pro benedictione, per prophete maledictum eternam possedit lepram . Iudas uero cum uellet pecunias  resumere quas, ante ut Dominum sequeretur, abiecerat, non solum cum ad Domini proditionem animum appulisset, ex choro Apostolorum extrusus est, sed ipsam carnalem uitam uiolenta morte terminauit . Ananias et Sapphira, cum quedam ex iis que Domino consecrarant reseruassent, apostolico ore mortis penam luunt . Magnus autem ille Moyses in Deuteronomio mysticum dat preceptum iis qui mundo renuntiaturi sunt, et quodam diffidentie metu terrenis adhuc inherent: Si quis homo timidus sit et corde pauidus, is non prodibit ad bellum: abeat domum ibique molliter degat, ne forte pauorem incutiat cordibus fratrum suorum . Estne quidpiam hoc testimonio securius atque liquidius? Nonne iis uerbis ediscimus qui mundo  renuntiamus, nobis perfecte renuntiandum atque ita ad bellum procedendum esse, ne forte ex molli et corrupto initio alios ab euangelica perfectione auertamus? Quandoquidem uero illud probe in Scriptura dictum, Beatius est dare quam accipere , male quidam interpretantur, uimque littere faciunt, atque ad propriam fraudem et ad pecunie concupiscentiam dicti sententiam detorquent, necnon Domini doctrinam, que sic habet: Si uis perfectus esse, uende omnia que habes et da pauperibus, et habebis thesaurum in celo, et ueni, sequere me ; et iudicant diuitiarum facultatem paupertate feliciorem esse, seque ex huiusmodi abundantia posse indigentibus largiri; sciant huiusmodi homines se nondum mundo renuntiasse, neque ambulare in monastica  perfectione, quamdiu erubescunt pro Christo gloriosam cum Apostolo assumere paupertatem, atque ex opere manuum sibi egenisque subuenire. Quod si desiderent monasticam opere complere promissionem, et cum Apostolo gloriam accipere, distributis ueteribus diuitiis in fame, siti et nuditate, cum Paulo decertent bonum certamen . Nam si ad perfectionem, necessariam reputasset ipse Apostolus ueterum diuitiarum possessionem, priorem suam dignitatem minime despexisset: se quippe illustrem et ciuem fuisse Romanum testatur . Qui autem Ierosolyme domos uendebant et predia sua, et ad pedes apostolorum deponebant , nequaquam illud egissent, si nossent, estimare apostolos felicius esse pecuniis suis ali  quam labore proprio et manuum opere. Liquidius autem eam rem docet Apostolus in sua ad Romanos Epistola: Nunc autem proficiscar in Ierusalem, ministrare sanctis. Probauerunt enim Macedonia et Achaia, collationem aliquam facere in pauperes sanctorum, qui sunt in Ierusalem . Ipse autem uinctus plerumque et in carceribus, itinerisque incommodis subditus, atque eo impeditus, ne uti solebat, propriis manibus necessaria sibi pararet, ea se accepisse docet ab iis qui e Macedonia erant fratribus, quique se conuenerant, aiens: Nam quod mihi deerat suppleuerunt fratres qui uenerunt a Macedonia . Et ad Philippenses: Quod in principio Euangelii cum nulla Ecclesia communicaui in  ratione dati aut accepti, nisi uobiscum solis: quia et Thessalonice semel et bis in usum mihi fuistis . Sint itaque auari, iuxta suam sententiam, Apostolo beatiores; quandoquidem ipsis ex propria substantia, que sibi necessaria sunt, suppeditantur. Sed nemo nisi in extremam deciderit amentiam, id proferre ausus fuerit. Si uolumus itaque euangelicum et apostolicum sequi preceptum, atque uniuersam supra apostolos ab initio fundatam Ecclesiam, ne opinionibus nostris obtemperemus, nec ea que probe dicta sunt perperam intelligamus, ac repudiato tepido illo atque incredulo animi affectu, accuratum Euangelii studium assequamur. Ea quippe ratione ualebimus sanctorum Patrum subsequi uestigia, atque a cenobii scientia et instituto numquam abscedere,  itemque reuera huic mundo renuntiare. Opere autem pretium fuerit hoc loco sanctorum Patrum dicta memorare. Fertur itaque sancti Basilii episcopi Cesaree Cappadocie sermo ad quemdam senatorium uirum, qui itepide mundo abrenuntiauit, et qui ex pecuniis suis quidpiam reseruauit, dictum eiusmodi: Et senatorium perdidisti, et monachum non fecisti. Oportet igitur omni cura ex nostra exscindere anima radicem ac principium malorum omnium, auaritiam scilicet: compertissimum habentes, manente radice, ramos pullulare, difficileque esse uirtutem exercere, nisi in cenobio degamus, in ipso enim etiam de necessariis rebus nichil curamus. Ananie et Sapphire damnationem  pre oculis habentes, horreamus de antiquis facultatibus  quidpiam nobis reseruare. Similiter Giezi exemplum  pertimescamus, qui auaritie causa eterne lepre traditus est. Caueamus ne nobis huiusce uite pecunias accumulemus, quas ne in hoc quidem mundo possedimus. Timeamus itidem, Iudam laqueo pereuntem nobiscum reputantes, ne quidpiam seruemus ex iis omnibus quibus cum contemptu renuntiauimus. Ad hec omnia pre oculis semper habentes mortis incertam horam, caueamus ne, qua hora non putamus ueniat Dominus, conscientiamque nostram inueniat auaritia maculatam, dicatque nobis illud quod diuiti illi in Euangelio dictum est: Stulte, hac nocte a te repetunt animam tuam, que autem parasti cuius erunt ?

4.  Quartum nobis  est certamen aduersus spiritum iracundie, ut cum Deo mortiferum huius uenenum ex intimo anime nostre exscindamus. Eo enim intra cor nostrum reposito, ac tenebrosis tumultibus oculum mentis excecante, nullam eorum que consentanea nobis sunt discretionem habere ualemus, neque spiritualis cognitionis comprehensionem inuenire, nec uere uite participes effici, nec mens nostra diuine ac uere lucis capax erit. Nam, Turbatus est, ait, a furore oculus meus . Neque sapientie participes erimus, etiamsi nobis ipsis sapientes uideamur, cum scriptum sit: Furor in sinu insipientium habitabit; sed neque salutares discretionis radios consequi possumus, etsi ab hominibus perquam sapientes existimemur,  scriptum quippe est: Ira etiam prudentes disperdit; neque iustitie gubernacula uigilanti corde retinere ualemus cum scriptum sit: Ira uiri iustitiam Dei non operatur ; neque omnium ore celebratam modestiam decentiamque obtinere possumus: quandoquidem scriptum est: uir iracundus modestus non est . Qui uoluerit ergo ad perfectionem attingere, qui exoptat spirituale certamen legitime obire, ob omni delicto ire furorisue alienus sit, audiatque quid precipiat uas illud electionis: Omnis amaritudo et ira et indignatio, et clamor, et blasphemia tollatur a uobis cum omni malitia . Cum ait autem omnem, nullam nobis indignationis occasionem, uel quasi necessariam, uel quasi consentaneam reliquit. Qui igitur  errantem fratrem corripere aut castigationem ipsi inferre uoluerit, studeat se commotionis perturbationisque expertem custodire; ne dum alium uult curare, morbum sibi trahat neue dicatur ei euangelicum illud: Medice, cura teipsum ; ac rursum: Quid tu uides festucam in oculo fratris tui, trabem autem in oculo tuo non intelligis? aut quomodo dices fratri tuo: Sine, eiiciam festucam ex oculo tuo, qui trabem in proprio oculo habes operientem illum ? Qualibet enim de causa, ire motus efferuescat, mentis oculos excecat, neque sinit hominem respicere Solem iustitie. Quemadmodum enim qui oculis imponit aurea et plumbea metalla, eque impedit uidendi facultatem, nec aurei metalli pretium aliquam facit cecitatis differentiam, ita ex qualibet  causa ire commotio accendatur, anime uidendi facultatem obtenebrat. Tunc solum iuxta naturam indignatione utimur, cum aduersus uitiosas et uoluptarias cogitationes eam mouemus. Id quippe nos propheta Dauid docet cum ait: Irascimini et nolite peccare ; id est, aduersus proprias passiones iram mouete, nec non aduersus prauas cogitationes, neque agendo que uobis suggeruntur ab illis, peccetis: quam plane interpretationem declarat, quod sequitur: Que dicitis, inquit, in cordibus uestris, in cubilibus uestris compungimini ; id est, cum ascenderint praue cogitationes in cor uestrum, eiicite illas, concitantes aduersus eas iram uestram; postquam uero eiecte fuerint, quasi in lecto seu quiete, tum compungimini ad penitentiam. His porro  consonat beatus Paulus, qui huiusce dicti testimonio est usus, atque illud adiecit: Sol non occidat super iracundiam uestram, nolite dare locum diabolo ; id est, ne prauis cogitationibus consentiendo, Solem iustitie Christum irritantes, efficiatis ut occidat in cordibus uestris; ut ne eius discessu locum in uobis inueniat diabolus. De isto Sole ait Deus per prophetam: Timentibus nomen meum orietur Sol iustitie, et medicina erit in alis eius . Quod si dictum illud  ad litteram accipiamus, ne quidem ad occasum usque solis conceditur nobis ut iram seruemus. Quid igitur de illis dicemus qui feritate atque insania uitiati affectus, non ad usque solis huiusce occasum tantummodo seruant iram, sed etiam  ad multos dies producunt eam, a mutuo colloquio abstinentes: neque uerbis ulterius iracundiam exprimunt suam, sed silentio ad inuicem seruato, uirus memorie iniuriarum ad suam perniciem accendunt: ignorantes non modo a peccato quod opere perpetratur abstinendum esse, sed etiam ab eo quod in mente concipitur; ne tenebris recordationis iniuriarum obscurata mens, excidat a lumine cognitionis ac discretionis, atque priuetur sancti Spiritus habitatione. Quamobrem iubet Dominus in Euangeliis relinqui munus super altare, et reconciliari fratri : quod fieri nequeat acceptum munus esse, nobis ira ac iniuriarum memoria occupatis. Apostolus uero cum ait, sine intermissione orandum esse, in omnique loco eleuandas esse sanctas manus  , absque ira, etiamsi in sola cogitatione sit, id agendum esse docet. Restat igitur ut uel numquam oremus, atque ita obnoxii simus apostolico precepto, aut si precepta seruare curemus, ut absque ira et recordatione iniuriarum illud agamus. At quandoquidem plerumque contingit ut, contristatis aut perturbatis fratribus, nos rem contemnamus atque dicamus non nos in causa esse quod illi contristentur; animarum medicus, ut ire occasiones radicitus euellat ex corde nostro, non modo, si nos contristati et irati simus in fratrem nostrum, iubet ut munus relinquamus, et reconciliemur ipsi ; sed etiamsi ipse in nos iure an iniuria irascatur, ut excusatione nostra iram eius sedemus, et tunc munus offeramus. Sed quid diutius euangelicis et  apostolicis preceptis immoremur, cum ex ueteri item lege liceat hoc ediscere: que tametsi ex illa seueritate deflectere ac sese attemperare uidetur, ita habet: Ne oderis fratrem tuum in corde tuo : ac rursum: uie eorum qui iniuriarum memoriam tenent, ad mortem . Hoc enim loco non modo eam que in opus prorumpit, sed eam item que mente retinetur iram, uetat atque ulciscitur. Quamobrem oportet diuinis legibus inherentes, totis uiribus contra spiritum ire decertare, et contra morbum illum intra nos situm: neque contra homines iram concitare, ac ideo solitudinem et segregationem consectari; quo scilicet nemine ibi presente qui nos concitet ad iram, uirtus equanimitatis facile in solitudine exerceatur: nam tum ex superbia, tum quod  nolimus nos ipsos incusare, nostreque segnitiei ire causas ascribere, efficitur ut exoptemus a fratribus segregari. Quamdiu itaque imbecillitatis nostre causas aliis imputamus, impossibile est nos ad perfectionem equanimitatis attingere. Summa quippe emendationis nostre, non ex proximi erga nos equanimitate obtinetur, sed ex nostra erga proximum longanimitate ac iniuriarum obliuione. Cum autem equanimitatis certamen fugientes eremum petimus et solitudinem, quascumque illuc nondum curatas sedatasque passiones afferimus, occultas eas, non deletas esse putemus. Enimuero eremus atque secessus iis qui nondum passionibus liberi sunt, non reseruare modo imperfectiones, sed eas occultare quoque nouit. Neque  iis sentire concedit quibus sint passionibus obnoxii; quinimmo iis quas suggerit phantasiis suadet ipsis quod equanimitatem, quod humilitatem sint assecuti, donec adest nemo qui concitet et probet ipsos; cum accidit autem occasio qua concitentur et exerceantur, recondite statim ac pridem occulte passiones, ceu effrenes equi ex stabulis erumpentes, ac longa quiete et otiositate perpasti, uehementius efferatiusque equitem in perniciem coniiciunt. Passiones quippe in otio neque excitate ab hominibus magis efferantur in nobis: ipsamque patientie et equanimitatis umbram, quam phantasia tantum et opinione tenemus, si fratribus nos immisceamus, per solitudinis otium, ob negligentiam exercitandi amittimus. Quemadmodum enim uenenata animalia, in  deserto et in cubilibus suis recumbentia, tunc furorem suum demonstrant, cum accedentem quemdam capiunt, ita homines passionibus obnoxii, non uirtutis affectu, sed ex deserti loci necessaria conditione quiescentes, tum anime uirus euomunt, cum accedentem quempiam et irritantem se apprehenderint. Quamobrem qui mansuetudinis perfectionem exquirunt, par omnino est ut non modo aduersum homines non irascantur, sed neque aduersus bruta, immo ne aduersus inanimata quidem. Memini me cum in eremo degerem, contra calamum iram concepisse, quod eius modo densitas, modo tenuitas displiceret; contra lignum item, quod exscindere cum uellem, celeriter non possem; rursum contra igniarium silicem, quod, me festinante ignem educere, non statim exsiliret  scintilla; ita nimirum grassatur ira, ut ad usque insensibilia et inanimata efferatur. Si cupiamus itaque consequi beatitudinem Christi, non modo iram que ad opus prorumpit, uti supra dictum est, cercere debemus, sed eam quoque que mente concipitur. Non enim tantumdem affert utilitatis os continere suum, et furiosum quodquam dictum non proferre, quantum cor purgare ab iniuriarum memoria, et prauas non fouere cogitationes. Docet enim euangelica doctrina excisas oportere peccatorum radices potius quam ramos. Excisa quippe a corde ire radice, nullum odium, nulla inuidia ad opus usque deducetur: nam qui odit fratrem suum homicida est, nimirum quoad affectum odii occidit cum. Occisum autem uidet illum Deus: cuius sanguinem, non gladio  effusum uident homines, sed ex affectu odii ille occisus fuit. Deus itaque non modo pro operibus, sed etiam pro cogitationibus et proposito unicuique coronas aut supplicia retribuet, quemadmodum ipse per prophetam ait: Ego uenio collectum opera, cogitationes et meditationes eorum. Ac rursum Apostolus ait: Inter se inuicem cogitationibus accusantibus, aut etiam defendentibus, in die cum iudicabit Deus occulta hominum . Ipse autem Dominus docens oportere nos omnem iracundiam deponere, ait in Euangeliis: Quod quicumque irascitur fratri suo, reus erit iudicio . Ita enim habent accurata exemplaria: nam illa uox, temere, adiectitia est: quod palam est ex precedenti Scripture clausula.  Scopus namque Domini uult nos radicem ac scintillam ire prorsus abscindere, ac ne minimam ire occasionem intra nos seruare; ut ne scilicet si ex consentanea ratione iram concitemus, demum in bruti animi furorem incidamus. Huiusce porro morbi hec est perfecta medela, ut scilicet persuasum habeamus nobis neque iusta neque iniusta de causa licere indignationem concitare nostram. Nam si spiritus ire mentem obscuret nobis, neque lux discretionis, neque recti consilii iustitieque gubernaculum in nobis reperietur; neque spiritu ire dominante fieri potest ut anima nostra templum sancti Spiritus efficiatur. Demum oportet ut incertam mortis horam pre oculis habentes, custodiamus nos ab ira, ac sciamus neque ascesin, neque temperantiam, neque abdicationem  rei omnis materialis, neque ieiunia et uigilias, utilitati nobis fore, si ira atque odio correpti, rei simus iudicio. Quo utinam liberemur, gratia Domini nostri Iesu Christi, cui gloria in secula seculorum.

5.  Quintum nobis est certamen aduersus spiritum tristitie, qui animam obscurat nostram ut nulli possit spirituali contemplationi uacare, cohibetque illam ab omni bono opere. Cum enim prauus ille spiritus animam apprehenderit totamque obscurauerit, non preces cum alacritate fundere concedit, non in sacrarum lectionum capienda utilitate uacare, non fratribus mansuetum et commodum esse sinit: odium omnis circa opera studii, ipsiusque uite professionis suggerit. Dum omnia denique salutaria anime consilia confundit  tristitia, eiusque firmitatem ac perseuerantiam soluit, quasi stultam illam et attonitam efficit, ac demum eam desperationis cogitatione illigat. Quapropter unus nobis sit scopus, spirituale certamen certare, spiritus nequitie cum Deo uincere, et omni custodia cor nostrum seruare a spiritu tristitie . Quemadmodum enim tinea uestimentum, et uermis lignum, ita tristitia corrodit hominis animam, dum suadet illi ut ab omni probo consortio declinet, neque concedit illi ut a ueris amicis consilium accipiat, nec ut mitem et pacificam responsionem det ipsis; sed animam conturbat totam tristitia, et incuria replet; atque demum suadet ut fugiat ab hominibus, quasi sibi in causa fuerint perturbationis; neque sinit eam agnoscere, non exterius, sed interius  egritudinem esse sitam, que tunc apparet, cum ingruentes tentationes experimento illam palam faciunt. Numquam enim homo ledetur ab alio, nisi intus situm habeat morbum, scilicet passionum causas: que causa est quod omnium opifex et animarum medicus Deus, qui solus probe et accurate anime uulnera nouit, non hominum consortia relinquere precipiat, sed malitie causas in nobis exscindere, gnarus causam sanitatis anime, non in separatione ab hominibus obtineri, sed in conuersatione cum hominibus et in exercitatione. Cum itaque ob consentaneas quasdam occasiones fratres relinquimus, nequaquam tristitie occasiones precidimus, sed solum commutauimus eas, morbo scilicet intus posito eas  pro rerum conditione mouente. Quapropter contra interiores passiones, totum nobis sit bellum. Iis enim Dei auxilio eiectis, non dico cum hominibus, sed cum feris etiam facile degemus, iuxta illud beati Iobi dictum: Immanes fere pacem tecum habebunt . In primis igitur pugnandum contra spiritum tristitie, qui animam coniicit in desperationem; ut  illud ex corde nostro pellamus. Illud enim non siuit Cainum post fratris cedem penitere, neque Iudam post Domini proditionem. Eam solam habeamus tristitiam que penitentiam peccatorum respicit, cum bona spe coniunctam, et que celestium bonorum possessionem conciliat; de qua dixit Apostolus: Que secundum Deum tristitia est  . . . . . . . . Ea itaque tristitia que penitentie spe  alit animam, gaudio commixta est: quare alacrem et ad omne bonum opus obsequentem reddit hominem, accessu quoque facilem et humilem.


Hic deest unum folium, scilicet quod superest aduersus tristitie spiritum, et initium eorum que dicuntur de torporis spiritu.

6.  . . . . . Panem manducent. Audiamus quam sapienter nobis ostendat Apostolus torporis huiusce causas. Inquietos quippe uocat  eos qui non operantur: hac una uoce multam declarans malitiam. Qui enim otiosus est, uerbis quoque temerarius existit, promptusque ad conuiciandum, ac demum ad quietam uitam agendam ineptus, et torporis seruus. Precipit itaque ut subtrahamus, id est, segregemus nos ab illo, quasi  a pestifero morbo. Deinde quid ait: Et non secundum traditionem quam acceperunt a nobis , ac per hoc dictum ostendit eos esse superbos, contemptores, et apostolicarum traditionum uiolatores. Ac rursum: Neque gratis panem, ait, manducauimus ab aliquo, sed in labore et in fatigatione, nocte et die operantes, ne quem uestrum grauaremus . Doctor ille Gentium, Euangelii preco, qui sublatus est usque ad tertium celum , qui ait iussisse Dominum ut eos qui Euangelium annuntiant, ex Euangelio uiuant , in labore nocte et die operabatur, ne quem grauaret. Quid igitur nos agemus qui pre torpore opus auersamur, corporalemque perquirimus quietem; quibus nec Euangelii predicatio, neque Ecclesiarum cura commissa est,  sed solius anime proprie sollicitudo incumbit. Deinde clarius ostendens quantum ex otio damni accedat, subiungit: Nihil operantes, sed curiose agentes ; ex otio inordinatio, ex inordinatione omnis malitia exoritur. Deinde huic remedium preparans ait: Iis autem qui eiusmodi sunt denuntiamus, et hortamur, ut cum silentio operantes suum panem manducent , atque cum magna increpatione subiicit: Si quis non uult operari, nec manducet . Hisce apostolicis preceptis sancti patres Aegyptii eruditi, ne minimo quidem tempore concedunt otiosos esse monachos, maxime iuniores, gnari se per patientiam operis, torporem eliminare, suumque sibi alimentum comparare, atque  egentibus auxilio esse. Non modo enim pro suis necessitatibus operantur, sed peregrinis etiam, pauperibus, carceri traditis, omnibusque egenis necessaria ex suo opere suppeditant: creduntque officium huiusmodi sacrificium esse Deo acceptum. Hoc item aiunt Patres, eum qui operatur, cum uno demone pugnare, ac plerumque ab illo tribulari; otiosum autem infinitis demonibus esse captiuum. Opere autem pretium fuerit dictum memorare abbatis Moysis, inter Patres spectatissimi, quod ad me locutus est. Me quippe breui tempore sedentem in eremo, torpor afflixit, atque accedens ad illum, sic alloquor: Torpore grauiter afflictus, atque admodum infirmatus, non prius eo liberatus sum quam abirem et abbatem Paulum conuenirem. Respondit mihi abbas Moyses:  Perspectum habe teipsum minime ab eo hactenus liberasse, immo potius dedititium te atque seruum ei tradidisse. Scito igitur grauius te, utpote desertorem, ab eo debellandum esse, nisi deinceps per patientiam, orationem et opus manuum, eum oppugnare studueris.

7.  Septimum nobis est certamen aduersus spiritum inanis glorie, multiformem illam ac tenuissimam passionem, que ne ab eo quidem qui tentatur comprehenditur. Ceterarum quippe passionum irruptiones, apertiores sunt, atque facilius cum iis pugnatur: anima quippe, cum bellum agnoscit, repugnando et orando superat. At inanis glorie malitia multiformis cum sit, uti supra dictum est, expugnatu difficilis est. In omni quippe hominis  studio presens se sistit, in habitu scilicet, forma, gressu, sermone, uigiliis, ieiuniis, in oratione, lectione, quiete, in equanimitate. Iis enim omnibus conatur militem Christi confodere. Quem enim uestimentorum sumptuositate decipere nequit, et ad uanam gloriam deflectere, eum uestimenti uilitate tentat. Et quem non potuit honore, eum dedecoris patientia ad insipientiam usque inflat; quem scientia ad uanam gloriam deducere nequiuit, eum ex silentio, quasi quietum hominem, decipere conatur; quem ciborum lautitia ad mollitiem trahere non ualuit, eum ieiunio ad laudum cupiditatem deducit. Demum opus omne, omne studium, belli occasionem huic demoni prebet. Ad hec qui ab illo oppugnatur, nonnumquam sibi sacri ordinis gradus confingit.  Memini cuiusdam senis, qui, cum in Scete degerem, cellulam adiit cuiusdam fratris uisitandi causa, et ut ianue celle appropinquauit, ipsum audiuit intus loquentem; et cum putaret senex quidpiam illum ex Scriptura repetere, stetit auscultaturus, atque sensit illum ex inani gloria insanire, ac sese diaconum ordinare, catechumenisque dimissionem tribuere. Id cum audisset senex, demum aperta ianua introiuit, cui frater occurrens de more salutauit eum, rogauitque an diu ad ianuam stetisset. Tum senex placide respondit illi: Mox inquit, adueni, cum tu catechumenis dimissionem tribuebas. His frater auditis, procidit ad senis pedes, ut precibus postularet sibi erroris huiuscemodi liberationem. Huiusce rei memini,  ut ostenderem in quantam insipientiam hic demon coniiciat hominem. Qui uult itaque perfecte certare, et iustitie corona redimiri, omnibus satagat modis multiformem hanc superare feram, pre oculis semper habens dictum illud sancti Dauidis: Dominus dissipauit ossa eorum qui hominibus placent ; nichilque agat intuitu laudum humanarum, sed mercedem querat a Deo, ac cogitationes proprie laudis, cor suum inuadentes semper abiiciat: sese in conspectu Dei despiciat. Hoc siquidem pacto poterit, Deo iuuante, liberari ab inanis glorie demone, gratia Domini nostri Iesu, cui gloria in secula. Amen.

8.  Octauum nobis est certamen aduersus spiritum superbie, quod est grauius acriusque ceteris omnibus, quo perfecti  maxime oppugnantur, quique eos qui fere ad uirtutum fastigium peruenere, subuertere conatur; ac morbi pestiferi instar non partem corporis, sed totum perdit. Et alie quidem singule passiones, tametsi animam turbant, quia tamen cum una tantum uirtute sibi opposita pugnant, atque eam superare nituntur, ex parte solum animam obscurant atque conturbant; superbie autem passio totam tenebris offundit, et ad extremam deducit ruinam. Utque liquidius quod dictum est excogitemus, hac ratione rem speculemur. Gule uitium abstinentiam corrumpere satagit, fornicatio continentiam, auaritia paupertatem, indignatio mansuetudinem, ac relique species malitie, contrarias sibi uirtutes; at superbie malitia cum misere anime dominatur, haud secus  agit quam truculentissimus quidam tyrannus, qui ampla et excelsa capta urbe, totam diruit et a fundamentis euertit. Cuius rei testis est angelus qui ex celo propter superbiam cecidit; qui a Deo creatus et omni uirtute ac sapientia ornatus, non Dei gratie hec ascribere uoluit, sed proprie nature; unde se Deo equalem esse putauit: quam eius cogitationem arguens propheta dicit: Dixisti in corde tuo: Sedebo in monte excelso, ponam thronum meum supra nubes et similis ero Altissimo . Tu uero homo, et non Deus . Aliusque propheta ait: Quid gloriaris in malitia qui potens es? et paucis interiectis: Dilexisti omnia uerba demersionis, linguam dolosam. Propterea Deus destruet te in finem, euellet te et transferet te de tabernaculo tuo, et radicem tuam de  terra uiuentium. uidebunt iusti et timebunt, et super eum ridebunt et dicent: Ecce homo qui non posuit Deum adiutorem suum, et preualuit in uanitate sua . Hec cum sciamus, timeamus, et omni custodia seruemus cor nostrum  a lethifero spiritu superbie, nobis ipsis hec Apostoli recitantes, quando uirtutis cuiuspiam opus perfecerimus: Non ego autem, sed gratia Dei que mecum est ; et quod a Domino dictum est: Sine me nichil potestis facere : et quod a propheta dictum est: Nisi Dominus edificauerit domum, in uanum laborauerunt qui edificant eam ; iterumque: Non uolentis, neque currentis, sed miserentis est Dei . Nam etiamsi quis alacritate  feruens, ac proposito studiosus fuerit, sed carne illigatus et sanguine, non poterit ad perfectionem peruenire, nisi ad hec omnia in misericordia et in gratia Christi sperauerit: nam, iuxta diuinum Iacobum: Omne datum bonum, et omne donum perfectum desursum est, descendens a Patre luminum . Et Paulus ait: Quid enim habes quod non accepisti? Si autem accepisti, quid gloriaris quasi non acceperis ? Sed de alienis donis quasi de tuis extolleris. Quod autem nobis gratia et misericordia  Dei salus accedat, testis est latro ille qui non in uirtutis premium regnum celorum adeptus est, sed gratia et misericordia Dei . Hec cum probe nossent patres nostri, una omnes sententia tradiderunt non posse nos firmum ad uirtutis perfectionem iacere fundamentum, nisi per humilitatem que a fide, mansuetudine et perfecta paupertate procedit; quibus perfecta caritas obtinetur gratia Domini nostri Iesu Christi, cum quo Patri gloria, cum sancto Spiritu in secula. Amen.



APPENDIX AD OPERA S. EUCHERII CONTINENS SCRIPTA uEL DUBIE uEL FALSO S. PATRI ATTRIBUTA





COMMENTARII IN GENESIM IN TRES LIBROS DISTRIBUTI. *



LIBER PRIMUS.

 uerentes multiplicia congerere, ne stomachus legentium saturatus non solum oblata renuat, sed et ingesta reiiciat, priusquam de mundi principio sit loquendum, dicendum est contra eos qui ore sacrilego de Deo disputare nituntur, dicentes: Quare fecit Deus celum et terram? Quid faciebat Deus antequam celum et terram faceret? Cur noua uoluntas in Deo, ut conderet mundum, exorta est? Sed respondendum est illis: Noua uoluntas in Deo exorta non est: quia etsi in re mundus non erat, in eterna tamen uoluntate semper erat; ergo frustra dicitur: Cur, per tanta retro tempora Deo uacante, noua mundum faciendi orta fuisset cogitatio, quando in suo eterno semper manet consilio mundi constructio; nec tempus ante principium, sed eternitas fuit; tempus enim a substitutione creature, non creatura cepit a tempore.

 In principio fecit Deus. Hic sensus duobus modis sine offensione accipitur: id est, aut primum omnium fecit; aut in principio, quod est Sapientia, id est, in uerbo suo fecit; ipse  est enim Filius, per quem facta sunt omnia ; ipse principium, in quo facta sunt omnia.

 Celum et terram. Si primo omnium factum est celum et terra, angeli postmodum facti sunt; si angeli ante facti sunt, non primo omnium fecit Deus celum et terram. Celi nomine quidam celestem, id est, angelicam creaturam creatam estimant, ad cuius comparationem celum hoc corporeum terra nuncupatur. Terre autem nomine materiam illam informem insinuat, ex qua hoc uisibile celum et terra, et uniuersa moles huius mundi formata est, de qua scribitur: Qui fecisti mundum de informi materia. Sed materia facta est ex nichilo, mundi autem species, de informi materia, que celi et terre nomine appellata est: non quia iam hoc erat, sed quia iam hoc inde esse poterat. Primo igitur uoluit celum et terram uelut quamdam spiritualem corporalemque materiam dicere, et sic, quemadmodum sigillatim  facta sunt, ordinem texere. Creatura celi et terre quo modo historialiter ab exordio principii condita sit, legimus; sed qualiter in Ecclesia spiritaliter a doctoribus accipiatur, intelligamus. In principio fecit Deus celum et terram. Principium Christus est, sicut ipse ait in Euang.: Ego principium, qui et loquor uobis . In hoc igitur principio fecit Deus celum, id est, spiritales, qui celestia meditantur et querunt. In ipso fecit et carnales, qui terrenum hominem necdum deposuerunt.

 Terra autem erat inanis et uacua. Id est, adhuc informis erat ipsa materia: quia necdum ex ea celum et terra, necdum omnia formata erant, que formari restabant: hec enim materia, ex nichilo facta, precessit tamen res ex se factas, non quidem eternitate uel tempore, sicut precedit lignum arcam; sed sola origine, sicut, precedit uox uerbum, uel sonus cantum: nam qui uiuit in eternum, creauit omnia simul. Terra carnis nostre inanis erat et uacua, priusquam doctrine acciperet formam. Et tenebre  erant super faciem abyssi. Hec tenebrosa abyssus ipsam adhuc informis materie obscuritatem designat, quia nondum ulla species uideri aut tractari poterat. Abyssus namque immensa aquarum profunditas appellatur, quia delictorum cecitas et ignorantia, profunda obscuritas corda nostra tegebat. Et spiritus Dei ferebatur super aquas. Etiam aquarum nomine ipsam illam informem materiam demonstrat, que subiacebat ad uoluntatem Creatoris ad confirmanda in suis generibus omnia: nam siue terram inanem dicas, siue abyssum tenebrosam, siue aquam, diuersa quidem nomina, sed una eademque materia. Idcirco terra inanis et uacua, quia nondum erat uniuersitate creaturarum completa. Pro eo abyssus tenebrosa, quia speciem luminis nondum habebat. Pro eo aqua uocata, quia siue caro, siue omnia, que gignuntur, humida sunt, et ex humore concreta sunt. Nam et hoc celum corporeum, quod firmamentum uocatur,  secunda die post conditionem lucis factum est; et hec terra tunc accepit formam, quando abyssus distincta est. Ipse quoque aque tunc speciem sumpserunt, quando in unum sub firmamento collecte sunt; ac per hoc non illud celum hoc corporeum celum, sed spiritualis intelligenda est creatio angelorum; nec illa terra uel abyssus, hec uisibilia elementa; sed illud intelligendum est, informis et obscura mundi materia. Et tenebre erant super faciem abyssi. Quidam dicere solent: Unde erant tenebre antequam fieret lux? Quis eas fecerat? Aut si nemo fecerat, eterne sunt. Quibus respondetur: Non quia aliquid sunt tenebre, sed ipsa lucis absentia hoc nomen accepit: sicut enim silentium nichil est, sed ubi uox non est, silentium dicitur: sic tenebre nichil sunt, sed ubi lux non est, tenebre dicuntur. Et Spiritus Dei ferebatur super aquas. Spiritus sanctus, Deus est, qui non loco continetur aut distenditur, nec temporum mutationibus subiacet, sed  est ubique presens ac totus. Superferri autem Domini Spiritus aquis dicitur, non peruagatione, sed potestate; non localiter, sed potentialiter; non per spatia locorum sicut terre sol suffertur, sed per potentiam sublimitatis sue. Deus enim non ex indigentia fecit opera sua, sed ex beneficentia atque omnipotentia: qui nichil indigens omnia creat, et misericors cuncta uiuificat, et in plenitudine sancta permanet; non nostris ampliandus laudibus, sed suis innotescendus collaudatur operibus: neque enim horum indiget que facit. Indiguus quippe atque egenus amor, subiicitur rebus quas diligit: quamobrem non indiguus amor superfertur rebus quas diligit. Ideo dictum est, superferri creature Spiritum sanctum, quia non ex indigentia operatus est ipsam creaturam. Pro eo autem quod in nostris codicibus scriptum est, ferebatur, in Hebreo habetur [Figure: [Hebrew Text] 1Kb] , quod nos appellare possumus, incubabat, siue confouebat, in similitudinem uolucris, oua calore animantis. Ex quo intelligimus, non de spiritu mundi dici, ut nonnulli  arbitrantur, sed de Spiritu sancto, qui et ipse uiuificator omnium a principio dicitur. Sic autem uiuificator, quasi conditor et Deus. Emitte enim, ait Scriptura , Spiritum tuum, et creabuntur. Notandum quod in ipso exordio celi et terre, tota trinitas insinuatur Creatoris: nam Pater, in Dei intelligitur nomine; Filius, in principii; Spiritus uero sanctus, qui superferebatur aquis. Spiritus uero sanctus, qui superferebatur aquis. Spiritus autem Dei super cor nostrum tenebrosum et fluidum, quasi super aquas iam superferebatur, in quo subsistentes requiesceremus, cuiusque uiuificaremur flatu, et cuius unda ablueretur.

 Dixit Deus, Fiat lux. Et facta est lux. Si in die dixit, temporaliter dixit; si temporaliter dixit, per aliquam creaturam dixit; ergo non est prima creatura lux, quia iam erat, per quam diceret, Fiat lux. uere enim nec in die dixit, nec temporaliter dixit, quia ante omnem creaturam uerbum suum genuit. Dictio itaque Dei, uerbum Dei est: sed diuina  Scriptura paruulis congruens, et quodam modo eos lactans, ut proficiant et cibum spiritalem capiant, uoluit semper per omnem creature formationem dictionem Dei nuncupare: ut, uerbi causa, si requiras quo modo facta est lux? audias, In uerbo Dei erat, ut fieret. Quo modo factum est celum? In uerbo Dei erat, ut fieret. Et cetera per ordinem, si requiras quo modo facta sunt? In uerbo Dei erant, ut fierent. Hoc enim est, Dixit Deus: Fiat lux, dixit, pro fecit, posuit scriptor, ut celeritatem, uel facilitatem operis Dei ostenderet; neque enim corporalibus modis loquitur diuina natura: nec quoties dixit, toties uerba formauit: unum enim uerbum genuit ceternum et consubstantiuum sibi, in quo omnia ineffabiliter et intemporaliter dixit; talis enim Dei locutio, non temporaliter preteriens sonus, sed sola dictio est rationis. Dixit Deus, Fiat lux. In hac luce historialiter recapitulatur creatio angelorum, qui pro participatione eterne lucis, lux et dies nuncupati sunt:  quorum unitas, ut ostenderetur, non est dictum, dies primus: sed, dies unus. Exoritur autem questio de angelis, quo modo in creatione sex dierum pretermittantur, tamquam non sint in operibus Dei? Opus autem Dei esse angelos hymnus trium puerorum testatur: nam cum predictum esset, Benedicite, omnia opera Domini Domino ; in exsecutione eorumdem operum, etiam angelos nominauit. Et in Psalmis, cum diceret inter cetera, Laudate Dominum, omnes angeli eius; subiecit, Quoniam ipse dixit et facta sunt . His ergo exemplis, a Deo angeli facti demonstrantur, sed quo die creati sint nusquam infert. Sed quia in Scriptura sancta legitur dixisse Deum, Quando facta sunt sidera, laudauerunt me omnes angeli mei; iam erant angeli quarto die, quando sidera condita sunt. Ergo nec die tertia facti sunt. In promptu est enim quod die illa terra ab aquis discerpta, pabuli herbam produxit; ergo nec secundo die facti sunt, tunc enim facto firmamento, diuisio fuit superiorum atque inferiorum aquarum, nil mirum  enim si in operibus sex dierum angeli lucis significatione creati intelliguntur: ante omnem enim creaturam facti sunt, quia prior omnium creata est sapientia; qui propterea dicuntur sapientia, inherendo scilicet eterne sapientie. uerumtamen numquid et ante tempora facti sunt, quia prior omnium facta est sapientia, prior scilicet omnium, etiam et tempore? Oportebat enim ut creatura inconcusse adherens, etsi non suo creatori equalis, omni saltem creatura prior esset et melior: qui quidem dum sint mutabiles natura, facit tamen eos immutabiles atque incorruptos gratia sempiterna: nam si natura incommutabiles essent, diabolus non utique cecidisset, commutabilitati namque nature in eis suffragatur contemplatio Creatoris. Inde priuatus est apostata angelus, dum fortitudinem suam non a Deo, sed a se uoluit constare. Tante enim gratie sunt angeli, ut nec ipsorum accessio decessioue fuerit temporum. Duas enim esse res in creaturis constat, quarum uicissitudo  temporum comprehendi non ualet: primum enim angeli, propter quod incommutabiliter inherent Creatori; secundum materia illa informis, quia nec eius comprehenditur tempus priusquam ex ea omnia ista formarentur que temporaliter uoluuntur. Dixit quoque Deus, Fiat lux. Id est, illuminatio credulitatis appareat. Prima enim die lucem fidei dedit, quia prima est in conuersione fides. Unde et istud primum in Dei preceptis mandatum est, Dominus Deus tuus, Deus unus est . Propter quam fidem ipse Dominus etiam uisibiliter in mundo apparere uoluit.

 Et uidit Deus lucem, quia bona est. Nam quod subito uiderit Deus lucem, quod esset bona, et uisio ei contulerit scientiam, cum in nobis omne opus precedat uoluntas nostra, dum cogitamus, quid operari debeamus; non enim ignorans aliquis facit aliquid, dum cogitat qualiter fiant, que facienda cogitando disposuit: et cum hoc in hominem  cadere non possit, ut aliquid ignorans faciat, quanto magis in Deum, qui omnia eterno et stabili concilio suo facit? Ergo nec discit, sed docet factum in arte faciendum: et nec aliter facta, nec aliter facienda uidit. Eo itaque modo uidit facta, quo uiderat facienda. Inde est quod dicit, uidit Deus quod esset bonum; id est, in ea bonitate placuit ut maneret, in qua placuit ut fieret, quod fecit. Et diuisit lucem a tenebris. Diuisio lucis a tenebris, boni angeli separati a malis. Et quia ex his quosdam presciebat per superbiam casuros, per incommutabilitatem prescientie sue diuisit inter bonos et malos. Malos igitur appellans tenebras, bonos appellans lucem, in his dicens, uidit Deus quia boni sunt; in illis nullatenus dicens, sicut in omnibus operibus Dei, uidit Deus quia bonum est: ne malum preuaricatorum uideretur approbare angelorum. Et diuisit lucem a tenebris: tunc iam Deus iuxta prescientie sue gratiam diuisit inter lucem et tenebre, id est, filios Dei et luces a  peccatoribus, tamquam a tenebris, iustos uocans diem, et illos noctem; nam quia in Ecclesia lucis nomine iusti appellentur, audi Apostolum, Fuistis, inquit, aliquando tenebre, nunc autem lux in Domino . Sequitur, Factum est uespere et mane. uespere, condite creature terminus; mane, initium condende creature alterius. Querunt aliqui, cum primum uesperum, postea mane Scriptura commemorauerit; ne forte noctem prius quam diem significare uideatur: nec aduertunt primum quod premiserit diem, dicendo, Et uocauit Deus diem lucem, et tenebras noctem. Inde est quod uespera finis diei sit, et mane finis noctis. Ergo ut beneficium ante oblatum prerogatiue, et primatus natiuitatis diei daret, prius finem diei significauit, post quem secutura nox esset. Deinde postea finem noctis adiunxit, dicendo, Factumque est uespere, et mane dies unus. Dies iste unus prior factus, propter concordiam residuorum angelorum sic appellatus est, quorum propter unitatem insinuandam non dies primus, sed dies dictus  est unus, et idcirco ipse repetitur semper in exsecutione creaturarum: quia ipse dies, hoc est, natura angelorum, quando creaturam ipsam, quam Deus faciebat, contemplabatur, quodam modo uesperascebat: uerumtamen, quia non permanebat in eius creature intuitu, sed laudem eius ad Deum referens, ipsam melius in diuina ratione conspiciebat, tunc continuo quasi mane fiebat; nam si permaneret neglecto Creatore in aspectu creature, iam non uespera, sed nox utique fieret. Sequitur, Dixit quoque Deus, Fiat firmamentum. Firmamenti nomine, celum significauit, pro eo quod fortiter et firme compositum est, maximeque propterea uocatum est firmamentum, propter firmitatem, siue sustentationem, et intransgressibilem terminum superiorum aquarum.

 Et fecit Deus firmamentum, diuisitque aquas ab aquis, que erant sub firmamento. Iam qui addidit, Et diuisit aquas ab aquis, querendum est utrum hunc erem nebulosum nominet firmamentum, qui  diuidit aquas superiores nubium ab inferioribus, que in terris fluunt; nam et ipse er celum uocatur, sicut legimus: uolucres celi ; dum non de illo superiore dicatur, sed de isto in quo aues uolitant. Unde queri potest quo modo elementum aque possit esse supra celos; aqua enim cedit terre, et er cedit aque, et ignis cedit eri: unde impossibile uidetur ut secundum elementum, quod est aqua, sit supra quartum, quod est ignis. Quo modo et quales sint aque ille, quas Scriptura dicit supra celos, esse eas ibidem minime dubitamus que non locorum sedibus, sed dignitate nature, uidentur supra celos: sicut enim nubes iste que ubique sunt feruntur super erem, quod est tertium elementum; ita fieri posse arbitror ut aque tenues atque subtiles ferantur super celum: nam ex hoc pondere elementorum, multi philosophorum resurrectionem carnis illudentes, non posse fieri inquiunt ut homo, qui utique ex terra factus est, sit in celo. Sed hos ueritas conuincit, qui facit multa animalia terrena uolitare in ere, et  aquam esse supra erem, et ignem, quod est utique quartum elementum, esse in terra. Ergo Dei potentia que hec facere approbatur, facit ut et homo et aqua sit supra celum. Aquas uero istas uisibiles quidam impie negant factas esse a Deo, pro eo quod in Genesi non commemorantur ubi sint facte, pro eo quod scriptum non est, Dixit Deus fiant aque. Quibus ita respondendum est: Quia dum dictum est, In principio fecit Deus celum et terram; illic et aque intelligende sunt; uno enim nomine utrumque comprehensum est, tropo metonymico, quasi per ea que continent id quod continetur: nam ipsius est mare, et ipse fecit illud. Sequitur, uocauitque Deus firmamentum, celum . Quid est quod celum factum dicit, et hoc firmamentum postmodum uocatur? nisi quia natura angelica, que prius mirabiliter est condita, ne cadere umquam possit, postmodum est mirabilius confirmata. Firmamentum, id est, solidamentum  sanctarum Scripturarum. Firmamentum, in Ecclesia Scripture diuine intelliguntur; sicut scriptum est, Celum plicabitur sicut liber. Discreuitque super hoc firmamentum aquas, id est, celestes populos angelorum, qui non opus habent hoc suscipere firmamentum, ut legentes audiant uerbum Dei; uident enim eum semper, et diligunt. Sed superposuit ipsum firmamentum legis sue super infirmitatem inferiorum populorum, ut ibi suspicientes, cognoscant qualiter discernant inter carnalia et spiritalia, quasi super aquas superiores et inferiores. Sequitur, Dixit quoque Deus, Congregentur aque que sub celo sunt in locum unum. Si totum aquis plenum erat, quo modo poterant aque congregari in unum? Sed iam superius dictum est quod super aquam ferebatur Spiritus Dei, unde erat Deus omnia formaturus; nunc uero cum dicitur, Congregentur in locum unum, hoc dicitur ut illa materia incorporalis formaretur in ea specie quam habent iste aque uisibiles; ipse enim congregate in unum, ipsa est aquarum  formatio harum, quas uidemus et tangimus. Appareat arida. Quid hic aliud intelligendum est, nisi ut illa materia accipiat uisibilem formam quam nunc terram istam uidemus habere? Superius enim quando cognominabatur terra, inanis et uacua, ipsa rerum materia nominabatur, nondum generibus creaturarum completa corporalium: et quod nominabatur aqua, supra quam ferebatur Spiritus Dei, eadem rursus materia nominabatur, nunc uero aqua ista et terra formatur ex illa materia, que ipsis nominibus appellabatur, antequam formam aque iste quas nunc uidemus acciperent. Et uocauit aridam, terram. Terra ideo uocatur arida, quia sicut ignis calorem, et aqua humorem; ita terra naturaliter habet siccitatem. Congregationes quoque aquarum appellauit maria. Notandum quod omnis aquarum congregatio in Hebrea locutione maria nuncupentur.

 Et uidit Deus quia bona est. Docet bonum esse quod fecit, non discit. Germinet terra herbam uirentem, et facientem semen, et lignum pomiferum  faciens fructum. Benedixit herbam uirentem et lignum pomiferum. Terra arida et fructuosa, per peccatum hominis maledicta, produxit tribulos et spinas. Unde questio nascitur: Cum Deus septima die requieuerit ab omni opere suo, quo modo hec postmodum condidit noua? quamuis enim propter peccatum hominis hec condita dicantur, nichil tamen postmodum creatum est nouum, quia non post peccatum hominis, quasi ad penam eius creatum sit aliquod nouum, maxime dum in eumdem locum non dicatur: Spinas et tribulos pariat terra; sed, Pariet tibi terra, quasi diceret: incipiet tibi nasci ad laboris exitium quod olim creatum est ad pabulum iumentorum. Herbe autem uenenose, quamquam ad penam uel exitium mortalium sint create, habent tamen ipse quedam remedia salubritatum: et que non prestant escam, medicinam ministrant, et que noxia sunt usibus hominum, innoxium prebent feris, et auibus pabulum. Iuxta genus suum. Ut esset nascentibus  singulis uirtus seminaria, et secundum genus eorum similia nascerentur, distincta similitudine, sicut origine. Post hec, die tertio, collegit in unum aquas inferiores salsas: hoc est, homines infideles, qui cupiditatum tempestate, et tentationum carnalium fluctibus quatiuntur, et in seipsis, quasi amaritudo, includuntur. Segregauitque ab eis aridam. Populum scilicet fontem fidei sitientem; fixitque dehinc superborum limites, et cercuit eos, ne turbulentis iniquitatum suarum fluctibus, aridam, id est, animam sitientem Deum conturbent: liceatque ei germinare bonorum operum fructus, secundum genus suum. Diligens proximum, in subsidiis necessitatum carnalium, habens in se semen, secundum similitudinem, ut ex sua infirmitate compatiatur, ad subueniendum indigentibus. Producens, et lignum forte robore, et fructiferum, id est, beneficium, ad cripiendum eum qui iniuriam patitur, de manu potentis;  et prebendo protectionis speciem umbraculo ualido, robore iusti iudicii. Sequitur, Dixit autem Deus: Fiant luminaria in firmamento celi. Si quarto die facta sunt luminaria, quo modo tres dies iam ante fuerunt? Nisi ut intelligamus in ipsa hora temporis ipsas operum distinctiones ita appellatas: uesperum, propter transactionem consummati operis; mane, propter inchoationem futuri diei; in similitudinem humanorum operum, quod plerique mane incipiunt, et in uesperum desinunt. Et diuidant diem ac noctem. Quasi diceret: Sic diuidant inter diem et noctem, ut soli dies detur, nox uero lune et etheribus ceteris. Et sint in signa et tempora, in dies et annos. In signa scilicet quemadmodum ex sole et luna aliqua signa colliguntur, iuxta quod et Dominus ait: Erunt signa in sole, et luna, et in stellis. Per quod significaretur tempus future consummationis. Signa, pro eo quod aliquid significant futurum, uel quod articuli temporum per siderum cursus notantur. Non autem ea signa quibus nonnulli tentauerunt natiuitates exprimere  hominum, et qualitates. Et addidit: Ut sint in signa et tempora, scilicet ut tempora distinguantur in uicibus mutationum, hiemis, uerni, estatis, autumni. In istis igitur temporibus aut uelocior est transitus solis, aut tardior, aut equalis; alia enim prestringit radiis suis, alia inflammat caloribus, alia temperie fouet. In signa, et in dies. Ut sol in eo habeat diei principatum. In annos. Quia luna per tricenos dies duodecies currens, annum conficit. Sol autem expleto per omnia signa circuitu, ad idem principium cursus sui recurrit. Signa autem et tempora, pertinent ad omnia sidera; dies uero ad solem tantummodo; annus autem ad cursum solis et lune. Luminare maius, ut preesset diei. Utique, quia per diem sol principatum tenet. Luminare minus, ut preesset nocti et stellis. Quia luna per noctem principatum tenet, quamuis cetera sidera cum ea pariter fulgeant. Quarto die emicuerunt luminaria, firmamento legis infixa: id est, Euangeliste, doctores Scripture sancte  coherentes disputando, et omnibus inferioribus lumen sapientie demonstrantes. Protulit etiam simul et ceteram micantium siderum turbam; id est, diuersarum uirtutum in Ecclesia numerositatem que in huius uite obscuritate, tamquam in nocte refulgentes, diuidant in hoc firmamento Scripture sensibilia et intelligibilia, quasi inter lucem perfectorum et tenebras prauorum. Et sunt in signis, uirtutum et miraculorum; quia predicatores propriis temporis uiuunt, uerbum autem Domini manet in eternum. Quare autem primo terra germinauit, deinde facta sunt luminaria? nisi quia post opera bona uenit illuminatio lucis ad contemplandam speciem superne uirtutis. Sequitur: Dixit etiam Deus: Producant aque reptile anime uiuentis, et uolatile super terram. Quod uolatilia ab aquis producta scribuntur, er, in quo aues uolitant, a sapientibus cum aquis deputatur: pro eo quod aquarum humida exsolutione pinguescit, ut uolatus auium sustinere possit. Ob hoc non immerito pisces, et uolucres de aquis nata esse  commemorantur, quia una est eris aquarumue natura. Sed quidquid aquarum undosum et fluidum est, reptilibus deputatum est; quidquid uero uaporaliter suspensum est, auibus distributum est.

 In species suas, secundum genus suum. Quia ita creata sunt, ut ex eis alia generentur, que et formam seruarent posteritatis, et specie distinguerentur a ceteris. Inter hec, die quinta, facta sunt in aquis reptilia animarum uiuarum: homines scilicet renouati in uitam per baptismi sacramentum. Facta sunt et uolatilia, id est, sancte anime ad superna uolantes. Sequitur, Dixit quoque Deus: Producat terra animam uiuentem in genere suo, iumenta, et reptilia, et bestias terre. Hec tria generaliter distinguit. In iumentis enim animalia que in usus hominum sunt; in reptilibus, serpentes; in bestiis, leones, pardos, tigrides, uel quidquid ore et unguibus seuit. Cum omnia legantur bona a Deo creata, quare  quedam noxia inueniuntur? An forte in primordio innocua facta sunt, et post peccatum nocere ceperunt? bona enim condita sunt, sed male agentibus data sunt in flagellum. Hinc per prophetam dicitur: Ego Dominus faciens pacem, et creans malum . Creare se Dominus mala insinuat, dum bona condita peccatoribus in flagellum format, ut ea ipsa et per dolorem, quo feriunt, delinquentibus mala sint; et per naturam, qua existunt, bona. Queritur adhuc, et si nobis pro peccato nocent, quare sibi inuicem nocent? nisi quia alie in cibum sunt aliarum date. Omnia in suo genere pulchra sunt, quamuis nobis pro peccatis uideantur aduersa. De minutissimis animalibus credendum est quecumque ex aquis uel terris nunc nascuntur, in prima rerum conditione fuisse creata; cetera uero, que de uitiis corporum, uel lignorum uel cadauerum nascuntur putredine, non tunc creata sunt in specie, sed inerat in eorum corporibus presens seminis origo, ut consequenter de eorum corruptionibus pro suo quoque genere exorirentur.  Post hec, sexta die, producit terra animam uiuam, quando caro nostra abstinens ab operibus mortuis, uiua uirtutum germina parturit, secundum genus scilicet suum, id est uitam imitando sanctorum, sicut Apostolus ait: Imitatores mei estote . Secundum nostrum quippe genus uiuimus, quando in opere bono sanctos uiros quasi proximos imitamur. Deinde produxit terra bestias, homines in potentia rerum siue ferocitate superbie: similiter et pecora, fideles in simplicitate uite uiuentes: serpentes quoque innoxios, sanctos uidelicet uiros astutie uiuacitate, bonum a malo discernentes, et in quantum fas est, reptando scrutantes terrena, per que intelligant sempiterna, non illos uenenosos, qui se in huius mundi cupiditatibus terrenis collocant. Sequitur.

 Faciamus hominem ad imaginem et similitudinem nostram. Quare de solo homine dictum est, Faciamus hominem; de aliis autem creaturis  legitur: Dixit Deus ut fierent, et facta sunt? uidelicet, quia rationabilis creatura condebatur ut cum consilio facta uideretur, et ut nobilitas eius ostenderetur. Numquid angelis dictum est: Faciamus hominem? Sed quia sequitur, Ad imaginem nostram; nefas est credere ad imaginem angelorum hominem fuisse creatum, sed ad imaginem Dei. Recte ergo intelligitur pluralitas Trinitatis: que tamen trinitas, quia unus est Deus, etiam cum dixisset: Faciamus, addidit, Et fecit Deus, inquit, hominem ad imaginem suam, ad imaginem Dei creauit illum; non dixit, Fecerunt. Ergo quia fiebat ad imaginem Dei, id est, Trinitatis propterea dictum est: Ad imaginem et similitudinem nostram. Sed in interiore homine est conditoris sui imago: imago in immortalitate, similitudo in moribus. Rursus autem, ne in Trinitate credentes arbitrarentur tres deos, cum sit eadem Trinitas unus Deus, Et fecit, inquit, Deus hominem ad imaginem suam. Ac si diceret, ad imaginem Dei. Inter similitudinem et imaginem hoc interest; imago  Dei omnium, similitudo paucorum; hec namque imago Dei ab excellentia diuine similitudinis distat, quod imago Dei, anima peccatrix esse desinit: ad Dei autem similitudinem, nisi anima sancta fuerit, non peruenit, quia illa anima creata est per naturam, hec dabitur consummari per gratiam; quoniam si nichil est aliud imago Dei quam mens naturaliter anime humane collata, quid aliud erit similitudo, nisi feliciter beatitudo conferenda? Et ideo quidem est magnum quod hominis mens facta ad imaginem Dei data sit in natura, cuius priuilegio carent animalia cetera: sed illud est multo prestantius, quod ei similitudo danda sit sui creatoris in gloria, ut ibi sit suo creatori similis, ubi erit angelis sanctis equalis. Queri etiam potest cur homo sexto die creatus est, dum constat quod propter intelligentiam nobilior est ceteris creaturis que in sex diebus facte sunt? nisi ut primo Creator  mundum quasi domum prepararet, et sic post introduceret habitatorem, id est, dominum domus. Fecit Deus hominem ad imaginem et similitudinem suam. Non enim secundum formam corporis homo factus est ad imaginem Dei, sed secundum rationabilem mentem, iuxta quod ait Apostolus: Renouamini spiritu mentis uestre, et induite nouum hominem, qui secundum Deum creatus est . Et alibi: Exuentes uos, inquit, ueterem hominem, induite nouum, qui renouatur in agnitionem Dei, secundum imaginem eius, qui creauit eum . Hinc apparet quod non secundum corpus, sed secundum intellectum mentis, ad imaginem Dei factus est homo, quamuis et ipsum corpus nostrum ita sit fabricatum, ut ostendat nos meliores esse quam bestias, et propterea dissimiles. Illa enim omnia inclinata sunt ad terram, hominis autem corpus erectum est: quod significat animam nostram in supernis, id est, ad spiritalia debere semper esse erectam.

 Ad imaginem Dei creauit illum. Hic homo,  secundum animam, causali ratione creatur. Nam adhuc sequitur, ut de limo formetur. Masculum et feminam fecit eos. Nec dum enim Eua facta describitur, quo modo hic masculus et femina perhibetur? sed quia de eodem latere erat femina processura, in illo iam computatur per substantiam, a quo erat producenda per formam. Ergo secundum originem, Adam et Eua simul facti sunt; secundum speciem uero forme, postea femina de latere uiri formata est.

 Benedixitque illis Deus, et ait, Crescite et multiplicamini, et replete terram . Quidam nostri, non secundum carnalem fecunditatem uolunt intelligi, sed anime, ut est illud: Multiplicabis in anima mea uirtutem, ut hic quod sequitur: Et implete terram. Terram intelligunt carnem, quam implet anima, et dominatur, cum in uirtute multiplicatur; carnalem autem fetum non tunc nasci potuisse in paradiso, sed foris gignere, sicut factum  est. Nos autem non dubitamus, secundum benedictionem Dei, corporaliter potuisse illos in paradiso multiplicari, et si non peccassent, coituros sine ulla libidinis perturbatione, ut membra sola uoluntas, non libido moueret. Illud tamen credendum est, quod tanta multitudo nasci potuit hominum quoad usque predestinatorum sanctorum numerus compleretur, quanti et nunc per Dei gratiam colliguntur. Et dominamini piscibus maris, et uolatilibus celi, et uniuersis animalibus. Saluo intellectu, quo omnibus animantibus homo dominatur; spiritales uero omnes affectiones, et motus anime, quos habemus istis animalibus similes, subditos haberent, et dominarentur eorum per temperantiam. Quo modo accepit potestatem bestiarum, cum uideamus ab eis multos occidi? Post peccatum enim primus homo damnatus amisit perfectionem illam qua ad imaginem Dei fuerat factus, ut omnibus dominaretur; merito enim peccatorum actum est, ut naturaliter prospera efficerentur homini aduersa.

  uidit Deus omnia que fecit, et erant ualde bona. Attende uniuersalem creaturam ualde bonam uocari, singulariter uero tantum bonam. Quare ita, nisi quia omnis pulchritudo que in partibus constat minus est laudabilis in parte quam in toto: sicut et membra corporis, cum sint singula bona, maius tamen faciunt bonum, dum unum ualde bonum corpus efficiunt, et pulchritudinem suam uniuersaliter conferunt. Ante erant singula bona, propter hominem, omnia ualde bona, quia omnia in decorem hominis creata sunt. Homo uero in gloriam et laudem conditoris sui factus est. Sequitur.

 Igitur perfecti sunt celi et terra. Bene pluraliter celos posuit, siue illud celum spiritale, quod non uidemus, per quod angeli significati sunt; siue hoc corporeum, quod uidemus, quod firmamentum est uocatum. Et omnis ornatus eorum. Ornatus spiritalis celi, angeli sunt et principatus;  huius corporei celi ornatus, sidera, sol et luna, ornatus autem terre, maria, erecta montium, subducta uallium, densa camporum, lapsus amnium, fontium iugitates, pratorum gemme, frugum uarietates, umbre arborum, genera seminum, diuersitas animalium specie atque genere inuicem differentium. Quod autem creatura hominis sexta die perfecta est, senario numero conuenit; et senarius numerus mundi est perfectio, quia in ipso die totius generis atque operis summa completa est: unde et specialem quamdam tenet huius numeri perfectio dignitatem; unum enim et duo et tria, sex faciunt; habet enim tres partes tales, sextam, tertiam et dimidiam. Sexta eius unus est, tertia duo, dimidia tres. He trium partes in summa ducta, id est, unum, duo et tria, simul eumdem consummant, perficiuntque senarium numerum, que est ratio in reliquarum partium numero. Igitur diuisio duorum in unum est; diuisio trium in unum est. Quid aliud hic numerus ostendit, nisi Trinitatem, que Deus est? que quamuis  tres sint persone, in una tamen creduntur unitate nature. Unum ergo, et duo, et tria, sex faciunt: ideoque propter eius numeri perfectionem, sex diebus operatus est omnem creaturam. Tres iste partes senarii numeri demonstrant nobis Trinitatem Domini in trinitate numeri, mensure et ponderis fecisse omnem creaturam, omnia in numero, et mensura, et pondere disposuit, idem quia omnia in se disposuit, quia omnia que fecit, numeros, et mensuram, et pondus habent. Post hec fecit Deus hominem ad imaginem suam, perfectum scilicet uirum, qui non quemlibet sanctorum uirorum imitando, sed ipsam ueritatem contemplabiliter intuendo, operatur iustitiam, ut ipsam intelligat et sequatur, ad cuius imaginem factus est, ueritatem. Iste etiam accipit potestatem piscium maris et uolatilium celi, pecorum quoque atque serpentium: spiritalis quisque effectus, et Deo similis factus, secundum Apostolum, iudicat omnia, ipse autem iudicatur a nemine  . Quod uero sequitur: Masculum et feminam fecit eos, in Ecclesia spiritales, et obedientes ostendit: quia sicut uiro subdita est mulier, sic et spiritali et perfecto uiro obediens est is qui minus perfectus est, sicut Apostolus ait: Rogamus uos, fratres, ut cognoscatis eos qui in uobis laborant et presunt uobis in Domino . Dicitur enim eis: Crescite et multiplicamini: siue in linguis, siue in spiritalibus intelligentie gradibus, ut dominentur per rationis intellectum omnium carnalium perturbationum, quasi insensibilium animantium. Omnis autem herba seminalis, et omne lignum fructuosum, quod datum est hominibus in escam, fideles sunt, de oblationibus sanctorum communicantes . Unde et Apostolus ait: Nam si in spiritalibus participes facti sunt gentiles, debent et in carnalibus ministrare eis. Hec sunt ligna fructifera. In istis ergo gradibus tamquam in quibusdam diebus uespera est, ipsa perfectio singulorum operum; et mane, inchoatio sequentium. Sequitur:

  Compleuitque Deus die septimo opus suum quod fecerat. Arguuntur Iudei, qui de otio sabbati gloriantur, cum et tunc in principio sabbatum dissolutum est, dum Deus operatur in sabbato complens in eo opera sua. Requieuitque Deus ab uniuerso opere. Siue translato genere locutionis, ipse requiescere creditur, quando nos in se facit requiescere; siue quod ipse, per quem omnia facta sunt, ipsa die in sepulcro quieuit; siue quia omnium creaturarum ita in ipsis sex diebus expleuit originem, ut nouam deinceps non conderet creaturam. Sed quomodo conueniat illud, quod Dominus in Euangelio ait: Pater meus usque modo operatur, et ego operor , cum hoc quod ait, requieuit Deus ab operibus suis. Requieuit scilicet, quia deinceps nullam nouam condidit creaturam; operatur autem usque nunc, quia omnia ex eis facit que in illis sex diebus mysticis fecit. Ergo requieuit a condendis generibus creature,  non autem cessauit ab opere regendi, uel administrandi omnia que creauit.

 Et benedixit die septimo, et sanctificauit eum. Cur Dominus sanctificauit diem quietis sue, nisi quia se creature quam fecit diligendum proposuit, non sanctificans diem quo ea facienda inchoauit, nec illum in quo ea perfecit, ne illis aut facienda uel factis augmento eius gaudere uideretur, sed tunc sanctificauit quando ab ipsis in se ipso requieuit. Post istorum itaque quasi sex dierum opera bona ualde sperat homo quietem mentis, constitutus in paradiso spiritali, quo significatur uita beata: ubi fons est sapientie diuisus in quatuor partes uirtutum, ubi edat ligni uite gratiam, ubi utiles disciplinas morum, quasi fructus lignorum carpat. Est namque paradisus uita beatorum, quatuor flumina, quatuor uirtutes, ligna eius omnes utiles discipline, lignorum fructus mores piorum: lignum uite ipsa bonorum omnium mater Sapientia est, de qua scriptum est, Salomone dicente: Lignum uite est iis qui apprehendunt  eam, et qui tenuerit eam beatus . Lignum scientie boni et mali transgressio est mandati. Expleta hactenus sex dierum opera, qualiter in Ecclesia spiritaliter intelligantur, exposita sunt; deinde quid in figura seculi significent subiiciendum est. Sex diebus consummauit Deus omnia opera sua, et septimo requieuit. Sex etatibus humanum genus in hoc seculo, per successiones temporum Dei opera insinuant, quarum prima est ab Adam usque ad Ne, secunda a Ne usque ad Abraham, tertia ab Abraham usque ad Dauid, quarta a Dauid usque ad transmigrationem Babylonie, quinta deinde usque ad humilem aduentum Domini nostri Iesu Christi, sexta que nunc agitur usque quo mundus finiatur, donec Excelsus ueniat ad iudicium: septima uero intelligitur in requie sanctorum, que scilicet uesperam non habet, quia eam iam nullus terminus claudit. Pergamus ergo breuiter per has mundi omnes etates, replicantes ordinem temporum  earum, et mystice eius differentias distinguamus. Primo enim seculo factus est tamquam lux homo in paradiso. In qua etate Filios Dei in lucis nomine diuisit Deus a filiis hominum, quasi a tenebris, fitque huius diei uespera diluuium. Secundum seculum est factum, quasi firmamentum inter aquam et aquam. Arca utique illa que natauit inter pluuiam maris, et anterioribus populis propter immanitatem scelerum finem imposuit, et posterioribus post Ne, ac filiis, eius principium dedit; huius uespera fuit confusio linguarum. Tertium seculum factum est quando separauit populum suum a gentibus per Abraham, uelut a salsis et amarissimis aquis, quasi aridam ab aquis, ut proferret germen herbarum atque lignorum, id est, sanctos et fructus sanctarum Scripturarum. Huius uespera fuit peccatum atque malitia pessimi regis Saul. Inde quartum cepit seculum a Dauid, quando constituit Deus luminaria in firmamento celi, id est, splendorem regni tamquam  solis excellentiam, et in specie lune obtemperantem, tamquam lunam synagogam, et stellas principes eius; cuius etatis fit uespera in peccatis regum, quibus gens illa meruit captiuari. Porro quinto seculo, id est, in transmigratione Babylonie, facta sunt quasi animalia in aquis et uolatilia celi, quia tunc Iudei inter gentes tamquam in mari uiuere ceperunt, nec habebant stabilem locum tamquam uolantes aues. Huius diei quasi uespera est multiplicatio peccatorum in populo Iudeorum, quando sic excecati sunt, ut etiam Dominum Iesum non possent agnoscere. Iam seculum sextum fit in aduentu Domini nostri Iesu Christi. Nam sicut in illa sexta die primus homo Adam de limo terre ad imaginem Dei formatus est; sic in ista sexta seculi etate secundus Adam, id est, Christus, in carne de Maria uirgine natus est: ille in animam uiuentem, hic in spiritum uiuificantem. Et sicut in illa die fit anima uiua, sic et in isto seculo uitam desiderantes eternam. Et sicut  in illa sexta die serpentium et ferarum genera terra produxit, ita et in hac sexta etate seculi gentes uitam appetentes eternam Ecclesia generauit, quem etiam sensum uas Petro ostensum manifestauit. Et quemadmodum die sexta creatur masculus et femina, sic in ista seculi etate manifestatur Christus et Ecclesia. Et sicuti preponitur homo in die illa pecoribus, serpentibus et celi uolatilibus, ita et Christus in hac etate seculi gentibus, populis et nationibus ut ab eo regantur, uel carnali concupiscentie dediti sicuti pecora; uel terrena curiositate obscurati, quasi serpentes; uel elati superbia, quasi aues. Et sicut in illa die pascitur homo, et animalia, que cum illo sunt, herbis seminalibus, et lignis fructiferis, et herbis uiridibus, sic et ista sexta seculi etate, spiritalis homo, qui bonus minister est Iesu Christi, cum ipso populo spiritaliter pascitur sanctarum Scripturarum alimentis et lege diuina ad concupiscendam fecunditatem rationum atque sermonum, tamquam herbis seminalibus: partim ad  utilitatem morum conuersationis humane, tamquam lignis fructiferis; partim ad uigorem fidei, spei et caritatis in uitam eternam, tamquam herbis uiridibus, que nullo estu tribulationum arescunt; sic in istis spiritalibus cibis alimentisque pascitur, ut multa intelligat. Carnales autem, id est, paruuli in Christo, tamquam pecus Dei, ut multa credat, que necdum intelligere ualet uel potest; tamen eosdem cibos omnes habent. Huius etatis autem quasi uespera utinam nos non inueniat! Illa est enim de qua Dominus dicit: Putasne ueniens Filius hominis inueniet fidem super terram ? Post illam uesperam fiet mane, quando ipse Dominus in claritate uenturus est. Tunc requiescent cum Christo ab omnibus operibus suis ii quibus dictum est: Estote perfecti, sicut et Pater uester qui in celis est . Tales enim faciunt opera bona ualde; post talia enim opera, speranda est requies in die septimo, qui uesperam non habet. Sequitur:

  Iste generationes celi et terre, quando create sunt in die, qua fecit Deus celum et terram. Qui enim superius per dies singulos, distincte omnia condita retulit, qualiter nunc simul omnia uno die creata sint, subiunxit: ut aliquando ostenderet quod creatura omnis simul per substantiam exstitit, sed non simul per speciem processit. Rerum quippe origo simul creata est, sed simul specie formata non est; et quod simul exstitit per substantiam materie, non simul apparuit per speciem forme: cum enim simul factum celum et terra scribitur, simul et spiritalia et corporalia, simul quidquid de celo oritur, simul factum, quidquid de terra producitur, indicatur. Sidera quippe quarta die in celo facta perhibentur. Sed quod quarto die processit in specie, primo die in celis exstitit per substantie conditionem. Sic et cetera. Scriptum est enim: Qui uiuit in eternum, creauit omnia simul .

 In die quo fecit omne uirgultum agri, antequam  oriretur in terra, omnemque herbam regionis, priusquam germinaret. Quo modo herba et uiridia agri antequam exorirentur condita sunt? et si non erant exorta, quo modo erant facta? nisi quia causaliter in illo die quando dictum est: Producat terra herbam uirentem; tunc ea producendi accepit uirtutem, et in ea tamquam in radicibus, ut ita dixerim, temporum facta erant, que per tempora futura erant. Non enim pluerat Dominus Deus super terram, et homo non erat, qui operaretur eam. Cur quod iam sexta die factum fuerat, hoc recapitulando commemorat, nisi quia quando fecit Deus uiridia agri, nondum pluerat, nondum homo factus fuerat?

 Sed fons ascendebat de terra, irrigans uniuersam superficiem terre. Fontem singularem numerum pro plurali posuit: quasi diceret: Nondum pluuia erat, sed fontes per uniuersam terram suis quibusque locis erumpentes, regiones proprias irrigabant. Noluit hic fontes appellare, sed fontem, propter  nature unitatem; uel certe ut intelligeremus quantum prima terre generatio a posteriore distet, que morulis, ad pluuiarum irrigationem uix tandem et tarde perficitur; illa uero ad iubentis imperium mox exorta apparuit. Iste generationes celi et terre, quando create sunt, in die quo fecit Deus celum et terram, et omne uirgultum agri, omnemque herbam regionis, antequam esset super terram. Superius septem dies numerati sunt: nunc unus dies dicitur, quo fecit celum et terram, et omne uirgultum agri, omnemque herbam regionis. Huius diei nomine secundum prophetam, omne tempus huius uite significatur, in quo celum et terra factum, id est, in quo creature uisibiles disponuntur. Sed quid sibi uult quod nunc, nominato celo et terra, adiecit: uirgultum agri, et herbam regionis, et tacuit cetera, que sunt in celo et terra, uel etiam in mari, nisi quia per uirgultum agri, inuisibilem creaturam demonstrat intelligi, sicut est anima? Dicta autem uirgultum, propter uigorem uite; herba, propter eamdem  uitam numquam marcescentem. Deinde quod addidit: Antequam esset super terram, intelligitur antequam anima peccaret: terrenis enim cupiditatibus sordidata, tamquam super terram nata, uel super terram esse, recte dicitur. Unde et adiecit: Nondum enim pluerat Dominus Deus super terram. Quasi aperte diceret: Antequam peccaret anima, nondum nubibus Scripturarum pluuiam doctrine Dominus ad animam irrigandam concesserat; nondum propter hominem, qui est terra, Dominus noster, nubem carnis assumpserat: per quam imbrem sancti Euangelii largissimum infudit. Quod uero subiunxit: Et homo non erat, qui operaretur terram, quia nullus homo operatus est in uirgine unde natus est Christus. Ipse enim est lapis de monte sine manibus abscissus : id est, absque coitu et humano semine, de uirginali utero, quasi de monte humane nature et substantia carnis abscissus. Sed fons ascendebat de terra, irrigans uniuersam superficiem  terre. Terra, mater uirgo Domini Maria rectissime accipitur, de qua scriptum est: Aperiatur terra, et germinet Saluatorem . Quam terram irrigauit Spiritus sanctus, qui fontis et aque nomine in Euangelio significatur. Sequitur:

 Formauit igitur Dominus hominem de limo terre. Secundum causalem rationem in sex dierum operibus factus est, secundum originem uero temporum nunc formatus est: nam quando dictum est quod factus est homo, ipsum causam fecerat Deus, de qua erat suo tempore homo futurus; causa autem de qua in futurum formaretur, id est, terra, hec precesserat. Item nonnulli intelligunt ita ut postquam dictum est: Formauit Deus hominem de limo terre, non est additum ad imaginem suam, quoniam de corporis formatione dicitur. Tunc autem interior homo significabatur, quando dictum est: Ad imaginem et similitudinem suam. Queritur autem utrum uirili etate formatus est homo, an per spatia temporum creuisset? et utrum fecisset eum Deus sue  uoluntatis seruatorem? uerumtamen si hoc hominum futurorum causa, unde erant insiti atque preconditi in die quo factum est celum et terra, quando creauit Deus omnia simul; non aliter Adam de limo factum intelligimus, nisi perfecte etatis, non enim eum tam paruum quam infantes nostri sunt, factum fuisse credibile est; qui erat in illis causis iam conditus, ubi Deus hominem in operibus sex dierum fecit. Et fecit Deus hominem de limo terre. Non uero tale erat corpus mortale iam factum, quale primo homini creatum uidetur ante peccatum; si hoc in quo nunc sumus tale est quale aut fuit aut erit: quia primi hominis corpus etsi habuit in natura posse non mori, hoc etiam habuit ut si peccasset posset morte dissolui. Istud autem cuius corruptio de peccato facta, et ad mortem mortalitas ducit, postquam cecidit in hanc moriendi necessitatem, ita est ab illius primi hominis creatione corporis immutatum,  ut ad immortalitatem transire non possit nisi per mortem. Illud uero corpus quod in resurrectione credimus futurum, immortale semel effectum, mori ultra non poterit: quod cum fuerit immortalis anime corpus effectum, sicut ab illa, ita ab eo qualitas moriendi numquam reparari poterit. Si primi hominis corpus uitale fuit, quod potuit etiam non mori, hoc mortale est, cui necessitas facta est moriendi; quod absolute in futurum immortale erit, iam mori omnino non poterit; ac per hoc illud corpus facultatem non moriendi habuit ex natura; hoc uero mortale conditionem moriendi habet ex pena: immortale illud felicitatem numquam moriendi habet in gloria. Sequitur: Et inspirauit in faciem eius spiraculum uite, et factus est homo in animam uiuentem. Spiraculum uite in loco animam coniunctam corpori intelligimus. Si uero homo ille quando factus est ex limo, corpus et anima erat, nunc ipsius anima ex suis est additum ad istam inspirationem, quando factus est homo in animam uiuentem; dum dicitur: Inspirauit  in eum spiritum uite, et factus est homo in animam uiuentem, non est credendum uelut partem nature Dei in animam hominis fuisse conuersam, ut cogamur dicere naturam Dei esse mutabilem, sicut anima, que modo proficit, modo deficit, modo sapit, modo desipit. Ergo non est anima, que mutabilis est, credenda natura, uel pars Dei, propheta attestante, qui ait: Qui finxit spiritum hominis, et ipse scit omnia; et ipse spiritus est anima hominis, Euangelista testante de anima, quam Christus in carne accepit, cum dixisset Dominus: Potestatem habeo ponendi animam meam ; quam tunc posuit, quando inclinato capite emisit spiritum. Unde nullatenus dubitandum est spiritum esse animam: quam etiam Deus nec de se, nec de qualibet subiacente elementorum materia, sed de nichilo fecit: nam si de semetipso eam fecisset, numquam uitiosa aut mutabilis uel misera esse potuisset; si uero ex elementis uisibilibus facta fuisset, haberet aut ex terra soliditatem,  aut ex aqua humorem, aut flatum ex ere, aut calorem ex igne. Sed quia his omnibus caret, apparet eam inde non esse, que cum illis probatur nichil habere commune; et ideo anima spiraculum dicta est, quia ex nichilo facta, corpori, quod animaret, insufflata est; ideo dicta est spiraculum uite, quia et iste er plerumque dicitur spiritus; sed tamen spiritus uite non dicitur, quia caret uita. Queritur autem utrum Deus animam insufflando fecit, an eam quam fecerat, corpori dando potius insufflauit? Utrumque enim puto esse, nec habere aliquid questionis, quo modo siue insufflando fecerit animam, siue creando donauerit; nec de aliquo flatu suo, nec de se ipso, sed ex nichilo aut sufflando creauit, aut creando corpori insufflauit: non quia illud spiraculum conuersum est in animam uiuentem, sed operatus est animam uiuentem. Nondum tamen spiritalem hominem debemus intelligere, quia factus est in animam uiuentem, sed adhuc animalem. Tunc enim spiritalis effectus est, cum in paradiso constitutus  est, et preceptum perfectionis accepit. Itaque postquam peccauit, et emissus est de paradiso, in eo remansit, ut animalis esset; et ideo animalem hominem prius gestamus omnes, qui de illo post peccatum nati sumus, donec assequamur spiritalem Adam id est, Christum. Sic enim Apostolus dicit: Non primum quod spiritale est, sed quod animale . Formauit igitur Deus hominem de limo terre: id est, factus est Christus, iuxta quod ait Apostolus: Ex semine Dauid secundum carnem , tamquam de limo terre. Et inspirauit in faciem eius spiraculum uite: utique infusionem Spiritus sancti qui operatus est hominem Christum. Et factus est homo in animam uiuentem, scilicet ut qui perfectus erat Deus, perfectus crederetur et homo. Sequitur:

 Plantauerat autem Dominus Deus paradisum uoluptatis a principio, in quo posuit hominem, quem formauerat. Paradisus, hortus, siue uoluptas,  uel delicie interpretatur. Tres sunt opiniones de paradiso: una eorum qui corporaliter tantummodo paradisum accipiunt; alia eorum qui utroque modo intelligunt. A principio significatur, ex quo manifestatur quod quasi priusquam Deus celum et terram faceret, paradisum ante condiderat.

 Produxitque Deus de humo omne lignum, pulchrum uisu, et ad uescendum suaue: non ut aliquod noui generis lignum condiderit; sed ex his generibus que iam terra tertia die produxerat, exorta sunt postmodum, et ex illa uirtute quam iam generandi terra acceperat. Lignum etiam uite in medio paradisi, quidam tantum allegorice intelligi uolunt ad significandam sapientiam, que est lignum uite. Sed quia sicut petra percussa aquas prebuit, quamquam significauerit Christum, tamen erat historialiter petra, ita et lignum uite, quamuis significaret Christum, tamen erat et corporaliter et euidentissime lignum: quod propterea lignum uite nuncupatum est, ut, dum illi homines inde gustarent,  nec morbo, nec senectute deficerent. In ceteris enim erat alimentum, in isto sacramentum. Lignumque scientie boni et mali, non quod ipsum lignum in sua natura rationale esset, uel scientiam boni et mali habuisset: sed propterea appellatum est boni et mali scientie, quia homo per experimentum ab ipso didicit quid esset obedientie bonum et inobedientie malum. Sequitur:

 Et fluuius egrediebatur de loco uoluptatis ad irrigandum paradisum, qui inde diuiditur in quatuor capita. Nomen uni Phison. Ipse est Ganges, qui nunc dicitur Nilus, qui Aethiopie partes irrigat. Tigris uero et Euphrates etiam nunc nomina eadem tenent. Sed Euphrates fluuius est Mesopotamie. Tigris uero contra Assyrios uadit, et post multum circuitum influit in mare Rubrum. uocatur autem hoc nomine propter uelocitatem, ad instar bestie nimia uelocitate currentis. Plantauerat autem Dominus Deus paradisum a principio. Paradisus Ecclesia  est: sic enim de illa legitur in Canticis Canticorum: Hortus conclusus soror mea . A principio autem paradisus plantatur, quia Ecclesia catholica a Christo principio omnium condita esse cognoscitur. Fluuius de paradiso exiens imaginem portat Christi de paterno fonte fluentis, qui irrigat Ecclesiam suam uerbo predicationis ex dono baptismi. Quatuor autem paradisi flumina, quatuor sunt Euangelia ad predicationem cunctis gentibus missa. Ligna fructifera, omnes sancti sunt. Fructus eorum, opera eorum. Lignum autem uite, Sanctus sanctorum, Christus scilicet, ad quem quisque si porrexerit manum, uiuet in eternum. Lignum autem scientie boni et mali proprium est uoluntatis arbitrium, quod in medio est positum, ad dignoscendum bonum et malum; de quo qui, relicta gratia Dei, gustauerit, morte morietur. Sequitur:

 Tulit ergo Dominus Deus hominem, et posuit eum in paradiso uoluptatis, ut operaretur, et custodiret illum. Hic recapitulando narrat quo modo in  paradiso posuerit Deus hominem, ut operaretur et custodiret illum. Quid operaretur, quando non erat laboris defectio? Quid custodiret, ubi nullus erat aggressor uel predo? Sed ut sic custodiret eumdem paradisum sibi ipsi, ne aliquid admitteret ut inde mereretur expelli; uel certe, ut operaretur, ut iustus esset; custodiret, ut tutus esset. Tulit igitur Deus hominem, et posuit eum in paradiso. Assumpsit Deus carnem, et factus est caput Ecclesie. Ut operaretur et custodiret illum; id est, uoluntate Patris ex omnibus gentibus Ecclesiam impleret. Sequitur:

 Precepitque ei dicens. Queri potest quo modo loquebatur Deus ad Adam, utrum, sicut nunc angelis loquitur per celestem substantiam; an quo modo patriarchis, per corporalem speciem assumptam ex ere celesti; uel quo modo prophetis, in mente, sicut scriptum est: Et dixit mihi angelus, qui loquebatur in me . Sequitur: Ex omni  ligno paradisi comede; de ligno autem scientie boni et mali ne comedas. Non quod ipsum lignum in sua natura rationale esset, uel scientiam boni et mali habuisset; sed quod in eo experiri et scire potuit, quid esset inter obedientie bonum et inobedientie malum; et ob hoc prohibetur ut obseruaret preceptum, et obedientem se sub Dei dominatione sciret. Ex hac ergo causa ipsum lignum tale nomen accepit. Ligno uite utebatur, quasi ad medicinam, ut incorruptibilis esset; ligno scientie boni et mali, quasi ueneno, ut moreretur; et ne tanto extolleretur dominio, sed in obseruatione mandati sciret se subiectum Creatori suo. Sequitur: In quacumque die comederis ex eo, morte morieris. Sic ergo intelligamus Dominum denuntiasse mortem in eo quod ait: Quacumque die ederitis ex eo, morte moriemini; tamquam diceret: Qua die me deserueritis per inobedientiam, deseram uos per iustitiam. Quomodo poterat mortem timere, quam nullatenus sciebat experiendo? Sicut enim nos scimus resurrectionem, quam numquam  experti sumus, nec uidimus, ita et ille sciebat mortem, non adhuc per experientiam, sed per scientiam; sciebat quippe quid esset, et per priuationem uite sciebat quod exiens anima a corpore facit mortem, et dum reuersa fuerit, in corpore facit resurrectionem; ita et ille sciebat mortem per priuationem uite. Mortem dicit anime, non corporis, quia non eo tempore mortui sunt, quando comederunt. Ergo hanc quam nunc Deus homini minatus est mortem, non eam tantum debemus accipere, qua caro separatur ab anima, sed hanc qua hec alienantur a Deo qui est uita sua; sicut enim corpus uiuit ex anima, ita anima, ut beate uiuat, uiuit ex Deo. Ergo deserta a Deo anima, iure dicitur mortua: ex qua tres postea secute sunt mortes, prima in anima, secunda in carne, tertia in damnatione. Sed ut iste sequerentur, prima precessit desertio Dei. Sequitur:

 Dixit quoque Deus: Non est bonum hominem  esse solum; faciamus ei adiutorium simile sui. In prima rerum conditione dictum fuerat. Masculum et feminam fecit eos: et benedixit eis, dicens: Crescite et multiplicamini, et replete terram. Illa benedictio nuptiarum primorum hominum, ut crescerent, et multiplicarentur, et implerent terram, quamuis et in delinquentibus manserit, tamen antequam delinquerent, data est, ut cognosceretur procreatio filiorum ad gloriam connubii, non ad penam pertinere peccati. Et quamuis emissi de paradiso genuisse commemorentur, credimus tamen eos sine ullo ardore libidinis, uel dolore pariendi gignere potuisse filios in paradiso, ut ex ligno uite uigorem immortalitatis sumentes, perducerentur ad numerum sanctorum, quem exspectat quantitas predestinatorum. Nec mirandum est ut si non peccassent, semper uiuere potuissent, dum Enoch et Elias in Adam quidem mortui, hactenus tamen esse creduntur uiui in corpore. Dixit quoque Deus: Non est bonum esse hominem solum. Arguuntur heretici, qui Christum solum  hominem putant, et non etiam Deum. Faciamus ei adiutorium simile sui. Quia in ipso homine suscepto, Ecclesia Deo copulata est. Sequitur:

 Formatis igitur Dominus Deus in humo cunctis animantibus terre, et uniuersis uolatilibus celi, adduxit ea ad Adam, ut uideret quid uocaret ea; omne enim quod uocauit Adam anime uiuentis, ipsum est nomen eius. Appellauitque Adam nominibus suis cuncta animantia, et uniuersa uolatilia celi, et omnes bestias terre. Ut ostenderet quanto priuilegio homo pecoribus antecellit, qui ratione sua cuncta distinguere et nominatim secernere posset, adducta animalia ad Adam, non circuitu locali, sed occulto nutu diuina potentia uoluit ut uenirent, et homo intelligeret se ipsum quanto melior esset bestiis, dum cunctis nomina etymologiarum imponit; et eo magis conditorem suum diligeret, quo se meliorem cunctis uiuentibus, quibus nomina imposuit, esse sciret.  Appellauit autem Adam nominibus suis cuncta animantia et uolatilia celi, et bestias terre, significans gentes, que salue fierent in Ecclesia, et per eumdem Dominum nomen Christianitatis erant accepture, quod prius non habuerant, sicut scriptum est: Et uocabo seruos meos nomine alio . Sequitur: Ade uero non inueniebatur adiutorium simile eius. Quia inter omnia animantia terre nullum rationale inueniebatur, nisi ille solus. Immisit ergo Dominus Deus soporem in Adam, cumque obdormisset, tulit unam de costis eius; et repleuit carnem pro ea. Iste sopor ad hoc Intelligitur emissus, ut ipsius mens per ecstasin particeps fieret angelorum; et intrans in sanctuarium Dei, intelligeret nouissima; et euigilans tamquam prophetia plenus, sacramentum, quod commendat Apostolus, eructaret: Tulit unam de costis eius, et repleuit carnem pro ea . Ista omnia futura in Christo et Ecclesia facta sunt, et sunt plena mysteriis et sacramentis, que suo loco dicenda sunt. Ade uero non inueniebatur adiutor similis  eius. Utique quoniam quamuis fidelis aut iustus quisque sit, Christo tamen equari non potest, quia nullus similis ei inter filios Dei; nemo enim poterat a morte genus hominum liberare, et ipsam mortem superare, nisi Christus. Sequitur:

 Et edificauit Dominus Deus costam, quam tulerat de Adam, in mulierem. Quomodo hic feminam creauit Deus, qui superius ab omni opere requieuit? Non eam creauit in materia, sed expressit in forma: prius enim originaliter in uiri latere facta est, cuius postea detracta costa exinde mulier facta est. Queritur utrum femina de latere uiri formata ex eius anima acceperit animam, et utrum sicut caro nascentium ex carne, sic anime ex animabus procreentur, an noue semper creentur a Deo ex nichilo. Que questio in definiendo difficilis est, quia nichil a sanctis uitis uel Scripturarum auctoritate manifestius pronuntiatum est. Dormiuit Adam, et fit illi mulier de latere: patitur Christus, fit eo moriente Ecclesia  de sacramento sanguinis, qui de latere mortui profluxit. Sequitur: Et adduxit eam ad Adam, uideret quid uocaret eam.

 Dixitque Adam: Hoc nunc os ex ossibus meis, et caro de carne mea. Hec uocabitur uirago, quoniam de uiro sumpta est. Ut uocaret mulierem, uitam; sic enim interpretatur Eua, uita, siue calamitas: aliis enim uita, aliis uero calamitas. Hec uocabitur uirago, quoniam de uiro sumpta est; nam uirago habet similitudinem cum uiro, mulier non habet. Et posuit carnem pro ea. Ita et Christus posuit carnem suam moriendo in patibulo crucis pro Ecclesia. Dixitque Adam: Hoc nunc os ex ossibus meis, et caro de carne mea. Quia siue sancti spiritales et fortissimi in tentationibus, siue minus perfecti, utrique unum corpus Christi sunt, et una Ecclesia. Hec uocabitur uirago, quoniam de uiro sumpta est. Sic et Christus Ecclesie nomen dedit Christianum, que de latere eius sumpta est. Hec igitur omnia facta sunt in  figura, que erant in Ecclesia proditura. Sequitur:

 Quamobrem relinquet homo patrem et matrem, et adherebit uxori sue, et erunt duo in carne una. Beatus apostolus Paulus hoc capitulum ita exponit, dicens: Sacramentum hoc magnum est, ego autem dico in Christo et Ecclesia . Sed quo modo Christus reliquerit Patrem cum una substantia sit cum Patre; aut ubi esse poterit pater sine filio, cum de ipso filio, qui est sapientia patris, dicatur quod attingit a fine usque ad finem fortiter, et disponit omnia suauiter ? Totus ubi est Filius ibi est et Pater, et non potest esse Pater sine Filio, nec Filius sine Patre: quia scilicet sicut inseparabiles sunt in natura, ita et inseparabiles in persona; sic enim ipse Filius de Patre dicit in Euangelio: Qui me misit, mecum est . Quo modo igitur dereliquit Patrem, ut adhereret uxori sue, id est, Ecclesie sue? Nisi illo modo quo Apostolus ait: Qui cum in forma Dei esset, non rapinam arbitratus est esse se equalem  Deo, sed semetipsum exinaniuit, formam serui accipiens . Ipsa igitur forme seruilis acceptio, exinanitio est; et ipsa exinanitio, quamquam non sit diuinitatis abolitio, aut nature amissio, tamen propter formam serui, in qua dignoscitur apparuisse, iure dicitur Patrem dereliquisse. Dereliquit et matrem: synagogam scilicet, ueteri Testamento carnaliter inherentem. Et adhesit uxori sue: id est, sancte Ecclesie, ut pace noui Testamenti essent duo in carne una. Sequitur:

 Erat autem uterque nudus, Adam scilicet, et uxor eius; et non erubescebant. Non quod eis nuditas esset incognita, sed turpitudinis nuditas nondum fuerat agnita, quia nondum libido membra illa extra arbitrium commouebat: quia nullam legem in membris senserant repugnantem legi mentis sue; nichil enim uelandum putabant; quia nichil senserant refrenandum: nam ex pena peccati euenit homini ut sua ipsius ei rebellis esset caro, quia ipse rebellis exstitit creatori suo in actibus suis; et idcirco erubuit  postmodum de corpore suo. Sequitur:

 Sed et serpens erat callidior pre cunctis animantibus terre, que fecerat Dominus Deus. Non ex sua natura, sed ex diabolici spiritus inflatione, que in illo erat, et per illum dolum agebat: utebatur enim serpente diabolus, quasi organo, ad perpetrandum calliditatis sue malitiam. Quod uero ait: Pre cunctis animantibus terre, ostendit quod quamuis preuaricatores angeli per superbiam fuissent eiecti, natura tamen excellentiores sunt, et astutiores omnibus animantibus terre: nam ille angelus de spiritali tantum paradiso cecidit; homo uero et de spiritali et de corporali. Erat enim ille corporalis paradisus, quo per exteriorem sensum corporis fruebatur; erat et spiritalis, in quo per mentis contemplationem interius letabatur. Dicitur ergo illi: Ex omni ligno paradisi comedes; de ligno autem scientie boni et mali ne comedas. Precipitur enim nobis ut fruamur omni ligno paradisi, quo significantur  spiritales delicie, de quibus ait Apostolus: Fructus autem spiritus est caritas, gaudium, pax, longanimitas, benignitas, bonitas, mansuetudo, continentia, castitas . Et non tangamus lignum in medio paradisi plantatum, scientie boni et mali: id est, non uelimus superbire natura arbitrii nostri, que media est, ut decepti per scientiam, experiamur et malum. Serpens autem ille sapientior omnium bestiarum indicat diabolum, qui inde serpens dicitur, quod uolubili uersetur astutia. Sequitur: Qui dixit ad mulierem: Cur precepit uobis Deus ut non comederetis de omni ligno paradisi? Queri potest si serpens sonos uerborum quos per eum diabolus loquebatur intelligere potuit, neque enim credibile est eum intelligere potuisse que per eum diabolus agebat. Non itaque serpens uerborum sonos intelligebat, qui ex illo fiebant ad mulierem: non enim conuersa credenda est anima eius in naturam rationalem, quandoquidem nec ipsi homines, quorum rationalis natura est,  cum demon in eis loquitur, ea passione, cum ab exorcista requiruntur, sciunt quid loquantur, sed mente captus nescit que loquitur: ita et serpens uerba edebat que non intelligebat, et idcirco suasit ut uoluntas diuina despiceretur, et propria teneretur. Sequitur:

 De lignorum fructu que sunt in paradiso uescimur; de fructu autem ligni quod est in medio paradisi, precepit nobis Deus ne comederemus, et ne tangeremus illud, ne forte moriamur. Dixit autem serpens ad mulierem: Nequaquam morte moriemini. Scit enim Deus quod in quacumque die comederitis ex eo, aperientur oculi uestri, et eritis sicut dii, scientes bonum et malum. Cur mulier interrogata a serpente respondit? nisi ut preuaricatio eius esset inexcusabilis, cum nullo modo dicere potuit se oblitam fuisse diuini mandati, quatenus ex uoluntario libero arbitrio, seruando diuinum preceptum, laudabilis appareret, et in contemnendo damnabilis esset. In eo  enim quod dixit: Aperientur oculi uestri, hoc persuadet, ut sub Deo esse nollent; sed similes ei essent, non indigentes illius interno lumine, sed uiuentes propria prouidentia ad dignoscendum bonum et malum, quod ille prohibuisset. Sequitur:

 uidit igitur mulier quod bonum esset lignum ad uescendum, et pulchrum oculis, aspectuque delectabile. Quo modo potuit mulier credere serpenti diuinitatem sibi promittenti? nisi forte iam inerat in mente illius antea amor quidam proprie potestatis, et quedam de se superba presumptio, que per illam tentationem fuerat uincenda et humilianda. uidit igitur mulier quod bonum esset lignum. Quo modo uidebant, si clausos oculos habebant? Sed considerauit lignum post serpentis persuasionem, ut exploraret, si quid in eo mortiferum esset; et dum nichil tale in eo prospexit, confidentius ex eo gustauit, comedit, deditque uiro suo. Merito suo scilicet animal lubricum, et tortuosis anfractibus mobile, operi suo congruum per quem loqueretur elegit:  eoque per angelicam presentiam prestantioremque naturam spiritali nequitia sibi subiecto, et tamquam instrumento abutens, fallacia sermonicatus est femine, a parte scilicet inferiore illius humane copule incipiens, ut gradatim perueniret ad totum, non existimans uirum facile credulum nec errando posse decipi, sed dum alieno cedit errori. Sicut et Aaron erranti populo ad idolum fabricandum non consensit inductus, sed cessit obstrictus; nec Salomonem credibile est errorem putasse: ita credendum est illum uirum sue femine uni unum, hominem homini coniugi, ad Dei legem transgrediendam non tamquam uerum loquenti credidisse seductum, sed sociali necessitudine paruisse. Non enim frustra dixit Apostolus. Adam non est seductus, mulier autem seducta est ; nisi quod illa, quod ei serpens locutus est, tamquam uerum esset, accepit; ille autem ab unico noluit consortio dirimi, nec in communione peccati, nec ideo minus reus, si sciens prudensque  peccauit. Sequitur:

 Et aperti sunt oculi amborum. Neque enim ceci nati erant, ut imperitum uulgus opinatur, quando et ille uidit animalia, quibus nomina imposuit, et de illa legitur: uidit mulier quia bonum esset lignum. Patebant enim oculi eorum: sed ad hoc non erant aperti, hoc est, non attenti, ut cognoscerent quid eis indumentum gratie prestaret, quando membra eorum uoluntati repugnare nesciebant: qua gratia remota, ut pena reciproca inobedientia plecteretur, exstitit in motu corporis quedam impudens nouitas, unde esset indecens nuditas, et fecit attentos, reddiditque confusos. Sequitur: Cumque cognouissent se esse nudos. A gratia scilicet, a qua illis fiebat ut nuditas corporis in illa lege peccati eorum mentes repugnando confunderet. Sed quid est, quod ipse per mulierem decipit, et non per uirum? quia non potest ratio nostra seduci ad peccandum, nisi precedente delectatione in carnalis infirmitatis affectu, qui magis debet obtemperare rationi, tamquam uiro  dominanti; hoc enim in unoquoque homine geritur in occulto quodam secretoque coniugio. Suggestionem quippe serpentem accipimus, mulierem uero animalem corporis sensum, rationem autem uirum. Ergo quando occurrit mala suggestio, quasi serpens loquitur. Sed si sola cogitatio oblectatur illa suggestione, et refrenante ratione consensus explendi operis non succedit, sola uidetur mulier comedisse illicitum: quod si ipsum peccatum etiam et mens perpetrandum decernat, iam uir deceptus est, iam mulier cibum dedisse uiro uidetur; illicito enim consentire, de ligno prohibito manducare est. Tunc quippe iure a uita beata, tamquam a paradiso, expellitur homo, peccatumque ei imputatur, etiam si non sequatur effectus, quia etsi non est in factis culpa, in consensu tamen rea tenetur conscientia. Hec secundum anagogem: ceterum iuxta metaphoram poterit callidus serpens iste hereticorum uersutiam  designare: nonnulli enim loquacius atque subtilius promittunt illicita curiositate secretorum adapertionem atque scientiam boni et mali, et in ipso homine tamquam in arbore, que plantata est in medio paradisi, suam dignoscentiam nituntur demonstrare. Contra hunc serpentem clamat Apostolus; cum dicit: Metuo, ne sicut serpens Euam seduxit astutia sua, sic sensus uestri corrumpantur . Seducitur uerbis huius serpentis carnalis nostra concupiscentia, et per illam decipitur Christianus Adam, non Christus. Dicit ergo iste ad mulierem: Cur precepit uobis Deus ut non comederetis ex omni ligno paradisi? Sic hereticorum curiosa cupiditas, sic predicatores praui ad diligendam erroris fallaciam auditorum carnalium corda succendunt, dicentes, quare fugitis scientiam habere latentem? Noua semper exquirite, boni malique scientiam penetrate. Unde est illud in Salomone, quod mulier illa, hereticorum speciem tenens, dicit: Aque furtiue dulciores sunt, et panis absconditus suauior . Subiecit deinde idem  serpens: Quacumque die comederitis, statim aperientur oculi uestri, et eritis ut dii, scientes bonum et malum. Sic et omnes heretici diuinitatis meritum profitentur, atque scientie pollicitatione decipiunt et reprehendunt eos quos simpliciter credentes inuenerint; et quia omnino carnalia persuadent, quasi ad carnalium oculorum adapertionem conantur adducere, ut interiores oculos obscurent. uidit igitur mulier quod bonum esset lignum, tulitque de fructu illius et comedit. Mulier comedit antea, non uir, ideo quia carnales facilius persuadentur ad peccatum, nec tam uelociter spiritales decipiuntur, et dedit uiro suo, et comedit: utique, quia post delectationem carnalis concupiscentie nostre, etiam ratio nostra subiicitur ad peccandum. Sequitur: Consuerunt folia ficus, et fecerunt sibi perizomata. Quod nos campestria possumus nuncupare. Postquam cognouerunt miserabiliter se nudatos a gratia, qua fiebat ut nuditas corporis nulla lege peccati mentem eorum repugnando confunderet;  hoc postmodum cognouerunt, quod felicius ignorarent, si Deo obedientes et credentes non committerent quod cogeret experiri: proinde confusi inobedientia carnis sue, tamquam teste, pena inobedientie sue consuerunt folia ficus, et fecerunt sibi perizomata, siue campestria, quod nos alio nomine succinctoria possumus appellare. Campestria autem ex eo dicta, quod iuuenes, qui nudi exercebantur in campo, pudenda operiebant: unde qui ita succincti sunt, campestratos uulgus appellat. Cumque cognouissent se esse nudos, consuerunt folia ficus, unde se contegerent. Qui seculum asperum amplectuntur, qui pro religione uoluptatis carnalis arctantur, quique decepti heretica prauitate, et gratia Dei nudati, tegimenta mendaciorum, tamquam folia fici, colligunt, faciunt sibi succinctoria uanitatis, cum de Domino uel Ecclesia mentiuntur. Sequitur:

 Et cum audissent uocem Dei deambulantis in paradiso ad auram post meridiem. Quid est quod post peccatum hominis in paradiso, Dominus iam  non stat, sed ambulat? nisi quod irruente culpa a corde illorum remotum se demonstrabat, quos iam in suo precepto stabiles non uidebat. Quid est quod ad auram post meridiem dicit? nisi quod lux feruentior ueritatis ab eis abscesserat, et peccatrices animas constringebat frigus infidelitatis. Abscondit se Adam et uxor eius a facie Domini Dei, in medio ligni paradisi. Hec ei insipientia de peccati pena accessit, ei se latere posse uelle, quem latere nichil potest. Increpauit ergo Dominus Adam deambulans, ut cecis mentibus nequitiam suam non solum sermonibus, sed etiam rebus aperiret, quatenus peccator homo per uerba que fecerat audiret: et per deambulationem amisso eternitatis statu, mutabilitatis sue inconstantiam cerneret; et per auram feruore caritatis a se expulso, torporem suum animaduerteret; et per declinationem solis cognosceret quod ad tenebras propinquaret. Sequitur:

  uocauitque Dominus Deus Adam, et dixit ei: Adam, ubi es? Increpantis uox est, non ignorantis: non utique ignorando quesiuit, sed increpando admonuit, ut attenderet ubi esset, et unde cecidisset, tamquam si diceret: Qualis fueras, quando obediendo simpliciter incedebas, et qualis nunc appares, quando preuaricator effectus es? Qui etsi prius fortassis cum illis loquebatur, sicut cum angelis, nunc autem per subiectam creaturam illis apparuisse credendus est, et dicit: Adam, ubi es? uidit eum sub culpa lapsum, et iam suo peccato ueluti ab oculis ueritatis absconditum, quia tenebras erroris eius non approbat. Per hoc, quod uocat dicens: Ubi es? signum dat quia ad penitentiam reuocat. Per hoc quod requirit, aperte insinuat quia peccatores iure damnantur. Sequitur:

 Qui ait: uocem tuam audiui in paradiso, et timui, eo quod nudus essem, et abscondi me. Iam miserrimo errore tergiuersando respondit, quasi ideo possit displicere, quod nullus esset, cum utique illelius  Deo placeret, si sic maneret sicuti eum ipse fecerat. Et timui. Hoc est quod scriptum est: Auertisti faciem tuam a me, et factus sum conturbatus, eo quod nudus essem. Ante peccatum enim ideo se nudum non agnoscebat, quia eius intentio in superius erat. Et abscondi me. Quare? Quia in illa nuditate iam non audebat apparere, de qua ipse ceperat erubescere. Sequitur:

 Quis indicauit tibi quod nudus esses? nisi quod ex ligno, de quo preceperam tibi ne comederes, comedisti. Tunc ille non ad se culpam retulit, sed ad mulierem, quam Dominus dederat, et reatum suum oblique in auctorem redegit, qui ei mulierem dederat que ei tale persuaderet: ad cumulum peccati sui superbe respondit, non humiliter; quasi querimoniam in Deum dirigeret, cur ei talem dedisset sociam unde ei occasio peccati esset. Similiter et mulier sue culpe causam in Creatorem refert, quare serpentem per quem deciperetur in paradiso creauerit,  uel intrare permiserit. Serpens autem iam non requiritur, quia nec eius penitentia querebatur. Requisiti uero ad penitentiam, uocem defensionis contra iustam correptionem protulerunt. Unde nunc usque in usum peccantium trahitur, ut culpa cum agitur, defendatur, et unde finiri reatus debuit, inde cumuletur; nam serpens non interrogatur, quia nec confiteri peccatum potest, nec habet unde se excuset: prior tamen excepit penam, et non eam que ultimo iudicio reseruatur ipsi et angelis eius. Sed pena eius hoc in loco dicitur, ut in potestate habeat eos qui Dei precepta contemnunt, et inde maior pena est illi, quia de tali infelicitate letatur. Sequitur:

 Et ait Dominus Deus ad serpentem: Quia fecisti hoc, maledictus es inter omnia animantia et bestias terre: super pectus tuum gradieris, et terram comedes cunctis diebus uite tue. Nunc quod ad serpentem dicitur, et ad eum qui operatus est per serpentem, pertinere noscitur, non ad animal irrationabile, quia hoc non in sua natura uel uoluntate habuit  ut faceret, sed diabolus hoc de illo et per illum est operatus. Super pectus tuum gradieris, et terram comedes: siquidem in pectore calliditas nequitiarum eius indicatur, qui et terram deuorat, dum luxuria et libidine peccantium pascitur et delectatur. Cumque audissent uocem Domini Dei deambulantis in paradiso ad auram post meridiem. Deambulat Deus in illis, et non stat, qui stabiles in eius precepto non perseuerant: et bene, Ad auram post meridiem; quia iam ab eis aufertur lux illa feruentior ueritatis appropinquantibus errorum tenebris. Absconderunt se a facie Dei, in medio ligni paradisi. In medio namque ligni se abscondit, qui auersus a precepto Creatoris, in erroris atque arbitrii sui uoluptatibus uiuit. uocauitque Deus Adam dicens, Adam, ubi es? Hic ostendit quia si qui a fide uel bonis operibus ad mendacia sua desideriaque labuntur, non despicit illos Deus, sed adhuc ut redeant ad penitentiam uocat,  quia non uult mortem peccatoris, sed ut conuertatur, et uiuat . Ergo non est desperandum quibuslibet peccatoribus, dum et ipsi impii ad spem indulgentie prouocantur. Dicitur autem post hec serpenti, Maledictus eris inter omnia animantia, super pectus tuum et uentrem gradieris. Nomine pectoris significatur superbia mentis, nomine autem uentris significantur desideria carnis; his enim duabus rebus serpit diabolus aduersus eos quos uult decipere, id est, aut terrena cupiditate et luxuria, aut superbie insana ruina. Et terram manducabis; id est, ad te pertinebunt quos terrena cupiditate deceperis. Omnibus diebus uite tue; id est, omni tempore quo agis hanc potestatem, ante illam ultimam penam iudicii. Sequitur:

. Inimicitias ponam inter te et mulierem, et semen tuum et semen illius: ipsa conteret caput tuum, et tu insidiaberis calcaneo eius. Semen mulieris est totum genus humanum, semen serpentis carnalia desideria: que duo semina continuum inter se  gerere odium debent, ut non faciamus ea que diabolus uult. Quid est quod ait, Ipsa conteret caput tuum, et insidiaberis calcaneo eius? Caput serpentis est cogitatio illicite suggestionis, quod nos omni intentione conterere atque illidere ad petram, que est Christus, debemus. Calcaneum mulieris est extremum uite nostre tempus, quo diabolus nos acrius impugnare satagit: cui si uiriliter resistimus, uictoriam perseuerantie cum salute nostra percipiemus. Inimicitias ponam inter te et mulierem, et semen tuum et semen illius. Semen diaboli, peruersa suggestio est. Semen mulieris, fructus est boni operis quo peruerse suggestioni resistitur. Ipsa caput illius conterit, si eum mens in ipso initio male suggestionis excludit; ille insidiatur calcaneo eius, quia mentem, quam in prima suggestione non decipit, decipere in fine contendit. Quidam autem, quod dictum est, Inimicitias ponam inter te et mulierem, de uirgine, unde natus est Dominus, intellexerunt, eo quod illo tempore ex ea  Dominus nasciturus ad inimicum deuincendum et mortem, cuius ille auctor erat, destruendam promittebatur. Nam illud quod subiunctum est, Ipsa conteret caput tuum, et tu insidiaberis calcaneo, hoc defructu uentris Marie, qui est Christus, intelligunt: id est, tu eum supplantabis, ut moriatur, ille autem uictor resurget, et caput tuum conteret, quod est mors: sicut et Dauid dixerat ex persona Patris ad Filium, Super aspidem et basiliscum ambulabis, et conculcabis leonem, et draconem . Aspidem dixit mortem, basiliscum peccatum, leonem Antichristum, draconem diabolum. Sequitur:

 Sub uiri potestate eris, et ipse dominabitur tibi. Queritur cum dicit. Sub uiri potestate eris, si non peccasset mulier, si esset sub potestate uiri? Esset utique, sed ea seruitute que per dilectionem operatur, et foras mittit timorem; post peccatum uero conditionalis seruitutis timore, qui per disciplinam operatur, ueniens de maledictionis pena, et non potius de equalitate nature. Appetitum ergo  eius uir habet subiugatum, ut iuxta hanc legem mulieri modum imponat. De pena autem mulieris quid significat, quod ei dicitur, In dolore paries filios; nisi quia carnalis uoluntas cum aliquam malam consuetudinem uult uincere patitur in exordio dolores, atque ita per meliorem consuetudinem parit bonum opus quasi filios? Quod uero adiecit, Et conuersio tua ad uirum tuum, et ipse tui dominabitur; hoc significat quod illa uoluptas carnalis, que cum dolore reluctauerat, ut faceret consuetudinem bonam, iam ipsis erudita doloribus cautior fit, et ne corruat obtemperat rationi, et libenter seruit quasi uiro iubenti. Sequitur:

 Ade uero dixit: Quia audisti uocem uxoris tue. Culpat itaque uirum, quia preueniens Dei mandatum uxoris preposuit uoluntatem, cui debuit dominari: Et comedisti ex ligno de quo preceperam tibi ne comederes. Denuo arguitur de gule  concupiscentia, que in lapsu preuaricationis pena secunda post superbiam est. Maledicta terra in opere tuo. Opera hic non ut ruris colendi sit, sed peccata significat, ut in Hebreo habetur. Hoc et in Aquila non discordat, dicens, Maledicta humus propter te; spinas et tribulos germinabit tibi. Incentiua quodammodo uitiorum, que in nobis nullo modo essent, si felicitatem paradisi primus homo non perdidisset. Sequitur:

 In sudore uultus tui uesceris pane tuo, donec reuertaris in terram, de qua sumptus es. Illum intelligi uoluit panem, qui se de celo descendisse testatus est, qui dat uitam mundo . Hunc ergo panem cum maximo sudore et penitentie satisfactione accipiunt penitentes. Cum uero dixisset Deus, Adam, ubi es? mortem significauit anime, que facta est illo deserente: dicendo, Puluis es, et in puluerem reuerteris, mortem significauit corporis, que illi fit, anima discedente. Propterea de morte secunda nichil dixisse  credendus est, quia occultam esse uoluit propter dispensationem Testamenti noui, ubi secunda mors apertissime declaratur, ut prius ista mors, que communis est omnibus; mors uero secunda non utique communis est omnibus. Sequitur:

 Fecit quoque Dominus Deus Ade et uxori eius tunicas pelliceas, et induit eos. In tunicis pelliceis mortis est intelligenda conditio, ut qui per inobedientiam Dei similitudinem, id est, immortalitatem tenere noluerunt, per mortis conditionem similitudinem susciperent iumentorum et pecudum. Ipsi sibi precinctoria de foliis fici, et Deus illis tunicas pelliceas fecit: id est, ipsi appetierunt mentiendi libidinem, relicta facie ueritatis, et Deus mutauit corpora eorum in ista mortalitate carnis: quia cum homo per superbiam Deus esse appetiit, usque ad belluarum mortalitatem deiectus est. Sequitur:

 Ecce Adam quasi unus ex nobis factus est. Id est, quasi ipse Dominus et creator eius, quod pertinet ad irrisionem insultantis: ex nobis, ad exemplum  timoris; quod non solum non ita fuit ut fieri uoluit, sed nec illud quod factus fuerat conseruauit. Quod uero addidit, Quasi unus ex nobis; hoc propter Trinitatem dictum est: sicut et illud, Faciamus hominem ad imaginem et similitudinem nostram. Sequitur: Sciens bonum et malum. Ut ipse per experimentum malum disceret, quod Deus per sapientiam nouit. Sequitur: Nunc ergo uidete, ne forte mittat manum suam, et sumat etiam de ligno uite, et comedat, et uiuat in eternum. uere ut clementissimus Dominus eisdem dignatus est consulere ad salutem, ne forte per transgressionem indigni iam facti de ligno uite presumerent edere, et ad perpetuum uiuerent cruciatum. Exsules itaque sunt ab illius esu ad tempus effecti, ut per congruam penitentie satisfactionem rursum illuc unde emissi fuerant reuerterentur. Potest ergo uideri propterea in laborem homo huius uite esse dimissus, ut aliquando manum porrigat ad arborem uite.

  Emisitque eum Dominus Deus de paradiso uoluptatis, ut operaretur terram, de qua sumptus est. Id est, in isto corpore laboraret, et ibi posset collocare sibi meritum redeundi. Et collocauit eum ante paradisum. Et hoc significantia factum est, ut contra paradisum, in quo beata uita etiam spiritaliter significabatur, habitaret peccator utique in miseria. Et ordinauit Cherubin et flammeam rompheam, que uertitur custodire uiam ligni uite. Hoc per celestes utique potestates etiam in paradiso uisibiliter factum esse credendum est, ut per angelicum ministerium esset illic ignea quedam custodia: non tamen frustra factum est, nisi quia significari aliquid etiam de spiritali paradiso non est utique dubitandum; sed alius sensus in Hebreo est quam hic legitur, ait enim, Eiecit Adam  et habitare fecit ante paradisum uoluptatis Cherubin et flammeum gladium, qui uerteretur, et custodiret uiam ligni uite: non quod ipsum Adam, quem eiecerat Deus, habitare  fecerit contra paradisum uoluptatis: sed quod illo eiecto, ante fores paradisi Cherubin et flammeum gladium posuerit ad custodiendum paradisi uestibulum, ne quis possit intrare. uocaturque dehinc Eua mater uiuorum, id est, recte factorum: quibus contraria sunt peccata, que nomine mortuorum significantur. Iam uero per sententiam que in uirum infertur, ratio nostra arguitur; que et supra peccati concupiscentia seducta, a paradiso beatitudinis remota, habet maledictiones terrene operationis, habet et dolores temporalium curarum, quasi spinas et tribulos. Sic tamen dimittitur de paradiso beatitudinis, ut operaretur terram, id est in corpore isto laboret, et collocet sibi meritum redeundi ad uitam beatam, que paradisi nomine significatur, possitque aliquando manum porrigere ad arborem uite, et uiuere in eternum. Manus autem porrectio bene significat crucem, uel cruciatum penitentie, per quem uita eterna recuperatur. Accipit etiam tunicam pelliceam diuino iudicio, quo nomine corporis mortalitas significatur  in historia: in allegoria autem a carnalibus sensibus abstracte uoluptates, que carnaliter uiuentem diuina lege consequuntur et contegunt: qui si aliquando ad Deum conuertitur, per flammeam frameam, id est, per tribulationes temporales peccata sua agnoscendo et gemendo: et per Cherubin, id est, per plenitudinem scientie, quod est caritas, peruenit ad arborem uite Christum, et uiuet in eternum. Cherubin namque plenitudo scientie interpretatur: framea uero uersatilis posita ad custodiendam uiam ligni uite, temporales pene intelliguntur, nemo enim potest peruenire ad arborem uite, nisi per has duas res, tolerantiam scilicet molestiarum, et plenitudinem scientie, id est, per caritatem Dei et proximi: Plenitudo enim legis est caritas. Sequitur:

 Adam uero cognouit Euam uxorem suam, que concepit et peperit Cain dicens, Possedi hominem per Deum. Cain autem interpretatur possessio: unde dictum est, quando natus est, Acquisiui  hominem per Deum; neque enim, illo nato, dixisset Adam quod dixisse legitur, Acquisiui hominem per Deum, nisi illis duobus ipse fuisset homo nascendo additus primus. Natus est igitur prior Cain ex illis duobus generis humani parentibus, pertinens ad hominum ciuitatem; posterior Abel, ad ciuitatem Dei. Sicut enim in uno homine, quod dixit Apostolus, experimur, quia non primum quod spiritale est, sed quod animale, postea quod spiritale ; unde unusquisque quoniam ex damnata progenie exoritur, primo sit necesse est ex Adam malus atque carnalis. Quod si in Christum renascendo profecerit, poterit esse bonus et spiritalis sic in uniuerso genere humano cum primum iste due ceperunt nascendo atque moriendo procurrere ciuitates, prior est natus ciuis huius seculi, posterior autem isto peregrinus in seculo, et pertinens ad ciuitatem Dei. Sequitur:

 Fuit autem Abel pastor ouium, et Cain agricola. Factum est autem, post multos dies, ut  offerret Cain de fructibus terre munera Domino. Abel quoque obtulit de primogenitis gregis sui, et de adipibus eorum: et respexit Deus ad Abel et ad munera eius. Ad Cain uero et ad munera eius non respexit: iratusque est Cain uehementer, et concidit uultus eius. Unde scire poterat Cain quod fratris munera suscepisset Deus, et sua repudiasset, nisi quod illa interpretatio uera est, quam Theodotion posuit, Et inflammauit Dominus super Abel, et super sacrificium eius: super Cain uero et super sacrificium eius non inflammauit. Ignem autem ad sacrificium deuorandum solitum uenire de celo, et in dedicatione templi sub Salomone legimus, et quando Elias in monte Carmelo construxit altare. Sequitur:

 Dixitque Dominus ad eum, Quare iratus es? et cur concidit facies tua? Nonne si bene egeris, reciptes; sin autem male, statim in foribus aderit peccatum tuum? sed sub te erit appetitus eius, et tu dominaberis illius. Hoc est, quare irasceris, et inuidie in  fratrem liuore torqueris? cur iratum uultum dimittis in terram? nonne si bene egeris, dimittetur tibi omne delictum? siue, ut Theodotion ait, acceptabile erit, id est, munus tuum suscipiam, ut suscepi fratris tui: quod si male egeris, illico peccatum tuum ante uestibulum tuum sedebit, et tali ianitore comitaberis? uerum quia liberi arbitrii es, moneo ut non tui peccatum, sed tu peccato domineris. Natiuitas duorum filiorum Adam similitudinem habet duorum populorum qui erant diuersis temporibus ad fidem uenturi, pari opere et dissimili caritate ante Deum. Fuit autem Abel pastor ouium, et Cain agricola. Sed sicut Cain Sacrificium ex terre fructibus reprobatur, Abel autem sacrificium ex ouibus et earum adipe suscipitur; ita noui Testamenti fides ex innocentia grata Deum laudans, ueteris Testamenti terrenis operibus antefertur. Sequitur:

 Dixitque Cain ad Abel fratrem suum, Egrediamur foras in agrum. Cumque essent in agro, consurrexit Cain aduersus fratrem suum, et interfecit  eum. Et ait Dominus ad Cain: Ubi est Abel frater tuus? Qui respondit, Nescio. Interrogat non tamquam ignarus, sed tamquam iudex qui reum puniat. uox, inquit, sanguinis fratris tui clamat ad me de terra. Clamare autem sanguis Abel ad Dominum dicitur, non uoce, sed causa. Cui Cain ad cumulum peccati sui, fallaciter ac superbe respondit, putans Deum latere que gesserat. Nescio: num custos fratris mei sum ego? Cui Deus ait, Arbitraris me quod gessisti nescire, qui cogitationem quam impie conceperas inspiciens, ne opere consummares premonui? Sed ne causeris iniuste me aduersum te proferre sententiam, ego tibi accusationem non infero: sed est testis qui te accusat, uox uidelicet sanguinis fratris tui, que clamat ad me de terra. Sequitur:

 Responditque Cain ad Dominum, Maior est iniquitas mea quam ut ueniam merear. Id est, plus peccaui, quam ut merear absolui. Ecce eiicis me hodie a facie tua, et a facie tua abscondar, ut  latitem; et ero gemens super terram; et erit omnis qui inuenerit me, occidet me. Eiicior, inquit, a conspectu tuo, et conscientia sceleris lucem ipsam ferre non sustinens, adiecit, Abscondar ut latitem, eritque omnis qui inuenerit me, occidet me. Dum ex tremore corporis et furia mentis agitatur, eum se esse intelligit qui mereatur interfici. uerum Deus nolens eum compendio mortis finire cruciatus, nec tradi pene, qua ipse se damnauerat, ait, Non sic; id est, non ut tu estimas morioris, et mortem pro remedio accipies, uerum uiues usque ad septimam generationem, et conscientie tue igne torqueberis: ita ut quicumque te occiderit, secundum duplicem intelligentiam, aut in septima generatione, aut magno te liberet cruciatu, non quod ipse, qui percusserit Cain septem ultionibus subiiciendus sit; sed quod septem uindictas que in Cain tanto tempore cucurrerunt soluat interfector, occidens eum qui uite fuerat derelictus ad penam. Ut autem quod dicimus manifestius fiat, quotidiane consuetudinis ponamus exemplum. Loquitur  inter uerbera seruus ad Dominum: Quia incendi domum tuam et uniuersam substantiam dissipaui, interfice me. Dominusque respondet: Non, ut tu uis, morieris et finies morte supplicia, uerum longo tempore custodieris ad uitam, et tam infeliciter in hac luce uersaberis, ut quicumque te occiderit beneficium prestet occiso, dum tam multis te liberat cruciatibus: et secundum Septuaginta quidem hic nobis sensus uidetur. De eo autem quod Aquila posuit, Septempliciter, et Symmachus Hebdomas, siue Septimus ulciscetur, maiorum nostrorum ista sententia est, quod putant in septima generatione a Lamech interfectum Cain. Adam quippe genuit Cain, Cain genuit Enoch, porro Enoch genuit Irad, et Irad genuit Mauiahel, et Mauiahel genuit Matusahel, et Matusahel genuit Lamech qui est septimus ab Adam: non sponte, ut in quodam Hebraico uolumine scribitur, interfecit Cain, ut ipse postea confitetur, Quoniam  uirum occidi in uulnere meo, et iuuenem in liuore meo. Alii de septem uindictis Cain uaria suspicantur, et primum eius asserunt fuisse peccatum, quod non recte diuiserit; secundum, quod inuiderit fratri; tertium quod dolose egerit, dicens: Transeamus in campum; quartum, quod occiderit; quintum, quod procaciter negauerit; sextum, quod seipsum damnauerit, dicens: Maior mea culpa est, quam ut ueniam merear; septimum quod nec damnatus egerit penitentiam. Et dicunt illum a clementissimo Deo ideo usque ad generationes septem fuisse dilatum, ut saltem malis ipsis, et longeue uite merore compulsus penitentiam ageret, et mereretur absolui. Nonnulli septenarium numerum plenum et perfectum interpretantur, de multis Scripturarum locis testimonia contrahentes; et hunc esse sensum quem supra prestrinximus, quod qui interfecerit Cain, ab ingenti eum omnis supplicii transitorii liberet pena: quoniam septies uindicabitur de Cain, de Lamech autem septuagies septies. Tradunt Hebrei 77 animas ex Lamech  progenie reperiri, que diluuio delete sunt; et in hoc numero de Lamech factam esse uindictam, quod genus ipsius usque ad cataclysmum perseuerauerit: alii ab Adam usque ad Christum 77 generationes asseuerant, secundum Luce euangeliste auctoritatem. Sicut ergo septima generatione Cain peccatum est dissolutum, non uindicauit quippe Dominus bis in idipsum, et qui semel recepit mala sua in uita sua, non eosdem cruciatus patietur in morte, quod est passus in uita; ita et Lamech peccatum, id est, totius mundi, atque sanguinis, qui effusus est, Christi soluetur aduentu, qui tulit peccata mundi, qui lauit amictum suum in sanguine uue, et torcular calcauit solus, et in ascensione sua miraculum prebuit Angelis.

 Posuitque Dominus in Cain signum, ut non eum interficeret omnis qui inuenisset eum. Ipsum uidelicet signum, quod tremens et gemens, uagus et profugus semper uiueret, nec uspiam in orbe terrarum  sedes posset habere quietas; atque ideo ut saluari posset, edificauit ciuitatem. Dixit Deus ad Cain: Si recte offeras, et recte non diuidas, peccasti; utique, quia etsi antea Iudei recte illa fecerunt, in eo tamen infidelitatis rei sunt, quia, Christo ueniente, iam tempus noui Testamenti a tempore ueteris Testamenti non distinxerunt. Quod si obtemperasset Cain, Deo dicente, Quiesce, sub te erit appetitus tuus, et tu dominaberis illius; ad se conuertisset peccatum suum, sibi hoc tribuens et confitens Deo; ac sic adiutus indulgentie gratia, ipse peccato suo dominaretur non illo sibi dominante seruus esset peccati, nec fratrem occidisset innocentem. Sic et Iudei, in quorum figura hec gerebantur, si quiescerent a sua perturbatione, et tempus salutis per gratiam in peccatorum remissionem cognoscentes audirent Christum dicentem, Non ueni uocare iustos, sed peccatores in penitentia ; tunc ad se conuerterent peccatum suum in confessione, sicut in psalmo XL scriptum est, medico dicentes, Ego dixi, Domine, miserere mei,  sana animam meam, qui peccaui tibi ; eidemque peccato quamdiu in eorum corpore esset adhuc mortali, per spem gratie liberi dominarentur. Nunc autem ignorantes Dei iustitiam, et suam uolentes constituere, elati de operibus legis, non humiliati de peccatis suis non quieuerunt, sed offenderunt in lapidem offensionis, et exarserunt iracundia aduersus Christum, cuius opera uidentes, accepta Deo esse doluerunt. Sequitur, Itaque post hec occiditur Abel minor natu a fratre Cain maiore natu. Occiditur Christus caput populi minoris natu, a populo Iudeorum maiore natu: ille in campo, iste in Caluarie loco. Interrogat Deus Cain, non tamquam ignarus eum a quo discat, sed tamquam iudex reum quem puniat. et dicit ubi sit frater eius; responditque ille se nescire, nec eius esse custodem. Usque nunc quid nobis respondent Iudei, cum eos sanctarum Scripturarum uoce interrogamus de Christo? Illi nescire se  Christum respondent; fallax enim Cain ignorantia Iudeorum est falsa negatio. Essent autem quodammodo Christi custodes, si Christianam fidem accipere et custodire uoluissent. Sequitur: Dixit Deus ad Cain, Quid fecisti? uox sanguinis fratris tui clamat ad me de terra. Sic arguit in Scripturis sanctis uox diuina Iudeos; habet enim uocem magnam sanguis Christi in terra. Cum enim accepto sacramento ab omnibus gentibus respondetur, Amen; hec est uox clara, uox sanguinis, quam sanguis iste exprimit ex ore fidelium, eodem sanguine redemptorum. Dixit Deus ad Cain, Maledictus eris a terra, que aperuit os suum, et suscepit sanguinem fratris tui de manu tua. Maledictus est enim populus Iudeorum infidelis a terra. id est, ab Ecclesia, que aperuit os suum in confessione peccatorum, accipere sanguinem Christi, qui effusus est in remissionem peccatorum omnium, de manu persecutoris nolentis esse sub gratia, sed sub lege, ut esset ab Ecclesia maledictus; id est, ut ostenderet eum Ecclesia maledictum testificante Apostolo, Quicumque  enim, inquit, ex operibus legis sunt, sub maledicto sunt legis . Cum operatus fueris terram, non dabit tibi fructus suos. In ipsa enim terra quam Christus portauit, id est, in eius carne ipsi operati sunt salutem nostram crucifigendo Christum, qui mortuus est propter delicta nostra : nec tamen eis dedit eadem terra uirtutem suam, quia non iustificati sunt in uirtute resurrectionis eius qui resurrexit propter iustificationem nostram; qui etsi crucifixus est ex infirmitate nostra, sed uiuit ex uirtute Dei . Hec est ergo uirtus terre illius, quam non ostendit impiis et incredulis; unde nec resurgens eis, a quibus erat crucifixus, apparuit, tamquam Cain operante terram, ut granum illud seminaretur. uagus et profugus, siue, ut in Septuaginta scriptum est, Gemens et tremens eris super terram: nunc ecce quis non uideat, quis non agnoscat in tota terra, quacumque dispersus est ille populus, quomodo sit uagus in gentibus et profugus ab Ierusalem: quomodo gemat  merore amissi regni, et tremat tremore sub innumerabilibus populis Christianis? Ideoque respondit, dicens, Maior est iniquitas mea quam ut ueniam merear. Ecce eiicis me hodie a facie terre, et a facie tua abscondar, et ero uagus et profugus in terra. Igitur omnis qui inuenerit me, occidet me. uere inde uagus, et profugus gemit et tremit, ne etiam regno terreno perdito, ista uisibili morte occidatur. Hanc dicit maiorem causam quam illam, quod terra nostra non dat uirtutem suam, ne spiritaliter moriatur; carnaliter enim sapit et abscondit se a facie Dei, id est, iratum habere Deum graue non putat; sed hoc timet, ne inueniatur et occidatur; carnaliter enim sapit, tamquam operans terram, cuius uirtutem non accepit. Sapere autem secundum carnem mors est, quam ille non intelligens, amisso regno, gemit et corporalem mortem tremit. Sed quid ei respondit Deus? Nequaquam ita fiet; sed omnis qui occiderit Cain, septuplum punietur; siue, ut Septuaginta transtulerunt, Septem uindictas exsoluet; id est, non sic quomodo  dicis, non corporali morte interibit genus impium carnalium Iudeorum: quicumque eos ita perdiderit, septem uindictas exsoluet; id est, auferet ab eis septem uindictas, quibus alligati sunt propter reatum occisi Christi. Hoc toto tempore, quod septenario dierum numero uoluitur, magis quia non interiit gens Iudeorum, satis apparet fidelibus Christianis, sed solam dispersionem meruerint, iuxta quod ait Scriptura: Ne occideris eos, ne quando obliuiscantur populi mei legis tue, disperge illos in uirtute tua et depone eos . Posuit Dominus in Cain signum, ut non eum interficeret omnis qui inuenisset eum. Hoc reuera mirabile est, quemadmodum omnes gentes, que a Romanis subiugate sunt, in ritum Romanorum sacrorum transierint, eaque sacrilegia obseruanda et celebranda susceperunt. Gens autem Iudeorum siue sub paganis regibus, siue sub Christianis non amisit signum legis et circumcisionis sue, quo a ceteris  gentibus populisque distinguitur: sed omnis imperator uel rex, qui eos in regno suo inuenit, cum ipso signo eos inuenit, et non occidit. Exiit ergo a facie Domini, et habitauit in terra Naid, quod dicitur interpretatum commotio, siue instabilis et fluctuans et sedis incerte, contra quod malum Deus rogatus in psalmo, Ne dederis in motu pedes meos, et manus peccatorum non moueant me . Nunc uero Iudei et omnes qui diuersis erroribus contumaces sunt, resistendo ueritati; uenundati exeunt a facie Dei, id est, a misericordia dilectionis eius, uel a participatione lucis eius: et habitant profugi in terra commotionis, id est, in carnali conturbatione, contra iucunditatem Dei, hoc est, contra Eden, quod interpretatur epulatio, ubi est plantatus paradisus. Sequitur:

 Cognouit autem Cain uxorem suam, que concepit et peperit Enoch; et edificauit ciuitatem, uocauitque nomen eius ex nomine filii sui Enoch. Non est consequens quidem ut istum primum filium genuisse  credatur; neque enim hoc ex eo putandum est, quia dictus est cognouisse uxorem suam, quasi tunc se illi primitus concumbendo miscuisset: nam et de ipso patre omnium Adam non tunc solum hoc dictum est, quando conceptus est Cain, quem primogenitum uidetur habuisse; uerum etiam posterius eadem Scriptura, Cognouit, inquit, Adam Euam uxorem suam, et concepit, et peperit filium, et nominauit nomen illius Seth. Unde intelligitur ita solere etiam illam Scripturam loqui, quamuis non semper, cum in ea legitur factos homines fuisse conceptos: non tamen solum cum primum sibi sexus uterque misceretur; nec illo necessarium est argumento, ut primogenitum patri existimemus Enoch, quod eius nomine illa ciuitas nuncupata est: non enim abest ut propter aliquam causam, cum et alios haberet, diligeret eum pater ceteris amplius: neque enim et Iudas primogenitus fuit, a quo Iudea cognominata est et Iudei. Sed etiamsi conditor ciuitatis istius iste filius primus natus  est, non ideo putandum est tunc a patre condite ciuitati nomen eius impositum, quando natus est, quia nec constitui tunc ab uno poterat ciuitas, que nichil est aliud quam hominum multitudo aliquo societatis uinculo colligata, sed cum illius hominis familia tanta numerositate cresceret, ut haberet etiam populi quantitatem, tunc potuit utique fieri, ut ciuitatem constitueret, et nomen primogeniti sui constitute imponeret ciuitati. Quam ob rem nullus prudens rerum estimator dubitauerit Cain, non solum aliquam, uerum etiam magnam potuisse condere ciuitatem, quando in tam longum tempus protendebatur uita mortalium. Sequitur:

 Porro Enoch genuit Irad, et Irad genuit Mauiahel, et Mauiahel genuit Matusahel, et Matusahel genuit Lamech, qui accepit uxores duas, nomen uni Ada, et nomen alteri Sela, genuitque Ada Iobal, qui fuit pater habitantium in tentoriis atque pastorum: Sela quoque genuit Tubulcain, qui fuit malleator et faber in cuncta opera eris et ferri. Soror uero Tubalcain,  Nema. Non enim puto incassum scriptum esse quod in eis generationibus, que propagantur ex illo qui est appellatus Seth, cum genuisse filios filiasque dicatur, nulla ibi genita nominatim emina expressa est: in his autem que propagantur ex Cain, in ipso fine, quo pertingunt nouissima femina genita nominatur; sic enim legitur, Matusahel genuit Lamech. Et sumpsit sibi Lamech duas uxores, nomen uni Ada, et nomen secunde Sela, que peperit Iobal. Hic erat pater habitantium in tentoriis atque pastorum, et nomen fratris eius Tubal. Ipse fuit pater canentium cithara et organo. Sela quoque genuit Tubalcain, qui fuit malleator et faber in cuncta opera eris et ferri. Soror uero Tubalcain, Nema. Hucusque porrecte sunt generationes ex Cain, que sunt omnes ab Adam octo, annumerato ipso Adam, septem scilicet usque ad Lamech, qui duarum maritus uxorum fuit, et octaua generatio est in filiis eius, in quibus  commemoratur et femina: ubi eleganter significatum est terrenam ciuitatem usque in sui finem carnales habituram generationes, que marium feminarumque coniunctione proueniunt; unde et ipse, quod preter Euam nusquam reperitur, ante diluuium nominibus propriis exprimuntur uxores illius hominis, qui nominatur hic nouissimus pater. Cum ergo esset utriusque generis Adam pater, id est, et cuius series ad terrenam, et cuius series ad celestem pertineret ciuitatem, occiso Abel, atque in eius interfectione commendato mirabili sacramento, facti sunt duo patres singulorum generum in Cain et Seth: in quorum filiis commemorari oportebat duarum istarum ciuitatum generationem, et mortalium euidentius indicia clarere ceperunt. Cain quippe genuit Enoch. Enoch autem interpretatur dedicatio: hic enim dedicatur terrena ciuitas ubi conditur, quoniam hic habet eum quem et intendit et appetit finem. Hunc secutus Abel, quem maior frater occidit, prefigurationem quamdam peregrinantis ciuitatis Dei,  quod esset ab impiis, et quodammodo terrigenis, id est, terrenam originem diligentibus, et terrene ciuitatis terrena felicitate gaudentibus, persecutiones passura, primus ostendit. Sed quot annorum erat Adam cum eos genuit, non apparet. Exinde digeruntur alie generationes ex Cain, alie de illo quem genuit Adam in eius successionem, quem frater occidit, appellauitque nomen illius Seth, dicens, ut scriptum est, Suscitauit enim mihi Deus se nen aliud pro Abel, quem occidit Cain. Nullus de progenie Cain, cum dinumerata sit commemoratio Adam, usque ad octauam generationem, quot annorum fuisset, expressus est, quando genuit eum qui commemoratur post eum: noluit enim Spiritus Dei in terrene ciuitatis generationibus tempora notare ante diluuium, sed in celestis maluit, tamquam essent memorie digniores. Sequitur:

 Cognouit quoque Adam adhuc uxorem suam, et peperit filium, uocauitque nomen illius  Seth, dicens, Posuit mihi Dominus semen aliud pro Abel, quem occidit Cain. Sed et Seth natus est filius, quem uocauit Enos: iste cepit inuocare nomen Domini. Potuit quippe Adam diuinitus admonitus dicere, posteaquam Seth natus est, Suscitauit mihi Deus semen aliud pro Abel, quem occidit Cain, quoniam talis erat futurus qui impleret illius sanctitatem. Sed et Seth natus est filius, quem uocauit Enos: iste cepit inuocare nomen Domini. Ex duobus namque illis hominibus, Abel, quod interpretatur luctus, et eius fratre Seth, quod interpretatur resurrectio, mors Christi et uita eius ex mortuis figuratur: ex qua fide hic gignitur ciuitas Dei, id est, homo qui cepit inuocare nomen Domini. Spe enim salui facti sumus, ut ait Apostolus . Nam quis uacare hoc existimet ab altitudine sacramenti? numquid enim Abel non cepit inuocare nomen Domini Dei; uel, sicut in Septuaginta Interpretibus habetur, Iste sperauit inuocare nomen Domini Dei, cuius sacrificium Scriptura tam acceptum Deo fuisse commemorat? Numquid ipse Seth non cepit  uel sperauit inuocare nomen Domini Dei, de quo dictum est, Suscitauit mihi Deus semen aliud pro Abel? Cur ergo huic proprie tribuitur quod piorum omnium intelligitur esse commune? nisi quia oportebat in eo qui de patre generationum in meliorem partem, hoc est, superne ciuitatis, primus commemoratur exortus, prefigurari hominem, id est, hominum societatem, que non secundum hominem in re felicitatis terrene, sed secundum Deum uiuit in spe felicitatis eterne. Hoc ipsum enim quo dicitur, Et nominauit nomen eius Enos, quod interpretatur homo, ac deinde additur, Hic sperauit uel cepit inuocare nomen Domini Dei; satis ostenditur quod non in se ipso spem ponere debeat homo: Maledictus, enim omnis, sicut alibi legitur, qui spem suam ponit in homine ; ac per hoc nec in se, ut sit ciuis alterius ciuitatis, que non secundum filium Cain dedicatur hoc tempore, id est, mortalis huius seculi, sed in illa immortalitate  beatitudinis sempiterne. Nam et ista propago, cuius pater Seth, in ea generatione habet dedicationis nomen que septima est ex Adam, annumerato Adam. Septimus enim ab illo natus est Enoch, quod interpretatur dedicatio; sed ipse est ille translatus, quoniam placuit Deo, et insigni numero in ordine generationum, quo sabbatum consecratum est, septimo scilicet ab Adam. Ab ipso autem patre istarum generationum, que discernuntur a progenie Cain, id est, a Seth, sextus est, quoto die factus est homo, et consummauit Deus omnia opera sua. Sed huius Enoch translatio nostre dedicationis est prefigurata dilatio, que quidem iam facta est in Christo capite nostro: qui sic resurrexit, ut non moriatur ulterius; et quod precessit in capite, speratur in corpore. Sequitur:

 Hic est liber generationis Adam. In die qua creauit Deus hominem, ad similitudinem Dei fecit illum. Masculum et feminam fecit eos Deus, et benedixit illis, et uocauit nomen eorum Adam  in die, quo creati sunt. Sed quare hinc reditur ad istam recapitulationem, postea quam commemoratus est filius Seth, qui cepit, uel sperauit inuocare nomen Domini Dei? Sed sciendum est quod Enos filius Seth interpretatur homo, non sicut Adam: et ipsum enim nomen, homo, interpretatur, sed commune perhibetur esse in illa lingua, id est, in Hebrea, masculo et femine; nam sic de illo scriptum est, Masculum et feminam fecit illos, et benedixit illis, et uocauit nomen eorum Adam ; unde non ambigitur sic appellatam fuisse feminam Euam proprio nomine, ut tamen Adam, quod interpretatur homo, nomen esset amborum. Enos autem sic interpretatur, homo, ut hoc non posse feminam nuncupari periti lingue illius asseuerent: tamquam filius resurrectionis, ubi non nubent, neque uxores ducent; non enim erit in resurrectione generatio, cum illuc perduxerit regeneratio. Sequitur:

 uixit autem Adam centum triginta annis,  et genuit filium ad imaginem et similitudinem suam uocauitque nomen eius Seth. uixit quoque Seth centum quinque annis, et genuit Enos. uixit uero Enos nonaginta annis, et genuit Cainan. Dicet aliquis, Credendumne est hominem filios generaturum, nec habentem propositum continentie, centum et amplius, uel certe secundum Hebreos non multo minus, id est, octuaginta, septuaginta, sexaginta annos a concumbendi opere non uacare: aut si non uacarent, nichil prolis gignere potuisse? Hec questio duobus modis soluitur: aut enim tanto senior fuit proportione pubertas, quanto uite totius maior annositas; aut quod magis uideo esse credibile, non hic primogeniti filii commemorati sunt, sed quos successionis ordo poscebat, ut perueniretur ad Ne, a quo rursus ad Abraham uidemus esse peruentum, ac deinde usque ad certum articulum temporis: quantum oportebat signari, etiam generationibus commemoratis, cursum gloriosissime ciuitatis in hoc mundo peregrinantis, et supernam patriam requirentis. Quod enim negari  non potest, prior omnibus Cain ex coniunctione maris et femine natus est; hunc secutus Abel, quem maior frater occidit: sed quot annorum erat Adam cum eos genuit non apparet. Porro autem Seth quando natus est, non quidem taciti sunt anni patris eius, sed iam genuerat alios: et utrum solos Cain et Abel; non enim quia soli nominati sunt, propter ordines generationum quas commemorare oportebat, ideo consequens uideri debet solos fuisse tunc generatos ex Adam. Cum enim silentio coopertis omnibus nominibus ceterorum, legatur eum genuisse filios et filias, quota fuerit ista proles eius quis presumat asseuerare si culpam temeritatis euitat? Adam autem cum esset centum triginta annorum, genuit Seth. Seth autem cum centum quinque esset annorum, genuit Enos. Quis possit inconsideratus asseuerare hunc eius primogenitum fuisse, ut admirantes merito requiramus quomodo per tot annos immunis fuerit a  connubio, sine ullo proposito continentie, uel non genuerit coniugatus: quando quidem etiam de ipso legitur, Et genuit filios et filias, et fuerunt omnes dies Seth nongentorum duodecim annorum, et mortuus est; atque ita deinceps quorum anni commemorantur, nec filios filiasque genuisse reticentur: ac per hoc non apparet omnino utrum qui nominatur genitus, ipse fuerit primogenitus. Immo uero quia credibile non est patres illos etate longa aut impuberes fuisse, aut coniugibus caruisse, uel fetibus, nec illos eorum filios primos eis natos fuisse credibile est: sed cum sacre scriptor historie ad ortum uitamque Ne, cuius tempore diluuium factum est, per successiones generationum notatis temporibus intenderet peruenire, eas utique commemorauit, non que prime suis parentibus fuerint, sed que in propagationis ordinem uenerint; exempli gratia, quo ut id fiat apertius, aliquid interponam, unde nullus ambigat fieri potuisse quod dico. Euangelista Mattheus generationem Dominice Incarnationis per seriem parentum uolens  commendare memorie, ordinem a parte Abraham atque a Dauid primitus ut perueniret intendens, Abraham, inquit, genuit Isaac ; et non ait Ismel, qui primogenitus fuit. Isaac autem genuit Iacob; et non dixit Esau, qui eius primogenitus fuit, quia scilicet per illos ad Dauid peruenire non poterat. Deinde sequitur, Iacob autem genuit Iudam, qui non eius primogenitus fuit, Iudas, inquit, genuit Phares: sed ante illum iam tres genuerat. Eum itaque tenuit in ordine generationum, per quem ad Dauid atque inde quo tenderet perueniret: ex quo intelligi potest ueteres quoque homines ante diluuium non primogenitos, sed eos fuisset commemoratos per quos ordo succedentium generationum ad Ne patriarcham duceretur. Et hoc intendebat auctor huius historie incommemorandis generationibus ex Adam per filium eius Seth, ut per illas perueniret ad Ne, sub quo factum est diluuium. Per Seth autem ab Adam usque ad Ne, denarius insinuatur legitimus numerus. Cui Ne  adiiciuntur tres filii, unde uno lapso duo benedicuntur a patre, ut remoto reprobo, et probatis filiis ad numerum additis, etiam duodenarius numerus intimetur, qui et in patriarcharum et in apostolorum numero insignis est propter septenarii partes, altera per alteram multiplicatis: neque enim mirandum si uaria quantitate numerositatis annorum interposita, per tam longam etatem ab Adam usque ad diluuium non equalis numeri generationes habuit utraque progenies, sed per Cain septem, per Seth autem decem. Septimus est enim, ut iam dixi, ab Adam Lamech, decimus Ne: et ideo non unus filius Lamech, sicut in ceteris superius, sed plures commemorati sunt; quia incertum erat qui ei fuerat mortuo successurus, si regnandi tempus inter ipsum et diluuium remansisset. Quod cum Lamech septimus ab Adam fuisset inuentus, tot eius annumerati sunt filii, donec undenarius numerus impleretur, quo significatur peccatum; adduntur etiam tres filii et una filia. Quoniam ergo lex denario numero predicatur, unde est  memorabilis ille Decalogus, profecto undenarius numerus quoniam transgreditur denarium, transgressionem legis, ac per hoc peccatum, significat. Progenies ergo ex Adam per Cain, sceleratum homicidam, undenario numero finitur, quo peccatum significatur; et ipse numerus femina clauditur, a quo sexu initium factum est peccati, per quod omnes morimur. Commissum est autem, ut et uoluptas carnis, que spiritui resisteret, sequeretur; nam et ipsa filia Lamech, Nema, hoc est uoluptas interpretatur; unde potuit fieri ut uiuente adhuc Lamech atque regnante fieret diluuium, ut ipsum cum aliis omnibus hominibus, exceptis iis qui in arca fuerunt, quem perderet inueniret, impleretque illud quod de semetipso ipse ait, De Cain septuplum ultio dabitur, de Lamech uero septuagies septies. Sic enim oportebat istas duas proponere ciuitates, unam ab homicida usque ad homicidam, nam idem Lamech duabus uxoribus suis se  perpetrasse homicidium confitetur; alteram per eum qui sperauit inuocare nomen Domini Dei. Sequitur:

 Porro Enoch uixit sexaginta quinque annos, et genuit Mathusalem. Famosa questio et disputatione omnium Ecclesiarum uentilata, quod iuxta supputationem diligentem annos quatuordecim sex post diluuium Mathusalem uixisse feratur, cum supra nongentis sexaginta nouem annis sit dictus uixisse. Et quomodo uerum est, quod octo tantum anime in arca salue facte sum? Restat ergo ut quomodo in plerisque, ita et in hoc sit error in numero: siquidem et in Hebreis, et in Samaritanorum libris ita scriptum reperitur, Et uixit Mathusalem centum octoginta sex annis, et genuit Lamech; et uixit Mathusalem postquam genuit Lamech septingentos octoginta duos annos; et fuerunt omnes dies Mathusale anni nongenti sexaginta nouem, et uixit Lamech centum octoginta duos annos, et genuit Ne. A die ergo natiuitatis Mathusale usque ad diem ortus Ne, sunt anni trecenti sexaginta nouem. His adde sexcentos annos Ne, quia in sexcentesimo uite eius  anno diluuium factum est, atque ita fit, ut noningentesimo sexagesimo nono anno uite sue Mathusalem mortuus sit, eo scilicet anno quo cepit esse diluuium. Sequitur: Dixit quoque Lamech uxoribus suis Ade et Sele: Audite uocem meam, uxores Lamech, auscultate sermonem meum: quoniam occidi uirum in uulnus meum, et adolescentulum in liuorem meum, septuplum ultio dabitur de Cain; de Lamech uero septuagies septies. Iam alibi secundum historiam dictum est, eo quod ab Adam usque ad Christum septuaginta septem generationes inueniuntur, in quibus peccatum Lamech, id est totius mundi, sanguinis Christi effusione solutum est: siquidem et in populo Iudeorum propter interfectionem Christi septuaginta septem uindicte sunt statute, iuxta illud Euangelium, in quo dictum est Petro apostolo: Non solum septies, sed etiam septuagies septies, si penituerit, fratri remittendum : id est, Iudeum reuertentem post septuaginta septem uindictas statutas recipiendum ad indulgentiam Christi.

  Ne uero cum quingentorum esset annorum, genuit Sem, Cham et Iaphet. Cumque cepissent homines multiplicari super terram, et filias procreassent, uidentes filii Dei filias hominum quod essent pulchre, acceperunt uxores ex omnibus quas elegerant. Homines hoc in loco stirpem Cain diuina Scriptura, licet tacite, uoluit demonstrare, hoc est, filios possessionis. Cuius, nisi terrene ciuitatis, que in eius nomine condita est, qui dicitur Enoch? Enoch uero interpretatur dedicatio, quoniam hic habet eum quem intendit et appetit finem. Quod uero adiecit: Et filias procreassent, ostendit malum a sexu femineo rursus inuentum: non quidem illo modo quo ab initio: non enim cuiusquam etiam tunc fallacia seducte ille femine persuaserunt peccatum uiris; sed ab initio, que prauis moribus fuerant in terrena ciuitate, id est, in terrigenarum societate, amate sunt a filiis Dei propter pulchritudinem corporis; quod bonum, Dei quidem donum est, sed propterea id largitur etiam malis, ne magnum bonum  uideatur bonis: nam et alia translatio sic loquitur: Et factum est postquam ceperunt homines multi fieri super terram, et filie nate sunt illis, uidentes angeli Dei filias hominum quia bone sunt, sumpserunt sibi ex omnibus uxores quas elegerant. Deserto itaque bono magno, et bono proprio, lapsus est factus ad bonum minimum, non bonis proprium, sed bonis malisque commune: ac sic filii Dei filiarum hominum sunt amore capti, atque ut eis coniugibus fruerentur, in mores societatis terrigene defluxerunt, deserta pietate quam in sancta societate seruabant: sic enim corporis pulchritudo, a Deo quidem facta, sed temporale carnale infimum bonum. Huius igitur caritatis, hoc est, dilectionis et amoris ordine perturbato, Deum filii Dei, id est, filii Seth, filii resurrectionis neglexerunt; et filias hominum, id est, Cain, dilexerunt. Certe et illi qui erant filii Seth, et dicti sunt filii Dei, iidem dicti sunt angeli Dei: filii hominum erant per naturam,  sed aliud nomen ceperant habere per gratiam: nam in eadem Scriptura ubi dicti sunt filii Dei, ibi dicti sunt angeli Dei. Sed queritur quemadmodum potuerint angeli cum filiabus hominum concumbere, unde gigantes nati esse perhibentur: quos quidem homines iustos fuisse credimus, qui potuerunt etiam angelorum nomine nuncupari: nam de homine Ioanne scriptum est: Ecce ego mitto angelum meum ante faciem tuam, qui preparabit uiam tuam . Sed hoc monet, quo modo ex hominum concubitu nati sint gigantes, uel feminis misceri potuerint, si non homines, sed angeli fuerunt Dei tamen angelos sanctos nullo modo illo tempore sic labi potuisse crediderim, nec de his dixisse apostolum Petrum: Sic enim Deus angelis peccantibus non pepercit, sed carceribus caliginis inferi retrudens tradidit in iudicio puniendos reseruari. De gigantibus autem, id est, nimium grandibus atque fortibus, puto non esse mirandum quod ex hominibus nasci potuerunt, quia et post diluuium quidam tales fuisse reperiuntur. Unde credibile  est homines iustos appellatos uel angelos uel filios Dei, concupiscentia lapsos peccasse cum feminis, quam angelos carnem non habentes usque ad illud peccatum descendere potuisse. Sequitur:

 Dixit quoque Deus: Non permanebit spiritus meus in homine in eternum, quia caro est, eruntque dies eius centum uiginti annorum. Gigantes autem erant super terram in diebus illis. Spiritu quippe Dei fuerant facti angelis et filii Dei, sed declinando ad inferiora dicuntur homines, nomine nature, non gratie. Dicuntur et caro, desertores spiritus, et deserendo deserti. Quod autem dixit Deus: Erunt dies eorum centum uiginti anni, non sic accipiendum est, quasi prenuntiatum sit post hec homines centum uiginti annos uiuendo non transgredi, cum et post diluuium etiam quingentos quosdam excessisse inueniamus; sed intelligendum est hoc Deum dixisse, cum circa finem quingentorum annorum esset Ne, id est, quadringentos et octoginta uite annos ageret,  quos more suo Scriptura quingentos uocat, nomine totius maximam partem plerumque significans. Sexcentesimo quippe anno uite Ne, secundo mense, factum est diluuium, ac sic centum uiginti anni predicti sunt, future uite hominum periturorum, quibus transactis diluuio delerentur. Siue aliter, ut in Hebreo habetur: Non iudicabit spiritus meus homines iustos in sempiternum quoniam caro sunt: hoc est, quia fragilis est in homine conditio, non eos seruabo ab eterno cruciatu: sed hic illis restituam quod merentur. Ergo non seueritatem, ut in nostris codicibus legitur, sed clementiam Dei sonat, dum peccator hic pro scelere uisitatur. Porro, ne uideretur in eo esse crudelis, quod peccantibus locum penitentie non dedisset, adiecit: Sed erunt dies eorum centum uiginti anni, hoc est, habebunt centum uiginti annos ad agendam penitentiam. Non igitur humana uita, ut multi errant, in centum uiginti annos contenta est, sed generationi illi centum uiginti anni ad penitentiam dati sunt, siquidem inuenimus post diluuium  quod Abraham uixerit centum septuaginta quinque annos. Noluit Deus tempus exspectare decretum, sed uiginti annorum spatiis amputatis induxit diluuium, anno sexcengentesimo agende penitentie destinato. Sequitur.

 Gigantes autem erant super terram in diebus illis. Hec uerba diuini libri satis indicant, iam illis diebus fuisse gigantes super terram, quando filii Dei acceperunt uxores filias hominum. Sequitur: Postquam enim ingressi sunt filii Dei ad filias hominum, illeque genuerunt, isti sunt potentes a seculo uiri famosi. Postquam hoc factum est nati sunt gigantes, sic enim ait: Gigantes autem erant super terram in diebus illis, cum eas amarent pulchras: nam alia translatio non pulchras, sed bonas, id est, speciosas corpore, bonas uocat. Quod autem ait: Et generabant, siue genuerunt sibi, satis ostendit quod prius antequam sic caderent filii Dei, Deo generabant, non  sibi: id est, non dominante libidine ceundi, sed seruiente officio propagandi; non familiam fastus sui, sed ciues ciuitatis Dei. Nec mirandum est quod etiam de ipsis gigantes nasci potuerunt: neque enim omnes gigantes, sed magis multi utique tunc fuerunt, quam post diluuium temporibus ceteris, quos propterea creare placuit Creatori, ut etiam hinc ostenderetur non solum pulchritudines, uerum etiam magnitudines et fortitudines corporum non magni pendendas esse sapienti.

 uidens autem Deus quod multa malitia hominum esset in terra, et cuncta cogitatio cordis intenta esset ad malum omni tempore, penituit eum quod hominem fecisset in terra; et tactus dolore cordis intrinsecus, Delebo, inquit, hominem quem creaui a facie terre, ab homine usque ad animantia, a reptili usque ad uolucres celi: penitet enim me fecisse eos. Neque enim sicut hominem, ita Deum cuiusquam facti sui penitet, cuius est de omnibus omnino rebus tam fixa sententia, quam certa prescientia; unde  tropica locutione Scripturis etiam penituisse legitur Deum: iuxta id ubi dicitur quod homo sperauerat, uel naturalium causarum ordo gestabat, non iuxta id quod se Omnipotens facturum esse presciuerat. Sed si non utatur Scriptura talibus uerbis, non se quodammodo familiarius insinuaret omni generi hominum, quibus uult esse consultum, et puniat superbientes, et excitet negligentes, et exerceat querentes, et alat intelligentes; quod non faceret si non prius se inclinaret, et quodammodo descenderet ad iacentes. uidens, inquit, Deus quia multiplicata est malitia hominum super terram et omnis cogitatio cordis illius intenta esset ad malum omni tempore, penituit eum quod hominem fecisset in terra. Penitudo Dei, mutandarum rerum est immutabilis ratio. Quod autem interitum omnium animalium terrenorum, uolatiliumque denuntiat, magnitudinem future cladis effatur, non animantibus rationis expertibus, tamquam et ipsa peccauerint, minatur exitium. Sequitur:

  Ne uero inuenit gratiam coram Domino. Ne uir iustus atque perfectus fuit in generationibus suis. Si nullus sine peccato, quo modo aliquis perfectus esse potest, nisi quia perfecti hic aliqui dicuntur, non sicut perficiendi sunt sancti in illa immortalitate, qua equabuntur angelis Dei, sed sicut esse potest in hac peregrinatione peccati? Cum Deo ambulauit, hoc est, illius uestigia sequebatur. Dixit Deus ad Ne, finis uniuerse carnis uenit coram me: repleta est terra iniquitate. Significat interitum omnium mortalium, preter illos qui in arca saluandi erant. Illi igitur quasi seminarium secunde originis seruati sunt. Nec frustra sic creditur factum esse diluuium, iam non inuentis in terra, qui non erant digni tali morte defungi, qua in impios uindicatum est: non quo quidquam bonis quandoque morituris tale genus mortis faciat aliquid quod eis possit obesse post mortem, uerumtamen nullus eorum diluuio mortuus est, quos de semine Seth propagatos sancta  Scriptura commemorat. Quod uero ait: Et ego disperdam eos cum terra, quo modo cum terra homines dicuntur esse perditi, dum illis pereuntibus materies terre postea remanserit, nisi quod datur intelligi terre speciem, uigorem, uel fecunditatem longe inferiorem post diluuium quam antea habuit? Et fortassis idcirco hominibus carnes edere licentia postea concessa est, nam ante diluuium fructibus terre tantummodo uictitabant. Sequitur:

 Fac ibi aram de lignis leuigatis. Quid enim per ligna leuigata, de quibus ara precipitur fieri, nisi fortia et insolubilia: unde alia translatio, non leuigata, sed quadrata precepit fieri: ut arca nec uentorum ui, nec aquarum inundatione solui uel euerti posset. Sequitur: Et bitumine linies. Bitumen est feruentissimum et uiolentissimum gluten, cuius est hec uirtus ut ligna que ex eo fuerint lita, nec uermibus exedi, nec solis ardore, uel uentorum flatibus,  aut aquarum possint assiduitate dissolui. Sequitur:

 Trecentorum cubitorum erit longitudo arce, quinquaginta cubitorum latitudo et triginta cubitorum altitudo illius. Talem ergo arce speciem debemus intelligere, ut quatuor angelis eam ex imo ad summum surgentem, et iisdem paulatim usque ad summum in angustum attractis, in spatium unius cubiti fuisse collectam; et in fundamento trecenti cubiti in longitudine, et in latitudine quinquaginta sint, et altitudine triginta, sed collecta in cacumen angustum, ut cubitus sit longitudinis et latitudinis, et uere nulla potuit tam conueniens et congruens arce species dari, quam ut summo uelut e tecto quodam angusto culmine diffunderet imbrium ruinas; et in imo in aquis quadrata stabilitate consistens, nec impulsu uentorum, nec impetu fluctuum, nec inquietudine animalium que intrinsecus erant, aut inclinari posset aut mergi. Dicere solent etiam quidam non potuisse capere illius quantitatem animalium  genera tam multa in utroque sexu, bina de immundis, septena de mundis; qui mihi uidentur non computare nisi trecenta cubita longitudinis, et latitudinis quinquaginta, nec cogitare tantum aliud esse in superioribus, itemque aliud tantum in superioribus superiorum; ac per hoc ter ducta illa cubita fieri nonaginta et in latitudine centum quinquaginta. Si autem cogitemus quod Origenes non ineleganter astruxit Moysen scilicet, hominem Dei eruditum  omni sapientia Aegyptiorum , qui geometricam dilexerunt, geometrica cubita significare uoluisse, ubi unum quantum sex nostra ualere asseuerent, quis non uideat quantum rerum capere illa potuit magnitudo? Nam illud quod disputant, tante magnitudinis arcam non potuisse compingi, ineptissime calumniantur, cum sciant immensas urbes fuisse constructas; nec attendunt centum annos, quibus arca illa est fabricata: nisi forte lapis lapidi adherere potest, sola calce coniunctus, ut  murus per tot millia circumagatur, et lignum ligno cementatum, clauis solidatum, gluten bituminis non potest adherere, ut fabricetur arca, non curuis, sed rectis lineis longe lateque porrecta, quam nullus in mare mittat conatus hominum, sed leuet unda, cum uenerit naturali ordine ponderum, magisque diuina prouidentia quam humana prudentia natantem gubernet, ne incurrat ubicumque naufragium. Sequitur:

 Fenestram in arca facies, et in cubito consummabis summitatem. Ostium autem arce pones ex latere deorsum. Cenacula et tristega facies in ea. Idcirco fenestram in summitate arce iubet fieri, ut haberet unde emittere posset aues ad explorandam terre siccitatem. Ostium autem quod in latere arce factum dicitur, eo loco fuisse credendum est, ut et inferiora que dixit bicamerata inferiora haberet; et que dixit tricamerata superiora a loco ostii appellata sint; et inde ingressa sint uniuersa animalia per sua queque loca, secundum congruam rationem, discreta cenacula et tristega; quod alia translatio  bicamerata et tricamerata uoluit nominare, ita ut quinque habitationes distinctas in ea esse aduertamus; inferiora loca stercoribus esse deputata, ne animalia et precipue homines fimi fetore uexarentur; huic autem superior et contigua bicamerata, que conseruature seu stabulis animalium deputaretur. In hos ergo usus inferiores partes, que bicamerate dicuntur, tradunt fuisse distinctas; superiores uero partes, que tricamerate dicuntur, ad habitaculum primo bestiis uel animalibus immitioribus uel serpentibus deputatas esse; ab his uero congrua in superioribus loca, mitioribus animantibus stabula fuisse; supra omnia uero in excelso, auibus et hominibus sedem locatam, ut sicut sapientia omnia antecedit, ita et homo cuncta precelleret animalia, et sic quinque mansiones in eadem arca fuisse intelliguntur, prima stercoraria, secunda apothetica, tertia feris animantibus, quarta mansuetis, quinta hominibus.

  Quod uero Deus precipit Ne, de animantibus mundis et immundis bina inducere in arcam, masculini sexus et feminini, de uolucribus iuxta genus suum, et de iumentis in genere suo, et ex omni reptili terre secundum genus suum bina de omnibus ingredi precepit. Postea uero addidit: De animantibus mundis tolles septena et septena, masculum et feminam: de animantibus uero non mundis duo et duo, masculum et feminam; sed et de uolatilibus celi septena et septena, masculum et feminam; non duo et duo, propter quatuor, sed tantummodo duo, propter masculum et feminam: et de mundis solummodo septem: qui idcirco immunda pari numero posuit, propter genus conseruandum; munda uero impari, ut Ne haberet unde hostias Deo immolaret ex mundis; uel certe plura fuerunt munda quam immunda, propter futurum humano generi usum, qui ex mundis debebatur hominibus, ut plura essent que prodessent quam que nocerent, quod autem scrupulosissime queri solet, et de minutissimis  bestiolis, non solum quales sunt mures et stelliones, uerum etiam quales locuste, scarabei, musce denique et pulices, utrum non amplioris numeri in arca illa fuerint, quam qui est definitus, cum hoc imperaret Deus, prius admonendi sunt, quos hec mouent, sic accipiendum esse quod dictum est: Que repunt super terram, ut necesse non fuerit conseruari in arca, que possunt in aquis uiuere, non solum mersa, sicut pisces, uerum supernatantia, sicut multe alites. Deinde cum dicitur: Masculus et femina erunt, profecto intelligitur ad reparandum genus dici; ac per hoc nec illa necesse fuerat ibi esse, que possunt sine concubitu de quibuscumque rerum corruptionibus nasci; uel si fuerint que in domibus esse consueuerunt, sine ullo numero definito esse potuisse, aut si mysterium sacratissimum quod agebatur, et tanta figura etiam ueritate facti aliter non posset impleri, nisi ut omnia ibi certo illo numero essent, que uiuere in aquis, natura prohibente, non possent;  non fuit ista cura illius hominis uel illorum hominum, sed diuina: non enim ea Ne capta intromittebat, sed uenientia intrare permittebat. Ad hoc enim ualet quod dictum est: Intrabunt ad te, non scilicet hominis actu, sed Dei nutu: ita sane ut non illic fuisse credenda sint, que sexu carent, prescriptum est enim atque definitum est, Masculus et femina erunt. Alia sunt quippe que de quibusque rebus, sine concubitu ita nascuntur, ut postea concumbant et generent, sicut musce, alia uero, in quibus nichil sit maris et femine, sicut apes. Ea porro que sic habent sexum, ut non habeant fetum, sicut muli et mule, mirum si fuerunt ibi, ac si non potius parentes eorum ibi fuisse sufficeret, equinum uidelicet atque asininum genus, et si qua alia sunt que commixtione diuersi generis genus aliquod gignunt; sed si et hoc ad mysterium pertinebat, ibi erant, habet enim et hoc genus masculum et feminam. Solent etiam mouere nonnullos genera escarum que illic habere poterant animalia, que non  nisi carnibus uesci putantur, utrum preter numerum ibi fuerint sine transgressione mandati, que aliorum alendorum necessitas illic cegisset includi; an uero, quod potius est credendum, preter carnes aliqua alimenta esse potuerunt que omnibus conuenirent: nouimus enim quam multa animalia, quibus caro cibus est, quod frugibus pomisque uescantur, et maxime fico atque castaneis. Quid ergo mirum si uir ille sapiens et iustus, etiam diuinitus admonitus quid cuique congrueret, sine carnibus aptam cuique generi alimoniam preparauit et condidit? Quid est autem quod uesci non cogeret fames? aut quid non suaue aut salubre facere posset Deus, qui etiam, ut sine cibo uiuerent, diuina facilitate donaret, nisi, ut pascerentur etiam, hoc implende figure tanti mysterii conueniret? Opinantur quidam tam magnum fieri non potuisse diluuium, ut altissimos montes quindecim cubitis aqua crescendo transcenderet,  propter Olympi montis uerticem, super quem perhibentur nubes non posse concrescere, quod tam sublime iam celum sit, ut non ibi sit iste er crassior ubi uenti, nebule, ignesque gignuntur: nec attendunt omnium elementorum crassissimam terram ibi esse potuisse; an forte negant esse terram in uertice montis. Cur igitur usque ad illa celi spatia terris exaltari licuisse, et aquis non licuisse contendunt, cum isti mensores et pensores elementorum aquas terris perhibeant superiores atque leuiores? Quid itaque rationis afferunt, quare terra grauior et inferior locum celi tranquillioris inuaserit per uolumina tot annorum, et aqua leuior ac superior permissa non sit hoc facere saltem ad tempus exiguum? Queri etiam potest quare in ingressu hominum in arcam, seorsum uiri et seorsum nominate sint femine; in egressu uero dictum est ad Ne, Egredere, tu et uxor tua, filii tui, et uxores filiorum tuorum cum eis; nisi quia, damnato seculo et pereunte omni genere mortalium, soli illi a periculo liberati usque dum arca  requiesceret, et exitia aquarum cessarent, a concubitu cessarent; et sic denuo reuerterentur ad id ipsum corpori debitum nuptiarum, ut crescerent et multiplicarentur super terram; et ideo in ingressu diuisi, in egressu uero iugatum sunt nominati. Computantur autem ab Adam usque ad diluuium, secundum editionem Septuaginta interpretum, anni 2262, secundum autem Hebream, 1656. Sequitur:

 Recordatus est autem Dominus Ne, cunctorumque animantium et omnium iumentorum que erant cum eo in arca. Neque enim obliuio in Deo est aliquando, ut recordetur quod oblitus fuerat; sed recordationem pro misericordia scriptor posuit Sequitur: Adduxit spiritum super terram, et imminute sunt aque. Bene enim de illo spiritu intelligi potest, de quo dictum est: Spiritus Dei ferebatur super aquas . Tunc enim ferebatur, ut congregatis aquis in suum locum terra apparuisset, nunc autem ductus dicitur, ut, ablatis de medio  aquis diluuii, faciem terre reuelaret. Potest et spiritus nomine uentus intelligi, iuxta illud Psalmiste: Dixit et stetit spiritus procelle ; cuius flatibus crebris aqua cogeretur recedere de terra. Sequitur:

 Reuerse sunt aque de terra, euntes et redeuntes. Quo reuerse sunt aque euntes et redeuntes, nisi quod omnes fluuiorum ac riuorum decursus per occultas terre uenas ad matricem abyssum redeunt, iuxta illud Salomonis: Ad locum unde exeunt flumina reuertuntur, ut iterum fluant . Sed hoc queri potest, quare columba ramum oliue ad uesperum uirentibus foliis reportauerit in ore suo, nisi quod post mundi crimina diluuio quodammodo expiata effusa similitudine diuini muneris gratiam demonstrans, per oliue ramum refectionis ac luminis pacem terris redditam nuntiauit. Ecce ut potuimus, et ut Dominus dedit, de arce fabrica iuxta historiam aliqua explanare conati sumus; nunc autem spiritalis intelligentie uela pandamus, et quam a terra extulit aqua, super celum efferat spiritalis  intelligentia. Imperat Deus ut arcam faciat Ne de lignis non putrescentibus, ita et Ecclesia construitur a Christo ex omnibus gentibus in eternum uicturis. Arca enim ista Ecclesiam demonstrabat, que natat in fluctibus mundi huius; et sic Ne cum suis omnibus, id est uxore et filiis et nuribus, et cum animalibus que ad illum ex Dei precepto in arcam ingressa sunt, ut liberarentur a diluuii uastitate, procul dubio figura est peregrinantis in hoc seculo ciuitatis Dei, hoc est Ecclesie, que fit salua per lignum, in quo pependit mediator Dei et hominum, homo Christus iehsu. Quod de ligni quadratis eadem arca fabricatur, undique stabilem uitam sanctorum significat, ad omne opus bonum paratam; quadratum enim quocumque impuleris, stare inuenis. Quod sexies longa ad latitudinem suam, et decies ad altitudinem suam, humani corporis instar ostendit: quia in corpore humano Christus apparuit, nam et mensura  ipsa longitudinis et altitudinis et latitudinis eius, significat corpus humanum, in cuius ueritate ad homines prenuntiatus est uenturus, et uenit, humani quippe corporis longitudo a uertice usque ad uestigia, sexies tantum habet, quantum latitudo, que est ab uno latere ad alterum latus; et decies tamquam altitudo, cuius altitudinis mensura est in latere a dorso ad uentrem: ueluti si iacentem hominem metiaris supinum seu pronum, sexies tantum longus est a capite ad pedes quam latus a dextera in sinistram, uel a sinistra in dexteram, et decies quam altus a terra. Quod cubitis quinquaginta latitudo eius expanditur, sicut dicit Apostolus, Cor nostrum dilatatum est : unde, nisi de caritate spiritali? Propter quod ipse item dicit, Charitas Dei diffusa est in cordibus nostris, per Spiritum sanctum qui datus est nobis ; quinquagesimo enim die post resurrectionem suam Christus Spiritum sanctum misit, quo corda credentium dilatauit. Unde facta est arca trecentorum in longitudine cubitorum, et quinquaginta  in latitudine, et triginta in altitudine, et deinde trecentis cubitis longa est, ut sexies quinquaginta compleantur: sicut sex etatibus omne huius seculi tempus extenditur, in quibus omnibus Christus numquam destitit predicari: in quinque per prophetiam prenuntiatus, in sexta per Euangelium diffamatus. Quod eius altitudo in triginta cubitos surgit, quem numerum decies habet in trecentis longitudo: quia Christus altitudo nostra, qui triginta annorum etatem gerens doctrinam euangelicam consecrauit, contestans legem non se uenisse soluere, sed implere . Legis autem cor in decem preceptis agnoscitur. Unde decies tricenis arce longitudo perficitur. Unde et ipse Ne ab Adam decimus computatur. Quod bitumine glutmantur arce ligna intrinsecus, ut in compage unitatis significetur tolerantia caritatis; ne scandalis Ecclesiam tentantibus, siue ab eis qui intus, siue ab eis qui foris sunt, cedat fraterna iunctura, et soluatur uinculum pacis; est  enim bitumen feruentissimum et uiolentissimum gluten, significans dilectionis ardorem, ui magne fortitudinis ad tenendam societatem spiritalem omnia tolerantem. Quod cuncta animalium genera in arca clauduntur, sic et omnes gentes, quas etiam Petro demonstratas discus ille significat, quem Ecclesia continet. Quod munda et immunda ibi sunt animalia, sic et in Ecclesie sacramentis et boni et mali uersantur. Quod septena sunt munda et bina immunda, non quia pauciores sunt mali quam boni, sed quia boni seruant unitatem spiritus in uinculo pacis. Sanctum autem Spiritum diuina Scriptura in septiformi operatione commendat, sapientie et intellectus, consilii et fortitudinis, scientie et pietatis et timoris Dei. Unde et ille numerus quinquaginta dierum ad aduentum sancti Spiritus pertinens, in septies septenis, qui fiunt quadraginta nouem, uno addito consummatur; propter quod dictum est, Studentes seruate unitatem in uinculo pacis . Mali autem in binario numero ad schismata faciles et quodammodo  diuisibiles ostenduntur, quod ipse Ne cum suis octauus enumeratur, quia in Christo spes resurrectionis nostre apparuit, qui octauo die, id est, post sabbati septimum primo a mortuis resurrexit; qui dies a passione tertius, in numero autem dierum qui per omne tempus uoluuntur, octauus et primus est. Quod arca collecta ad unum cubitum desuper consummatur, sic et Ecclesia, que est corpus Christi, in unitate collecta sublimatur et perficitur: unde dicit in Euangelio, Qui mecum non congregat spargit . Et quod ostium in latere accepit, profecto illud est uulnus, quando latus Christi lancea perforatum est: hac quippe ad illum uenientes ingrediuntur, quia inde sacramenta manarunt, quibus credentes initiantur. Nemo quippe intrat in Ecclesiam, nisi per sacramentum remissionis peccatorum, quod de Christi latere aperto manauit. Quod inferiora arce bicamerata et tricamerata construuntur, ut ab  imo sursum uersus tertia consurgeret habitatio: bicamerata dicta est, propter duo genera hominum, circumcisionem scilicet et preputium, quos Apostolus alio modo dicit, Iudeos et Grecos ; tricamerata uero, eo quod omnes gentes de tribus filiis Ne post diluuium reparate sint. Possunt hinc intelligi et tria illa que commendat Apostolus, fides, spes, caritas. Possunt etiam multo conuenientius tres ille ubertates euangelice, tricena, sexagena, centena: ut in infimo habitet pudicitia coniugalis, supra uidualis, atque hac superior uirginalis. Et ideo arce inferiora dicta sunt, quia in hac terrena uita est diuersitas gentium, in summo autem omnes in unum consummantur, et non est uarietas, quia omnia et in omnibus Christus est, tamquam nos in uno cubitu desuper celesti unitate consummans. Quod post septem dies, postquam ingressus est Ne in arcam, factum est diluuium, quia in spe future quietis, que septimo die significata est baptizamur. Quod preter arcam omnis caro, quam terra sustentabat, diluuio  consumpta est, quia preter Ecclesie societatem, aqua baptismi, quamuis eadem sit, non solum non ualet ad salutem, sed ualet potius ad perniciem. Quod quadraginta diebus et quadraginta noctibus pluit, quia omnis reatus peccatorum, qui in decem preceptis admittitur, per uniuersum orbem terrarum, qui quatuor partibus continetur: decem quippe quater ducta quadraginta fiunt: siue ille reatus qui ad dies pertinet, ex rerum prosperitate, siue qui ad noctes, ex rerum aduersitate contractus sit, sacramento baptismi celestis abluitur. Quod Ne quingentorum erat annorum, cum ei locutus est Dominus, ut arcam sibi faceret, et sexcentos agebat annos cum in eam est ingressus; unde intelligitur per centum annos arca fabricata; quid aliud hic uidentur centum anni significare, nisi etates singulas seculi? Unde ista sexta etas, que completis quingentis usque ad sexcenta, significatur in manifestatione euangelica construi. Et ideo qui sibi ad uitam consulit, sit uelut  quadratum lignum, paratus ad omne opus bonum; et intret in fabricam sanctam, quia secundus mensis anni sexcentesimi quo intrat Ne in arcam, eamdem senariam etatem significat; duo enim menses sexagenario numero clauduntur, a senario autem numero et sexaginta commemorantur et sexcenta et sex millia, et sexaginta millia, et sexcenta millia et sexcenties, et quidquid deinceps in maioribus summis per eumdem articulum numerus in infinita incrementa consurgit. Et quod uiginti et septem dies mensis commemorantur, ad eiusdem quadrature significationem pertinet, que iam in quadratis lignis exposita est; sed hic euidentius, quia nos ad omne opus bonum paratos, id est, quodammodo quadratos Trinitas perficit, in memoria qua Deum recolimus, in intelligentia qua cognoscimus, in uoluntate qua diligimus; tria enim ter, et hoc ter, fiunt uiginti septem, qui est numeri ternarii quadratus. Quod septimo mense arca sedit, hoc est, requieuit, ad illam septimam requiem significatio recurrit, qua perfecti requiescunt.  Ibi quoque illius quadrature numerus iteratur. Nam uigesimo septimo die secundi mensis commendatum est hoc sacramentum, et rursus uigesimo septimo die septimi mensis eadem commendatio confirmata est, cum arca requieuit; quod enim promittitur in spe, hoc exhibetur in re: quia ipsa septima requies cum octaua resurrectione coniungitur, neque enim reddito corpore finitur requies, que post hanc uitam excipit sanctos: sed potius totum hominem, non adhuc in spe, sed iam in re ipsa, omnia ex parte et spiritus et corporis perfecta, immortali salute renouatum, in eterne uite munus assumunt. Quia igitur septima requies cum octaua resurrectione coniungitur, et hoc in sacramento regenerationis nostre, id est, in baptismo, altum profundumque mysterium est. Quod quindecim cubitis supercreuit aqua, excedens altitudinem montium. id est, hoc sacramentum transcendit omnem sapientiam  superborum. Septem quippe et octo coniuncti, quindecim faciunt. Et quia septuaginta a septem et octuaginta ab octo denominantur, coniuncto utroque numero centum quinquaginta diebus exaltata est aqua, eamdem nobis commendans atque confirmans altitudinem baptismi, in sacrando nouo homine, ad tenendam quietis et resurrectionis fidem. Quod post dies quadraginta emissus coruus non est reuersus, aut aquis utique interceptus, aut aliquo supernatando cadauere illectus, significat homines in immunditia cupiditatis teterrimos; et ob hoc ad ea que foris sunt, in hoc mundo nimis intentos, aut rebaptizari, aut ab his quos preter arcam, id est, preter Ecclesiam baptismus occidit, seduci et teneri. Quod columba emissa, non inuenta requie, reuersa est, ostendit per nouum Testamentum requiem sanctis in hoc mundo non esse promissam; post quadraginta enim dies emissa est, qui numerus uitam, que in hoc mundo agitur, significat, Denique post septem dies dimissa, propter illam septenariam operationem  spiritalem, oliue fructuose surculum retulit: quo significaret nonnullos etiam extra Ecclesiam baptizatos, si eis pinguendo non defuerit caritatis, posteriore tempore quasi uespere, in ore columbe tamquam in osculo pacis, ad unitatis societatem posse perduci. Quod post alios septem dies dimissa, reuersa non est, significat finem seculi, quando erit sanctorum requies: non adhuc in sacramento spei, quo in hoc tempore satiatur Ecclesia, quamdiu bibitur quod de Christi latere manauit: sed iam in ipsa perfectione salutis eterne, cum traditur regnum Deo et Patri, ut in illa perspicua contemplatione incommutabilis ueritatis nullis mysteriis corporalibus egeamus. Nimis longum est ut uel tam breuiter quam hec cucurri, cuncta contingamus, cur sexcentesimo primo anno uite Ne, id est, peractis sexcentis annis, aperitur arce tectum, et tamquam reuelatur quod erat absconditum sacramentum; cur uigesimo septimo die secundi mensis dicitur siccasse terra,  tamquam finita esset baptizandi necessitas, in numero dierum, quinquagesimo et septimo; ipse est enim dies secundi mensis uigesimus septimus, qui numerus ex illa coniunctione spiritus et corporis, septies octonos habet, uno addito propter unitatis uinculum. Cur de arca coniuncti exeunt, qui disiuncti intrauerunt seorsum uiri et seorsum femine? Exeunt autem Ne et uxor eius, filii eius et uxores filiorum eius: nunc coniuncti commemorati masculi et femine, quia in fine seculi, atque in resurrectione iustorum, omnimoda et perfecta pace spiritui corpus adherebit, nulla mortalitatis indigentia uel concupiscentia resistente. Sequitur:

 Aedificauit autem Ne altare Domino, et tollens de cunctis pecoribus et uolucribus mundis obtulit holocausta super altare, odoratusque est Dominus odorem suauitatis. Si Deus omnia fecerat bona, et etiam ualde bona, quid est quod tollens Ne de cunctis pecoribus et uolucribus mundis, et sic obtulit holocausta? Nequaquam aliquid in sui  natura immundum creatum est, sed ad comparationem melioris, quod bonum in sua natura est, quasi immundum putatur. Constructio quippe altaris, sancte Trinitatis confessio intelligenda est; de qua Dominus ascendens ad celos apostolis tradidit, dicens, Ite, docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia que precepi uobis . Super hoc altare fidei sumpsit ex omni pecore mundo, et ex omni aue munda, et obtulit hostias sanctas Domino placentes, rationabile obsequium sanctorum, per pecus enim mundum illi significati sunt, qui simpliciter uiuunt in Ecclesia, sensumque retinent innocentie, nec habent morsum malitie. Porro per auem mundam illi intelliguntur qui in lege Domini meditantur die ac nocte , qui possunt dicere cum Apostolo, Nostra autem conuersatio in celis est , non quod naturaliter mundi essent, in iniquitatibus  concepti, et in delictis generati; sed quod iam renati ex aqua et Spiritu sancto recte mundi appellentur; et sic postmodum super altare fidei oblati sint Deo Patri, mortificati carne, uiuificati autem spiritu. Odoratusque est Dominus odorem suauitatis; neque enim Deus odore carnium aut sanguine irrationabilium pecorum delectatur: quod se utique nequaquam exquisisse per Isaiam prophetam testatus est; sed odoratus est, hoc est, delectatus, humani generis ad se conuersionem et salutem credentium. Sequitur: Nequaquam ultra maledicam terre propter homines; sensus enim et cogitatio humani cordis in malum prona sunt ab adolescentia sua. Non igitur ultra percutiam omnem animantem sicut feci. Nequaquam enim post resurrectionem dominabuntur corporibus uitia atque peccata, neque corruptioni subiacebunt et morti corpora, que post resurrectionem ad gloriam immutata, incorruptionem et immortalitatem sunt acceptura. Sequitur:

 Benedixitque Deus  Ne et filiis eius, et dixit ad eos: Crescite et multiplicamini, et implete terram; et terror uester ac tremor sit super cuncta animalia terre, et super omnes uolucres celi, cum uniuersis que mouentur in terra. Quorum terror ac tremor super animalia terre precipitur, profecto esse super homines prohibetur, homo quippe brutis animalibus, non autem hominibus ceteris, natura prelatus est; et idcirco ei dicitur ut ab animalibus, et non ab homine timeatur: quia contra naturam superbire est, ab equali uelle timeri. Sequitur: Omnes pisces maris manui uestre traditi sunt: et omne quod mouetur et uiuit, erit uobis in cibum, quasi olera uirentia tradidi uobis omnia, excepto quod carnem cum sanguine non comedetis. Morticinium autem ad escam hominum usui non admisit, eo quod non occisorum, sed mortuorum animalium morbida caro est, nec apta adsalutem corporis, cuius causa sumimus alimentum Illud uero quod in Actibus apostolorum preceptum ab apostolis gentibus  impositum, ut abstinerent gentes tantum a fornicatione, et ab immolatis et a sanguine : id est, non ederent carnem cuius sanguis non esset effusus, quod alii non sic intelligunt: id est, ut ne quis homicidio se contaminet, quod quidem aut isto aut alio quolibet modo: nam ista tantummodo obseruando nullo modo esse poterant Christiani; quis enim nesciat Ne et eius filios significasse Iesum Christum et suos predicatores, qui a Deo Patre benedictionem perceperunt in celestibus, in omni benedictione spiritali? qui tunc iussi sunt crescere et multiplicari, quando ueluti de arca egressi, de Hierusalem et Iudea dispersi, quasi terram ingredi precepti sunt, dum euntes in mundum iussi sunt predicare Euangelium omni creature; et tunc spiritaliter creuerunt in filiis, sanctis uidelicet discipulis, et copiosa multitudine ceterorum fidelium; et terror ac tremor eorum fuit super cuncta animalia terre: gentes scilicet, que more irrationabilium pecorum uel animalium uersabantur in mundo: et super omnes  uolucres celi, sapientes utique mundi, qui more auium dum de creaturis uel elementis celi et terre disputare nitebantur, quasi aues in celum uolare uidebantur. Tunc etiam pisces maris manui illorum traditi sunt quando curiosi quique et actiones seculi sectantes, et qui infirmos quosque et pusillos, qui se defendere non ualebant, dum exspoliabant, quasi more piscium eos deuorabant; sed postea ad predicationem apostolorum, qui dudum aliena rapiebant, ceperunt etiam propria largiri. Impletumque est illud quod antea propheta ex eorum persona cecinit, dicens: Subiecit populos nobis, et gentes sub pedibus nostris. Et omne quod mouetur et uiuit, erit uobis in escam, quasi olera uirentia tradidi uobis omnia : id est, ut eum qui ex circumcisione est, ita et qui ex gentibus pari modo ad fidem recipietur: sicut et Petro dictum est: Surge, Petre, macta et manduca . Cumque ille renuendo diceret non se aliquando manducasse commune  et immundum, dictum est illi: Quod Deus purificauit, tu ne commune dixeris, id est, quos Deus gratuita miseratione ex uasis ire uasa misericordie per Spiritum sanctificationis remittendo preterita peccata fecit, tu noli uelut immundos renuere. Excepto quod carnem cum sanguine non comedetis: id est, cum preterito peccato eos ad fidem recipere non debetis; sed ipsi more aque per confessionem in conspectu Domini effundere, aut certe in terra abscondere, in sua uidelicet carne, ex qua ortum est, debent mortificare. Sed quia ista illis inter gentes agentibus, futurum erat illos persecutionem habituros ab infidelibus, mox ad consolationem eorum uerba respondent: Sanguinem enim animarum uestrarum requiram de manu cunctarum bestiarum; neque enim anima, que res incorporea est in sua natura, sanguinem habet, uel bestie brute et absque ratione, pro quolibet facto aliquando Deo redditure sunt rationem; sed per sanguinem anime, uitam carnis uoluit demonstrare. Bestias autem hoc in loco  persecutores ex gentibus debemus intelligere, qui more bestiarum aduersus Dei sanctos suam malitiam exercuerunt. Quod uero addidit: De manu hominis, eosdem persecutores tam ex Iudeis quam ex gentibus uoluit demonstrare, quia et homines sunt per naturam, et bestie per seuitiam. Deinde subsecutus est: De manu uiri et fratris eius requiram animam hominis. Saluo intellectu historie, quo iustus iudex Deus reddit unicuique iuxta opera sua, secundum ceptum ordinem allegorie, hominem quasi rationabilem uirum et fratrem sanctis predicatoribus, id est, apostolis et comitibus eorum Iudeos debemus intelligere, qui ex uno patre orti sunt, et de Abrahe prosapia descenderunt, qui eosdem predicatores sanctos extra Synagogam fecerunt; et dum eos occiderunt uel persecuti sunt, arbitrati sunt se obsequium prestare Deo. Quibus Dominus promittit, id est, et persecutoribus ex gentibus, quasi irrationabilibus bestiis; et hominibus, hoc est, Iudeis, quasi ratione  utentibus, qui sibi secundum legem uidebantur persequi apostolos: utrisque eos iniuste persequentibus, per iustum iudicium puniendos esse promisit.

 Quicumque effuderit humanum sanguinem, effundetur sanguis eius. Homines hoc in loco, sanctos uoluit demonstrare, utpote rationales; quid est enim dicere: Quicumque effuderit humanum sanguinem, effundetur sanguis eius? Ac si aperte dicat: Quicumque eos temporali morte iniuste mulctauerit, perpetua morte, hoc est, damnatione, punietur. Ad imaginem quippe Dei factus est homo. uere enim ad imaginem Dei illi conditi sunt, qui student quotidie mortificare membra sua, que sunt super terram , et renouari spiritu mentis, qui secundum Deum creatus est , qui deponunt mendacium, et loquuntur ueritatem proximis suis, cum quibus sunt inuicem membra. Sequitur:

 uos autem crescite et multiplicamini, et ingredimini super terram, et implete eam. Ad eosdem sanctos predicatores uerba exhortatoria sunt, ut  postposito timore quo corpus occiditur, et anima nichil impeditur, crescant, siue in uirtutibus, siue in numerositate credentium multiplicentur; et ingrediantur super terram predicando, et impleant eam docendo, et mirabile demonstrando Christi nomen in uniuersa terra: quia dum hoc in hominibus, hoc est, Dei notitia, fides uel religio non erat, quasi absque cultore terra deserta et inhabitabilis erat. Sequitur:

 Dixitque Deus: Hoc signum federis, quod do inter me et uos: Arcum meum ponam in nubibus: et erit signum federis inter me et inter terram. Cumque obduxero nubibus celum, apparebit arcus meus in nubibus: et recordabor federis mei, quod pepigi uobiscum. Arcus propter signum securitatis in celo positus est, ut ab omnibus inspici potuisset. Et ipsum signum in igne et aqua ostenditur, quia ex parte est ceruleus et ex parte rubicundus, quia utriusque iudicii  testis est, unius uidelicet facti, et alterius faciendi. Quod testamentum posuit Deus inter se et homines, atque omnem animam uiuam, ne perdat eam diluuio; arcum qui apparet in nubibus, qui numquam nisi de sole resplendet; illi enim non pereunt diluuio separati ab Ecclesia, qui in prophetis et omnibus diuinis Scripturis, tamquam in nubibus Dei agnoscunt Christi gloriam, non querunt suam. Sex quippe etatibus humana finitur uita, quarum  prima infantia est, secunda pueritia, tertia adolescentia, quarta iuuentus, quinta senectus, sexta senium, que sola morte terminatur: ita et sex etatibus finiendus est hic mundus, cuius prima etas fuit ab Adam usque ad diluuium, que recte infantie comparatur, que hinc appellata est, quod fari non potest: quam profecto etatem primum dimergit obliuio, sicut etas prima generis humani est deleta diluuio, ita et nunc nostri operis finiendus est liber.



LIBER SECUNDUS.


 Secunda namque seculi etas a Ne usque ad ipsum Abraham, uelut pueritia fuit; et sic post diluuium, nouum apparuit seculum, quasi secunda humani generis etas; ita et a nobis. Deo iuuante, secundus incipiendus est liber. Sequitur:

 Cepitque Ne uir agricola exercere terram, et plantauit uineam; bibensque uinum inebriatus est, et nudatus in tabernaculo suo. Quare uir iustus  inebriatus est, nisi forte inebriari uino posse nesciebat? Neque enim ante diluuium leguntur homines uino uti; et ideo specialiter de Ne scriptum est: Plantauit Ne uineam. uinea Domini Sabaoth, domus Isrel est. Bibit de uino eius. Siue ille calix hic intelligitur, de quo idem Dominus dicit: Potestis bibere calicem, quem ego bibiturus sum , et, Pater si fieri potest, transeat a me calix iste , quo suam sine dubio significat passionem, siue quia uinum fructus est uinee, hoc potius illo significatum est, quod ex ipsa uinea, hoc est, ex genere Isrelitarum, carnem pro nobis et sanguinem, ut pati posset, assumpsit; et inebriatus est, id est, passus est. Ibi namque nudatus est, id est, apparuit infirmitas, de qua dicit Apostolus: Et si crucifixus est ex infirmitate . Unde item dicit: Infirmum Dei fortius est hominibus et stultum Dei sapientius est hominibus . Quod uero cum dictum esset: Et nudatus est, addidit Scriptura: In domo sua, eleganter ostendit  quod a sue carnis gente, et domesticis sanguinis sui, utique Iudeis, fuerat crucem mortemque passurus. Sequitur:

 Quod cum uidisset Cham pater Chanaan, uerenda scilicet patris sui esse nudata, nuntiauit duobus fratribus suis foras; at uero Sem et Iaphet pallium imposuerunt humeris suis, et incedentes retrorsum operuerunt uerenda patris sui, faciesque eorum auerse erant, ut patris sui uirilia non uiderent. Proinde in duobus filiis, maximo et minimo, duo populi figurantur, scilicet circumcisio et preputium; unam uestem a tergo portantes, sacramentum scilicet iam preterite Dominice passionis; neque nuditatem patris intuentur, quia in Christi necem non consentiunt; et tamen honorant uelamento tamquam scientes unde sint nati. Medius autem filius, id est, populus Iudeorum; et ideo medius, quia nec primatum tenuit apostolorum, nec ultimus in gentibus credidit; uidit nuditatem patris, quia consensit in necem Christi; et nuntiauit foras fratribus: per eum quippe  manifestatum est, et quodammodo publicatum, quod erat in prophetia secretum; ideoque fit seruus fratrum suorum. Quid est enim aliud hodieque gens ipsa, nisi quedam scrinaria Christianorum, baiulans legem et prophetas ad testimonium assertionis Ecclesie, ut nos honoremus per sacramentum, quod nuntiat illa per litteram? Sequitur:

 Euigilant autem Ne a uino, cum didicisset que fecerat ei filius suus minor, ait: Maledictus Chanaan; seruus seruorum erit fratribus suis. Dixitque: Benedictus Dominus Deus Sem; sit Chanaan seruus eius. Dilatet Deus Iaphet, et habitet in tabernaculis Sem. Queritur quare peccans Cham in patris offensa, non in se ipso, sed in filio suo Chanaan maledicitur: quia prophetatum est, terram Chanaan eiectis inde Chananeis et debellatis, accepturos fuisse  filios Isrel, qui uenerunt de semine Sem, intuendo et preuidendo quod longe fuerat post futurum. Unde factum est etiam illud, ut filium medium, hoc est, primogenito iuniorem ultimoque maiorem, qui peccauerat in patrem, non in ipso, sed in filio eius suo nepote malediceret his uerbis: Maledictus Chanaan; sit seruus fratribus suis. Chanaan porro natus fuerat ex Cham, qui patris dormientis nec texerat, sed potius  prodiderat nuditatem. Unde etiam secutus adiungit benedictionem duorum filiorum, maximi et minimi, dicens: Benedictus Dominus Deus Sem, erit Chanaan puer eius: dilatet Deus Iaphet, et habitet in tabernaculis Sem; quamquam enim sit Deus omnium gentium, quodammodo tamen proprio uocabulo, et in ipsis iam gentibus dicitur Isrel. Et unde hoc factum est, nisi ex benedictione Iaphet? in populo enim gentium, totum orbem terrarum occupauit Ecclesia. Hoc prorsus, hoc pronuntiabatur, cum diceretur: Dilatet Deus Iaphet, et habitet in tabernaculis Sem. Sem quippe de cuius semine incarnatus est Christus, interpretatur nominatus. Quid autem nominatius Christo? cuius nomen iam ubique fragrat: ita ut in Cantico Canticorum, etiam in se precedente prophetia, unguento comparetur effuso ; in cuius domibus, id est, ecclesiis, habitat gentium latitudo; nam Iaphet, latitudo interpretatur. Ecce quo modo dilatat Deus Iaphet, et habitat in tabernaculis  Sem, id est, in ecclesiis, quas filii prophetarum apostoli construxerunt: secundum quod Paulus Apostolus fidelibus ex gentibus ait: Qui etatis illo tempore, sine Christo alienati a societate Isrel, et peregrini testamentorum, et promissionis spem non habentes, et sine Deo in hoc mundo . Per hec uerba ostenditur quod nondum habitat Iaphet in domibus Sem. Sed paulo post quemadmodum concludat aduertamus. Igitur iam, inquit, non estis hospites et peregrini, sed estis ciues sanctorum et domestici Dei, superedificati supra fundamentum apostolorum et prophetarum, ipso summo angulari lapide existente Christo Iesu . Porro Cham, qui interpretatur callidus, medius Ne filius, tamquam se ab utroque discernens, et inter utrumque remanens, nec in primitiis Isrelitarum, nec in plenitudine gentium, quid significat, nisi hereticorum genus callidum, non spiritu sapientie, quo solent hereticorum feruere primordia, et pacem perturbare sanctorum? Multa quidem ad fidem catholicam pertinentia, dum hereticorum  callida inquietudine exagitantur, ut aduersus eos defendi possint, et considerantur diligentius, et intelliguntur clarius, et instantius predicantur, et ab aduersario mota questio discendi existit occasio: quamuis non solum qui sunt apertissime separati, uerum omnes qui Christiano nomine gloriantur, et perdite uiuunt, non absurde possunt uideri medio Ne filio figurari, passionem quippe Christi, que illius hominis nuditate significata est, et annuntiat profitendo, et male agendo exhonorant. De talibus ergo dictum est: Ex fructibus eorum cognoscetis eos . Ideo Cham in filio suo maledictus est, tamquam in fructu suo, id est, in opere suo. Unde conuenienter et ipse filius eius Chanaan, interpretatur motus eorum, quod quid aliud est quam opus eorum? Sem uero et Iaphet, tamquam circumcisio  et preputium; uel, sicut alio modo eos appellat Apostolus, Iudeos et Grecos , sed uocatos et iustificatos: cognita quodammodo nuditate patris, qua significabatur passio Saluatoris, sumentes uestimentum posuerunt supra dorsa sua, et intrauerunt auersi, et operuerunt nuditatem patris sui, nec uiderunt quod reuerendo texerunt; quodam enim modo in passione Christi, et quod pro nobis factum est, honoramus, et Iudeorum facinus auersamur. uestimentum significat sacramentum; dorsa, memoriam preteritorum, quia passionem Christi eo scilicet tempore quo habitat Iaphet in domibus Sem, et malus frater in medio eorum, transactum celebrat Ecclesia, non adhuc prospectat futuram. Sem malus frater in filio suo, hoc est, in opere suo; puer, id est, seruus est fratrum suorum, cum ad exercitationem patientie, uel ad profectum sapientie, scienter utuntur boni malis. Sequitur:

 uixit autem Ne post diluuium 350 annis, et impleti sunt omnes dies eius 950 annorum, et  mortuus est.

 He sunt generationes filiorum Ne: Sem, Cham et Iaphet. Natique sunt eis filii post diluuium. Filii Iaphet, Gomer, et Magog, et Madai, Iauan, Tubal, et Mosoch, et Thyras. Hi septem filii Iaphet possederunt terram in Asia, ab Amano et Tauro Celesyrie et Cilicie montibus, usque ad fluuium Tanain. Porro filii Gomer, Aschenez, et Riphat, et Togorma. Filii autem Iauan, Elisa et Tharsis, Cethim et Dodanim. Ab his diuise sunt insule gentium in regionibus suis, unusquisque secundum linguam et familias in nationibus suis. Nomina locis et gentibus relinquentes, e quibus postea immutata sunt plurima: cetera permanent ut fuerunt. Sunt autem Gomer, Galate; Magog, Scythe; Madai, Medi; Iauan, Iones, qui et Greci, unde et mare Ionicum appellatur: Tubal, Hiberi, qui et Hispani, a quibus postea Celtiberi nuncupati sunt; Mosoch, Cappadoces, unde et urbs eorum usque hodie apud eos Mazecha  dicitur; Thyras, Thraces, quorum non satis immutatum uocabulum est. He itaque septem gentes, quas de Iaphet stirpe uenientes memoraui, ad Aquilonis partem habitant. Filii Gomer: Aschenez et Riphat et Togorma. Aschenez, Greci Rheginos uocant; Riphat. Paphlagonas: Togorma, Phrygas. Filii Iauan: Elisa et Tharsis, Cethim et Dodanim. Cethim sunt Cittii, a quibus hodieque urbs Cypri, Cittium nominatur; Dodanim, Rhodii. Omnes pene insule, et totius orbis littora, terreque mari uicine Grecis accolis occupate sunt, qui, ut supra diximus, ab Amano et Tauro montibus omnia maritima loca usque ad Oceanum possederunt Britannicum. Sequitur:

 Filii Cham, Chus et Mesraim, Phuth et Chanaan. Chus hodieque ab Hebreis Aethiopia nuncupatur; Mesraim Aegyptus; Phuth Libyes, a quo et Mauritanie fluuius usque in presens Phuth dicitur, omnisque circa regio Phutensis nuncupatur. Modo tamen in una tantum climatis eius parte antiquum Libye nomen residet, et reliqua terra uocatur  Africa. Porro Chanaan obtinuit terram quam Iudei deinceps possederunt, eiectis Chananeis. Filii Chus, Saba, et Euila, Sabatha et Rema, Sabatacha. Saba, a quo Sabei; Euila, Gethuli, in parte remotioris Africe, eremo coherentes; Sabatha Sabatheni, qui nunc Astauari nuncupantur. Rema uero et Sabatacha paulatim antiqua uocabula perdiderunt, et que nunc pro ueteribus habeant, ignoratur. Filii Saba, a quo diximus appellatos Sabeos: interpretatur autem nunc Saba, Arabia. In LXXI psalmo, ubi nos habemus, Reges Arabum et Saba munera offerunt, in Hebreo scriptum est, Reges Saba. Dadai, gens est Aethiopie in occidentali plaga. Sequitur:

 Porro Chus genuit Nembroth; ipse cepit esse potens in terra, et erat robustus uenator coram Domino. Ab hoc exiuit prouerbium: Quasi Nembroth robustus uenator coram Domino. Sic ergo intelligendus est gigas iste uenator contra Dominum. Quid  autem hic significatur hoc nomine, quod est uenator, nisi animarum terrigenarum deceptor, oppressor, exstinctor? Et idcirco dictus est robustus uenator contra Dominum, pro eo quod homines abstrahebat a cultu diuino. Sequitur: Fuit autem principium regni eius Babylon et Aracha, et Achad et Chalanne in terr Sennaar. Nembroth filius Chus arripuit insuetam prior in populis tyrannidem, regnauitque in Babylone, que ab eo, quod ibi confuse sunt lingue turrim edificantium, Babel appellata est. Babel enim interpretatur confusio. Aracha, hec est Edissa ciuitas. Achad, que nunc dicitur Nisiben; Chalanne, postea uerso nomine a Seleuco rege dicta est Seleucia. Sequitur:

 De terra illa egressus est Assur, et edificauit Niniuen, et plateas ciuitatis, et Cale; Resen quoque inter Niniuen et Cale: hec est ciuitas magna. Quod uero dictum est de terra Sennaar, que pertinebat ad regnum Nembroth, exiisse Assur, et edificasse Niniuen, et alias quas construxit ciuitates, longe postea factum est, quod ex hac occasione perstrinxit  propter nobilitatem regni Assyriorum, quod mirabiliter dilatauit Ninus, Beli filius, conditor ciuitatis magne, Niniue, cuius ciuitatis nomen ex illius nomine deriuatum est, ut a Nino Niniue uocaretur. Assur autem, unde Assyrii, non fuit in filiis Cham, sed in filiis Sem reperitur, qui fuit Ne maximus filius. Unde apparet de progenie Sem exortos fuisse, qui postea regnum gigantis illius obtinerent, et inde procederent, atque alias conderent ciuitates. Sequitur:

 At uero Mesraim genuit Ludim, et Anamim, et Balaabim, Neptuim, et Petrusim, et Chasluim; de quibus egressi sunt Philistiim et Capturim. Exceptis Labaim; a quibus Libyes postea uocati sunt, qui prius Phuthei uocabantur; et Chasluim, qui deinceps Philistiim appellati sunt, quos nos corrupte Palestinos dicimus; cetere sex gentes ignote nobis sunt, quia bello Aethiopico subuerse, atque ad obliuionem preteritorum nominum peruenerunt. Possederunt autem terram a Gaza usque ad extremos  fines Aegypti. Sequitur:

 Chanaan autem genuit primogenitum suum Sidonem, et Cetheum, et Iebuseum, et Amorreum, et Gergeseum, et Eueum, et Aracheum, Sineum et Aradium, Samariten et Amatheum. De Chanaan primus natus est Sidon, a quo urbs in Phenice Sidon uocatur. Aracheus, qui Archas condidit, oppidum in radicibus Libani situm. Aradii sunt, qui Aradum insulam possederunt angusto freto a Phenice separatam. Samarii, a quibus Emissa nobilis Celesyrie ciuitas; hanc Macedones, qui post Alexandrum morientem regnauerunt, Epiphaniam nuncupauerunt. Et fuit terminus Chananeorum a Sidone, donec uenias in Gerara, et usque ad Gazam pergentibus Sodomam et Gomorram, et Adamam et Seboim, usque Lezen, quia cetere ciuitates, Sidon uidelicet et Gerara, et Sodoma, et Gomorra, et Adama, et Seboim, note sunt nominibus suis. Fiunt itaque omnes filii Cham, hoc est, medii filii Ne, quatuor, et nepotes quinque ex uno eius filio, pronepotes duo  ex nepote uno, et fit eorum summa undecim. Quibus enumeratis, hinc reditur ad alium filium Cham, qui uocabatur Mesraim; et commemorantur quos genuit, non tamquam singuli homines, sed nationes septem, et de sexta uelut de sexto filio, gens commemoratur exisse que appellatur Philistiim, unde fiunt octo. Inde iterum ad Chanaan reditur, in quo filio maledictus est Cham, et quos genuit, undecim nominantur. Deinde usque ad quos fines peruenerint, commemoratis quibusdam ciuitatibus dicitur, ac per hoc in filiis nepotibusque computatis de progenie Cain triginta et unus geniti referuntur. Sequitur:

 De Sem quoque nati sunt patre omnium filiorum Heber, fratre Iaphet maiore. Restat commemorare filios Sem, maximi filii Ne; ad eum quippe gradatim generationum istarum peruenit a minimo exorta narratio. Sed unde incipiunt commemorari filii Sem, habet quiddam obscuritatis, quod expositione  illustrandum est, quia et multum ad rem pertinet, quam requirimus; sic enim legitur: Et Sem natus est, et ipsi patri omnium filiorum Heber fratri Iaphet maiori. Ordo uerborum est: Et Sem natus est Heber, qui Sem pater est omnium filiorum. Sem ergo patriarcham intelligi uoluit omnium, qui de stirpe eius exorti sunt, quos commemoraturus est, siue sint filii, siue sint nepotes et pronepotes. Sequitur:

 Filii Sem, Elam, et Assur, et Arphaxat, et Lud, et Haram. Hi ab Euphrate fluuio, partem Asie usque ad Indicum oceanum tenent. Est autem Elam a quo Elamite principes Persidis, quod de Assur antea iam dictum est. Sequitur:

 Filii Haram, Hus, et Ul, et Iezer, et Mes. At uero Arphaxat genuit Sala, de quo ortus est Heber. Arphaxat a quo Chaldei, Lud a quo Lydii, Haram a quo Syri, quorum metropolis est ciuitas Damascus. Filii Haram, Hus, et Ul, et Iezer, et Mes; Hus Thrachonitis et Damasci conditor, inter Palestinam et Celesyriam tenuit principatum, a quo Septuaginta  interpretes in libro Iob, ubi in Hebreo scribitur terra Hus, regionem Ausitidem transtulerunt. Ul a quo Armeni, Iezer a quo Carmani seu Carii. Sequitur:

 At uero Arphaxat genuit Sala, de quo ortus est Heber. Non sane istum Heber genuit Sem, sed ab illo quartus in primogenitorum serie reperitur. Sem quippe inter alios filios genuit Arphaxat. Arphaxat autem genuit Sala, de quo ortus est Heber. Non itaque frustra ipse primus est natus in progenie ueniente de Sem, et prelatus est etiam filiis, cum sit quartus nepos; nisi quia uerum est quod traditur, ex illo Hebreos cognominatos esse, tamquam Hebereos; cum et alia possit esse opinio, ut ex Abraham, tamquam Abrahei dicti esse uideantur. Sed nimirum hoc uerum est, quod ex Heber Heberei appellati sunt, ac deinde, una detruncata littera, Hebrei: quam linguam solus Isrel populus potuit obtinere, in quo Dei ciuitas et in sanctis peregrinata est et in omnibus sacramento adumbrata. Igitur filii  Sem prius nominantur; deinde ex uno eorum nati sunt quatuor nepotes eius. Itemque alter filiorum Sem genuit eius nepotem, atque inde abnepos, Heber. Genuit autem Heber duos filios, quorum unum appellauit Phaleg , quod interpretatur diuidens. Deinde Scriptura subiungens, rationemque huius nominis reddens, Quia in diebus, inquit, eius diuisa est terra. Hoc autem quid sit, post apparebit. Alius uero qui natus est ex Heber, genuit duodecim filios; ac per hoc fiunt omnes geniti de Sem uiginti septem. In summa igitur omnes progeniti de tribus filiis Ne, id est, quindecim de Iaphet, triginta et unus de Cham, uiginti septem de Sem, fiunt septuaginta tres. Deinde Scriptura sequitur, dicens:

 Hi filii Sem in tribubus suis, secundum linguas suas, in regionibus suis, et in gentibus suis. Itemque de omnibus: He, inquit, tribus filiorum Ne secundum generationes eorum et secundum gentes eorum. Ab his disperse sunt insule gentium super terram post diluuium. Unde colligitur septuaginta tres,  uel potius, quod postea demonstrabitur, septuaginta due gentes tunc fuisse, non homines. Nam et prius cum fuissent commemorati filii Phaleg, ita conclusum est: Ex his segregate sunt insule gentium in terras eorum, unusquisque secundum linguam suam in tribubus suis, et in gentibus suis. Iam uero in filiis Cham quodam loco apertius commemorate sunt, sicut superius ostendi: Mesraim genuit eos qui dicuntur Ludiim, et eodem modo cetere usque ad septem gentes; et numeratis omnibus postea concludens, Hi filii Cham, inquit, in tribubus suis, secundum linguas suas in regionibus suis. Propterea ergo multorum filii non sunt commemorati, quia gentibus aliis nascendo accesserunt alii, ipsi autem facere gentes nequiuerunt. Nam qua alia causa cum filii Iaphet octo enumerentur, ex duobus eorum tantum filii nati commemorantur; et cum filii Cham quatuor nominentur, ex tribus tantum qui nati sunt adiiciuntur;  et cum filii Sem nominentur sex duorum tantum posteritas attexitur? Numquid ceteri sine filiis remanserunt? Absit hoc credere. Sed gentes propter quas commemorari digni essent, non utique fecerunt: quia sicut nascebantur, aliis gentibus addebantur. Cum ergo in suis linguis iste gentes fuisse referantur, redit tamen narrator ad illud tempus quando una lingua omnium fuit, et inde iam exponit quid acciderit, ut linguarum diuersitas nasceretur. Sequitur:

 Erat autem terra labii unius, et sermonum eorumdem. Cumque proficiscerentur de Oriente, inuenerunt campum in terra Sennaar, et habitauerunt in eo. Dixitque alter ad proximum suum: uenite, faciamus lateres, et coquamus eos igni. Habueruntque lateres pro saxis, et bitumen pro cemento. Et dixerunt: uenite, faciamus nobis ciuitatem et turrim, cuius culmen pertingat ad celum; et celebremus nomen nostrum, antequam diuidamur in uniuersas terras. Ista ciuitas que appellata est confusio, ipsa est Babylon, cuius mirabilem constructionem  etiam gentium commendant historie. Babylon quippe interpretatur confusio. Unde colligitur gigantem illum Nembroth fuisse illius conditorem, quod superius fuerat intimatum. Ubi cum de illo Scriptura loqueretur, ait: Initium regni eius fuit Babylon: id est, que ciuitatum ceterarum gereret principatum, ubi esset tamquam in metropoli habitaculum regni, quamuis perfecta non fuerit usque in tantum modum, quantum superba cogitabat impietas: nam nimia disponebatur altitudo, que ducta est usque ad celum, siue unius turris eius, quam moliebantur inter alias esse precipuam: solent enim superbiam stultitia sequi, et humilitatem sapientia. Sequitur:

 Descendit autem Dominus ut uideret ciuitatem et turrim, quam edificabant filii Adam, et dixit: Ecce unus est populus, et unum labium omnibus: ceperuntque hoc facere, nec desistent a cogitationibus suis donec eas opere impleant? Descendit Dominus uidere ciuitatem et turrim, quam edificabant filii  Adam; hoc est, non filii Dei, sed filii hominum: id est, illa societas secundum hominem uiuens, quam terrenam dicimus ciuitatem. Non loco mouetur Deus, qui ubique est totus semper, sed descendere dicitur, cum aliquid facit in terra: quod preter usitatum nature cursum mirabiliter factum, presentiam quodammodo eius ostendit. Nec uidendo discit ad tempus, qui numquam potest aliquid ignorare, sed ad tempus uidere et cognoscere dicitur, quod uideri et cognosci faciat. Non sic ergo uidebatur illa ciuitas, quo modo eam Deus uidere fecit, quando sibi quantum displiceret, ostendit; quamuis possit intelligi Deus ad illam ciuitatem descendisse, quia descenderunt angeli eius, in quibus habitat: quia per angelos descendebat, qui in angelis descendentibus erat. Et bene, non ait, uenite, et descendentes confundite; sed, Confundamus ibi linguam eorum, ostendens ita se operari per ministros suos, ut sint etiam ipsi cooperatores Dei. Nec sic loquitur angelis Deus, quomodo nos inuicem nobis uel Deo, uel angelis, uel  ipsi angeli nobis, siue per illos Dominus nobis; sed ineffabili suo modo; nobis autem indicatur hoc nostro modo. Dei quippe sublimior ante suum factum locutio, ipsius sui facti est immutabilis ratio, que non habet sonum strepentem atque transeuntem, sed uim sempiterne manentem, et temporaliter operantem. Hec loquitur angelis sanctis; nobis autem longe positis, per angelos, secundum modum nostre capacitatis. Quando autem etiam nos aliquid talis locutionis interioribus auribus capimus, angelis propinquamus. Illud sane quod dictum est: Nec desistent a cogitationibus suis, donec eas opere impleant, non est dictum confirmando, sed tamquam interrogando, sicut solet a comminantibus dici. Sic ergo accipiendum est, tamquam dixerit: Nonne omnia deficient ex illis, que conati sunt facere? Sed si ita dicatur, non exprimet comminantem, quoniam uocem pronuntiantis non possumus scribere. Sequitur:

  uenite igitur, descendamus et confundamus ibi linguas eorum, ut non audiat unusquisque uocem proximi sui. Atque ita diuisit eos Dominus ex illo loco in uniuersas terras, et cessauerunt edificare ciuitatem, et idcirco uocatum est nomen Babel, quia ibi confusum est labium uniuerse terre; et inde dispersit eos Dominus super faciem cunctarum regionum. Merito autem malus punitur affectus, etiam cui non succedit effectus. Genus uero ipsius pene quale fuit? Quoniam dominatio imperantis in lingua est, ibi damnata est superbia: ut non intelligeretur iubens homini, qui noluit intelligere, ut obediret Deo iubenti. Sic illa conspiratio dissoluta est, cum quisque ab eo, quem non intelligeret, abscederet; nec se, nisi ei cum quo loqui poterat, aggregaret. Et per linguas diuise sunt gentes, disperseque per terras, sicut Deo placuit, qui hoc modis occultis nobisque incomprehensibilibus fecit. Ex illis igitur tribus hominibus Ne filiis, septuaginta due lingue per terras esse ceperunt, que crescendo ad insulas peruenerunt.  Auctus est numerus autem gentium multo amplius quam linguarum. Primus autem post diluuium inter homines Nembroth, filius Chus, noua imperii cupiditate tyrannidem arripuit; regnauitque in Babylonia, que ab eo quod ibi confuse sunt lingue, Babel appellata est, quod interpretatur confusio: cuius edificande turris idem Nembroth exstitit auctor. Qui pro eo quod ultra naturam suam celi alta penetrare contendit, non incongrue diabolo comparatur; qui cogitatione cordis sui intumescens, super sidera exaltare se uoluit, id est, super omnem potestatem angelorum, Deo se cequare disponens, dum dicit: Ascendam super altitudinem nubium, et ero similis Altissimo. Quod autem dicitur, uenator, quid significatur hoc nomine, nisi animarum terrigenarum deceptor, et capiens homines ad mortem? Turris eius, superbia huius mundi est, uel impia dogmata hereticorum; qui postquam moti sunt ab Oriente, id est, a uero lumine recesserunt, et uenerunt in  montem Sennaar, qui interpretatur excussio dentium, statim aduersus Deum impietatis sue edificauerunt turrim, ac dogmatum superbiam nefario ausu confinxerunt, uolentes curiositate non licita ipsius celi alta penetrare; sed sicut illi per superbiam ab una lingua in multa diuisi sunt, ita et heretici ab unitate fidei et confessionis segregati, inter se diuersitate erroris quasi per dissonantiam lingue inuicem secernuntur; et quos armat aduersus Deum elate conspirationis perniciosa consensio, rursus intendente dogmatum discordia, diuidit oborta repente confusio. Quos quidem ipsa Trinitas damnat in quam offendunt; ipsa eos dispergit, dum dicit: uenite, descendamus et confundamus linguas eorum: in uarietate utique erroris, siue schismatum. Eo autem tempore quando linguarum facta est uarietas, in sola domo Heber, que antea fuit lingua remansit. Ita et nunc in sola Ecclesia, que est domus Christi, unitam esse confessionis et fidei pacem, diuisis omnibus reprobis, restat. Benedictis igitur duobus filiis Ne,  atque uno in medio eorum maledicto, deinceps usque ad Abraham de iustorum aliquorum, qui pie Deum colerent, commemoratione silentium est. Nec eos defuisse crediderim, sed si omnes commemorarentur, nimis longum fieret; et hec esset historica magis diligentia, quam prophetica prouidentia. Illa itaque exsequitur litterarum sacrarum scriptor istarum, uel potius per eum Dei Spiritus, quibus non solum narrentur preterita, uerum etiam prenuntientur, que tamen pertinent ad ciuitatem Dei: quia et de hominibus qui non sunt ciues eius, quidquid hic dicitur ad hoc dicitur, ut illa ex comparatione contraria uel proficiat uel emineat. Non sane omnia que gesta sunt narrantur, aliquid etiam significare putanda sunt; sed propter illa que aliquid significant, et illa que nichil significant, attexuntur: solo enim uomere terra proscinditur; sed ut hoc fieri possit, etiam cetera aratri membra necessaria sunt,  et soli nerui in cithara, atque huiusmodi uasis musicis aptantur ad cantum, sed ut aptari possint, et cetera in compaginibus organorum, que non percutiuntur a canentibus, his, que percussa resonant, connectuntur. Item in prophetica historia dicuntur et aliqua, que nichil significant, sed quibus adhereant, que significant, et quodammodo religentur. Propter hoc ergo Scriptura diuina cum terrenam ciuitatem in Babylone, hoc est, in confusione monstrasset, ad patriarcham Sem recapitulando reuertitur, et ordinantur inde generationes usque ad Abraham, commemorato etiam numero annorum, quanto quisque ad hanc seriem pertinentem genuisset filium, quanto quisque uixisset. Ubi certe agnoscendum est, quod ante promiseram, ut quare sit dictum de filio Heber, nomen eius Phaleg, quia in diebus eius diuisa est terra: quid enim aliud intelligendum est, terram esse diuisam, nisi diuersitatem linguarum? Omissis ergo ceteris filiis Ne ad hanc rem non pertinentibus, illi connectuntur in ordine generationum, per quos  possit ad Abraham perueniri, sicut illi connectebantur ante diluuium per quos perueniretur ad Ne generationibus que propagate sunt ex illo Adam filio, qui est appellatus Seth. Sic ergo incipit generationum istarum connexio. Sequitur:

 He generationes Sem. Sem centum erat annorum quando genuit Arphaxat, biennio post diluuium. Porro Arphaxat cum esset triginta quinque annorum, genuit Sale. Sale quoque trigesimo etatis sue anno genuit Heber. Sicut supra memoraui cum cepissent enumerari filii Sem, qui singuli gentes singulas procrearunt, primus est commendatus Heber, cum sit pronepos ipsius Sem, hoc est, quartus inueniatur ab illo exortus. Quia ergo in eius familia remansit hec lingua, diuisis per alias linguas gentibus ceteris, que lingua prius humano generi non immerito creditur fuisse communis, ideo deinceps Hebrea est nuncupata; tunc enim opus erat eam distingui ab aliis linguis nomine proprio, sicut alie  quoque uocate sunt nominibus propriis. Quando autem erat una, nichil aliud quam humana lingua uel humana locutio uocabatur, qua sola uniuersum genus humanum loquebatur. Sequitur:

 uixit autem Heber triginta quatuor annis, et genuit Phaleg. Dixerit aliquis: Si in diebus Phaleg filii Heber diuisa est terra per linguas, id est, homines, qui tunc erant in terra, ex eius nomine potius debuit appellari lingua illa, que fuit omnibus antea communis. Sed intelligendum est ipsum Heber propterea tale nomen imposuisse filio suo, ut uocaretur Phaleg, quod interpretatur diuisio, quia tunc ei natus est quando per linguas terra diuisa est, id est, ipso tempore: ut hoc sit quod dictum est: In diebus illius diuisa est terra; nam nisi adhuc Heber uiueret quando linguarum facta est multitudo, non eius nomine nomen acciperet lingua que apud ipsum potuit permanere. Et ideo credendum est ipsam fuisse primam linguam que antea erat omnibus communis, quoniam de pena uenit illa multiplicatio,  mutatioque linguarum, et utique preter hanc penam debuit esse populus Dei. Nec frustra lingua hec est quam tenuit Abraham, nec in omnes filios suos transmittere potuit, sed in eos tantum qui propagari per Iacob, et insignius atque eminentius in Dei populum coalescentes, Dei testamenta et stirpem Christi habere potuerunt. Nec Heber ipse eamdem linguam in uniuersam progeniem suam refudit, sed in eam tantum cuius generationes perducuntur ad Abraham. Quapropter etiam si non euidenter expressum est fuisse aliquod pium genus hominum, quando ab impiis Babylonia condebatur, non ad hoc ualuit hec obscuritas, ut querentis fraudaretur, sed potius exerceretur intentio. Cum ergo querimus in illis septuaginta duabus gentibus ciuitatem Dei, non possumus affirmare illo tempore quo erat eis labium, id est, loquela una, tunc iam genus humanum alienatum fuisse a cultu ueri Dei, ita ut in solis istis generationibus  pietas uera remaneret, que descendunt de semine Sem per Arphaxat, et tendunt ad Abraham; sed ab illa superbia edificande turris usque in celum, qua impia significatur elatio, apparuit ciuitas, hoc est, societas impiorum: uerum itaque an antea latuerit, an fuerit, an potius utraque permanserit: pia scilicet in duobus filiis Ne, qui benedicti sunt, eorumque posteris; impia uero in eo qui maledictus est, atque eius progente, ubi etiam exortus est gigas uenator contra Dominum, non est diiudicatio facilis: fortassis enim quod profecto est credibilius, et in filiis duorum illorum iam tunc, antequam Babylonia cepisset institui, fuerunt contemptores Dei, et in filiis Cham cultores Dei. Utrumque tamen hominum genus, terris numquam defuisse credendum est. Quamobrem sicut lingua una cum esset omnium, non ideo filii pestilentie defuerunt: nam et ante diluuium una erat lingua, et tamen omnes, preter unam Ne iusti domum, deleri diluuio meruerunt, ita quando merito elationis impietatis gentes linguarum diuersitate punite  atque diuise sunt, et ciuitas impiorum confusionis nomen accepit, hoc est, appellata est Babylon, non defuit domus Heber, ubi ea, que antea fuit omnium, lingua remansit; cum enim legitur unam fuisse linguam primitus omnium, et ante omnes filios Sem commendatur Heber, quamuis ex illo quartus oriatur, et Hebrea uocatur lingua, quam patriarcharum et prophetarum non solum in sermonibus, uerum etiam in litteris sacris custodiuit auctoritas, profecto cum queritur in diuisione linguarum, ubi lingua illa remanere potuerit, que fuit ante communis, que sine ulla dubitatione ubi remansit, non ibi fuit illa pena, que facta est mutatione linguarum, quid aliud occurrit, nisi quod in huius gente remanserit, a cuius nomine nomen accepit, et hoc iustitie gentis huius non paruum apparuerit uestigium, quod cum alie gentes plecterentur mutatione linguarum, ad istam non peruenit tale supplicium? Sequitur:

 He sunt generationes Thare. Thare  genuit Abraham, et Nachor, et Aran. Ab adolescentia incipit homo posse generare: propterea Mattheus ab ipso Abraham sumpsit exordium, et usque ad Dauid perducere procurauit; neque enim frustra euangelista sic generationes commemorauit, ut hoc primum interuallum quatuordecim generationibus commendaret, ab Abraham scilicet usque ad Dauid. Ab adolescentia quippe incipit homo posse generare. Propterea generationum ordo ex Abraham sumpsit exordium, qui etiam pater gentium constitutus est, quando mutatum nomen accepit. Nunc iam uideamus procursum ciuitatis Dei, etiam ab illo articulo temporis, qui factus est in patre Abraham: unde incipit esse notitia eius euidentior, et ubi clariora leguntur promissa diuina, que nunc uidemus in Christo impleri. Sicut ergo Scriptura diuina indicante didicimus, in regione Chaldeorum natus est Abraham, que terra ad regnum Assyriorum pertinebat. Apud Chaldeos autem iam tunc superstitiones impie preualebant, quemadmodum per ceteras gentes. Una  igitur Thare domus erat, de quo natus est Abraham, in qua unius ueri Dei cultus, et, quantum credibile est, in qua iam sola etiam Hebrea lingua remanserat: quamuis et ipsi, sicut iam manifestus Dei populus in Aegypto, in Mesopotamia seruisse diis alienis, Iesu Naue narrante, referuntur, ex progenie illius Heber in linguas paulatim alias et in alias nationes defluentibus. Proinde sicut per aquarum diluuium una domus Ne remanserat ad reparandum genus humanum, sic in diluuio multarum superstitionum per uniuersum mundum una remanserat domus Thare, in qua custodita est plantatio ciuitatis Dei. Denique sicut illic enumeratis supra generationibus usque ad Ne, simul cum annorum numeris, et exposita diluuii causa, priusquam Deus inciperet de arca fabricanda loqui ad Ne, dicitur: He generationes Ne; ita et hic enumeratis generationibus ab illo, qui est appellatus Sem, filio Ne, usque ad Abraham. Deinde in  singulis articulis similiter ponitur, ut dicatur: He sunt generationes Thare: Thare genuit Abram, et Nachor, et Aran. Sequitur: Porro Aran genuit Loth. Mortuusque est Aran ante Thare patrem suum in terra natiuitatis sue in Hur Chaldeorum. Pro eo quod legimus in terra natiuitatis sue, in Hebreo habetur in Hur Chesdim, id est, in igne Chaldeorum. Tradunt autem Hebrei ex hac occasione istiusmodi fabulam, quod Abraham in ignem missus sit, quia ignem adorare notuerit; et quod Babylonio uallatus incendio et Dei auxilio liberatus de idololatrie igne profugerit; quod in consequentibus scribitur egressum esse Thare cum sobole sua de regione Chaldeorum, pro eo quod in Hebreo habetur de Hur, hoc est, de incendio Chaldeorum, et hoc esse quod nunc dicitur: Mortuus est Aran ante conspectum Thare patris sui, in terra natiuitatis sue, in igne Chaldeorum, quod uidelicet nolens ignem adorare, igne consumptus sit. Sequitur:

 Duxerunt autem Abram et Nachor uxores:  nomen uxoris Abram, Sarai; et nomen uxoris Nachor, Melcha, filia Aran, patris Melche et patris Iesche. Aran filius Thare, frater Abram et Nachor, duas filias genuit, Melcham et Sarai cognomento Iescham, e quibus Melcham accepit uxorem Nachor, et Sarai Abram. Necdum quippe inter patruos et fratrum filias nuptie fuerant lege prohibite, que in primis hominibus, etiam inter fratres et sorores initiate sunt. Sequitur:

 Erat autem Sarai sterilis, nec habebat liberos. Tulit itaque Thare Abram filium suum, et Loth filium Aran filii sui, et Sarai nurum suam uxorem Abram filii sui, et eduxit eos de Hur Chaldeorum, ut iret in terram Chanaan: ueneruntque usque Aran, et habitauerunt ibi. Narratur enim quemadmodum Thare cum suis reliquerit regionem Chaldeorum, et uenerit in Mesopotamiam, et habitauerit ibi. Tacetur autem de uno eius filio, qui uocabatur Nachor, tamquam eum non duxerit secum; sed inueniemus postea, cum  seruum suum mitteret Abraham ad accipiendum uxorem filio suo Isaac, ita scriptum est: Et accepit puer decem camelos de camelis domini sui secum, et exsurgens profectus est in Mesopotamiam in ciuitatem Nachor. Isto et aliis sacre huius historie testimoniis ostenditur etiam Nachor exisse de regione Chaldeorum, sedesque constituisse in Mesopotamia, ubi cum patre suo habitauerat Abraham. Cur ergo Scriptura eum non commemorauit, quando ex gente Chaldea cum suis profectus est Thare, et habitauit in Mesopotamia, ubi non solum Abraham filius eius, uerum etiam Sarai nurus, et Loth nepos eius commemorantur, quod eos duxerit secum? Cur putamus, nisi forte quod a paterna et fraterna pietate desciuerat, et superstitioni adheserat Chaldeorum, et postea inde siue penitendo, siue persecutionem passus, quod suspectus haberetur, et ipse migrauit. Sequitur:

 Facti sunt autem omnes dies Thare ducentorum quinque annorum, et mortuus est in Aran. Quod alia translatio in Carra nominare solet. Non sic  autem accipiendum est, quasi omnes hos dies ibi egerit; sed quia omnes dies uite sue, qui fuerunt anni ducenti quinque, ibi compleuerit; alioquin nesciretur quot annos uixerit Thare in Carra, quoniam non legitur quoto anno uite sue in Carram uenerit: et absurdum est existimare in ista serie generationum, ubi diligenter commemoratur, quot annos quisque uixerit, huius solius numerum annorum uite non commendatum esse memorie. Quod enim quorumdam, quos eadem Scriptura commemorat, tacentur anni, non sunt in hoc ordine in quo temporum dinumeratio discessione gignentium et genitorum successione contexitur. Iste autem ordo, qui dirigitur ab Adam usque ad Ne, et inde usque ad Abraham, sine numero annorum uite sue neminem continet. Quod uero commemorata morte Thare patris Abraham, deinde legitur: Et dixit Dominus ad Abraham. Exi de terra tua, et de cognatione tua, et de domo patris tui,  et cetera, sed et beatus Stephanus in Actibus Apostolorum cum ista narraret, inter cetera, sic ait: Deus glorie apparuit Abrahe patri nostro, cum esset in Mesopotamia, priusquam habitaret in Carra; et ait ad illum: Egredere de terra tua, et de cognatione tua, et de domo patris tui . Secundum hec uerba beati Stephani, non post mortem patris eius locutus est Deus ad Abraham, qui utique in Carra mortuus est, ubi cum illo et ipse filios habitauit, sed priusquam habitaret in eadem ciuitate, iam tamen cum esset in Mesopotamia; iam ergo exierat a Chaldeis. Quod itaque adiungit B. Stephanus: Tunc Abraham egressus est de terra Chaldeorum, et habitauit in Carra : non quod sit factum posteaquam locutus est illi Deus; neque enim post illa Dei uerba egressus est de terra Chaldeorum, cum dicat ei locutum Dominum esse in Mesopotamia, sed ad totum illud tempus pertinet, quod ait, tunc, id est, ex quo egressus est a Chaldeis, et habitauit in Carra, et item quod sequitur: Et inde postquam mortuus est pater eius,  collocauit illum in terra hac, in qua uos nunc habitatis et patres uestri. Non ait, postquam mortuus est pater eius, exiit de Carra; sed inde cum eum hic collocauit, postea mortuus est pater eius. Intelligendum est igitur locutum Deum fuisse ad Abraham, cum esset in Mesopotamia, priusquam habitaret in Carra: sed eum in Carran peruenisse cum patre, retento apud se precepto Dei; et inde exisse septuagesimo et quinto suo, patris autem sui centesimo quadragesimo et quinto anno. Collocationem uero eius in terra Chanaan, non profectionem de Carra, post mortem patris eius factam esse dicit, quia iam mortuus erat pater eius, quando emit terram, cuius sibi iam sue cepit rei esse possessor. Quod autem iam in Mesopotamia constituto, hoc est, iam egresso de terra Chaldeorum dicit Deus, Egredere de terra tua, et de cognatione tua, et de domo patris tui; non ut corpus inde eiiceret, quod iam fecerat, sed animum auelleret, dicitur; non enim inde exierat animo, si spe redeundi et desiderio  tenebatur, que spes et desiderium, Deo iubente ac iuuante, et illo obediente, fuerat amputandum. Non sane incredibiliter existimatur, cum postea secutus esset Nachor patrem suum, tunc Abraham preceptum Domini implesse, ut cum Sara coniuge sua, et Loth filio fratris sui exiret de Carra. Iam considerande sunt promissiones Dei facte ad Abraham, in his enim apertiora Dei nostri, hoc est, Dei ueri oracula apparere ceperunt de populo piorum, quem prophetica prenuntiauit auctoritas. Harum prima ita legitur:

 Et dixit ad Abraham, Egredere de terra tua, et de cognatione tua, et de domo patris tui, et ueni in terram quam tibi monstrauero, et faciam te in gentem magnam, et benedicam tibi, et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi, atque in te benedicentur uniuerse cognationes terre. Aduertendum est igitur duas res promissas Abrahe:  unam scilicet, quod terram Chanaan possessurum fuerat semen eius, quod significatur, ubi dictum est: uade in terram quam tibi monstrauero, et faciam te in gentem magnam. Aliam uero longe prestantiorem, non de carnali, sed de spiritali semine, per quod pater est, non unius gentis Isrelitice, sed omnium gentium que fidei eius uestigia consequuntur: quod promitti cepit his uerbis: Et benedicentur in te omnes tribus terre. Hanc promissionem factam arbitratur Eusebius septuagesimo quinto anno etatis Abrahe, tamquam mox, ut facta est, de Carra exierit Abraham; quoniam Scripture contradici non potest, ubi legitur: Abraham erat septuaginta quinque annorum cum exiit de Carra. Sed si eo anno facta est ista promissio, iam utique in Carra cum patre suo demorabatur Abraham, neque enim exire inde posset, nisi prius ibi habitasset. Numquidnam ergo contradicitur Stephano dicenti: Deus glorie apparuit Abrahe patri nostro, cum esset in Mesopotamia, priusquam habitaret  in Carra? Sed intelligendum est, quod eodem anno facta sint omnia, et Dei promissio, antequam in Carra habitaret Abraham, et in Carra habitatio eius, et inde pro ectio: non solum quia Eusebius in Chronicis ab anno huius promissionis computat et ostendit post quadringentos et triginta annos exitum esse de Aegypto, quando lex data est; uerum etiam quia id commemorat apostolus Paulus. Egressus est ergo Abraham de Carra septuagesimo quinto anno etatis sue, et habebat in regno Ninus Assyriorum rex quadraginta tres annos, quando natus est Abraham, qui erat annus circiter millesimus ducentesimus ante conditam Romam, uelut alteram in occidente Babyloniam. Centesimo et quadragesimo quinto patris sui, cum Loth filio fratris sui et Sara coniuge, perrexit in terram Chanaan, et peruenit usque ad Sichem, ubi rursus diuinum accepit oraculum. Quis autem alius exiit in Abraham de terra sua, et de cognatione sua, ut apud ceteros locupletaretur et esset in gentem magnam, nisi Christus, qui, relicta terra et  cognatione Iudeorum, prepollet nunc in gentibus? Item moralis expositio hec habet: Eximus de terra nostra, quando diuitias mundi huius, facultatesque contemnimus; et de cognatione nostra, id est, uitiis prioribus, que nobis a natiuitate nostra coherentia, uelut quadam affinitate et consanguinitate coniuncta sunt; et de domo patris nostri, id est, de omni memoria mundi huius, que oculorum occurrit obtutibus. Sequitur:

 Et egressi sunt, ut irent in terram Chanaan; cumque uenissent in eam, pertransiuit Abraham terram usque ad locum Sichem, et usque ad conuallem illustrem. Sichem ipsa est que et Salem que Latine et Grece Sicima uocata est, ciuitas Iacob, et sita est in finibus tribus Effraim. Sed et filius Emor appellatus est Sichem, a quo locus nomen accepit. Fuit autem et falia Sichem in monte Effraim, ciuitas fugitiuorum. Sequitur:

 Apparuitque Dominus Abraham et dixit  ei: Semini tuo dabo terram hanc. Qui edificauit ibi altare Domino, qui apparuit ei. Nihil hic de illo semine promissum est, in quo pater factus est omnium gentium; sed de illo solo, de quo pater est unius Isrelitice gentis. Ab hoc semine terra ipsa possessa est. Deinde edificato ibi altari, et inuocato Deo, Abraham profectus est inde, et habitauit in eremo. Sequitur:

 Facta est autem fames in terra, descenditque Abraham in Aegyptum, ut peregrinaretur ibi. Preualuerat enim fames in terra. Cumque prope esset ut ingrederetur Aegyptum, dixit Sarai uxori sue: Noui quod pulchra sis, mulier, et quod cum uiderint te Aegyptii, dicturi sint: Uxor ipsius est, et interficient me, et te reseruabunt. Dic ergo, obsecro te, quod soror mea sis, ut bene sit mihi propter te, et uiuat anima mea ob gratiam tui. Cum inter ignotos propter excellentissimam pulchritudinem Sare et eius pudicitia et mariti uita esset in dubio, nec utrumque tueri posset Abraham, coniugis pudicitiam tuendam committens  Deo, et humanas insidias cauens ut homo, quoniam si periculum, quantum caueri poterat, non caueret, magis tentaret Deum quam speraret in Deum, fecit quod potuit: quod autem non potuit, illi commisit, neque enim Deus ab illo mortem non poterat repellere, quam timebat; eumque cum coniuge sua ab omni pernicie in illa peregrinatione tutari, ut nec uxor eius, quamuis esset pulcherrima, appeteretur ab aliquo, nec propter illam moreretur. Si interrogatus Abraham, illam feminam indicasset uxorem suam esse, duas res tuendas committeret Deo, et suam uitam, et coniugis pudicitiam, neque enim utrum eius uxor esset, interrogatus non esse respondit, sed cum ab eo quereretur quid ei esset illa mulier, indicauit sororem, non negauit uxorem, erat enim et hoc, quia propinqua erat sanguine, ita uxorem tacuit, non negauit. Sequitur:

 Cum itaque ingressus esset Abraham Aegyptum, uiderunt Aegyptii mulierem, quod esset  pulchra nimis, et nuntiauerunt principes Pharaoni, et laudauerunt eam apud illum, et sublata est mulier in domum Pharaonis. Abraham uero bene usi sunt propter illam. Flagellauit autem Deus Pharaonem plagis maximis, et domum eius, propter Sarai uxorem Abraham. uocauitque Pharao Abraham, et dixit ei: Quidnam est quod fecisti mihi? quare non indicasti quod uxor tua esset? Quam ob causam dixisti esse sororem tuam, ut tollerem eam mihi in uxorem? Nunc igitur ecce uxor tua, accipe eam et uade. Denique factum est, quod de Domino presumpsit Abraham, nam Pharao rex Aegypti, qui eam sibi uxorem acceperat, grauiter afflictus, marito reddidit: ubi absit ut credamus alieno concubitu fuisse pollutam, quia multo est credibilius hoc facere Pharaonem afflictionibus magnis non fuisse permissum. Tamen potest et aliter excusari, quod iuxta librum Hester, quecumque mulier placuisset regi apud ueteres, sex mensibus ungebatur oleo myrteo, et sex mensibus in pigmentis uariis erat et rationibus feminarum, et tunc demum ingrediebatur ad  regem; atque ita potest esse ut Sarai postquam placuerat regi, dum per annum eius ad regem preparabatur introitus, et Abrahe Pharao multa donauerit, et Pharao postea sit percussus a Domino, illa adhuc intacta ab eius concubitu permanente. Sequitur:

 Ascendit ergo Abraham de Aegypto, ipse et uxor eius, et omnia que habebat, et Loth cum eo, ad australem plagam: erat autem diues ualde in possessione auri et argenti. Sed et Loth, qui erat cum Abraham, fuerunt greges ouium et armenta, nec poterat eos capere terra, ut habitarent simul. Erat quippe substantia eorum multa. Reuerso igitur Abraham ex Aegypto in locum unde uenerat, tunc Loth fratris filius ab illo in terram Sodomorum salua caritate secessit. Diuites quippe facti erant, pastoresque pecorum multos habere ceperant, quibus inter se rixantibus, eo modo familiarum suarum pugnacem discordiam uitauerunt. Poterat quippe hinc, ut sunt humana, etiam inter ipsos aliqua rixa consurgere.  Proinde hoc malum precauentis Abrahe uerba ista sunt ad Loth: Non sit rixa inter me et te, et inter pastores meos et pastores tuos, quia omnes nos fratres sumus. Nonne ecce tota terra ante te est? Discede, obsecro, a me: si tu in sinistram, ego in dextram; uel si tu in dextram, ego in sinistram. Hinc fortassis effecta est inter homines pacifica consuetudo, ut quando terrenorum aliquid partiendum est, maior diuidat, minor eligat. Cum ergo digressi essent, separatimque habitarent Abraham et Loth, necessitate sustentande familie, non feditate discordie, et Abraham in terra Chanaan, Loth uero habitare cepit in Sodomis. Abraham, qui interpretatur excelsus pater, quem alium significat, nisi Dominum Iesum Christum, qui ait per prophetam: Patrem uocabis me, et post me ingredi non cessabis, et cui omnes fideles supplicant dicendo: Pater noster, qui es in celis . Qui rite excelsus dicitur, quia ipse habitet in celis, sicut Psalmisto de illo testatur: Ad te leuaui oculos meos, qui habitas in celis . Loth uero,  qui interpretatur declinans, significat populum Iudeorum, qui declinauerunt ab illo qui est uia, ueritas et uita, et claudicauerunt a semitis suis. Pastores Abrahe significauerunt sanctos apostolos; oues, ceteram multitudinem fidelium; de quibus ipse ait: Oues mee uocem meam audiunt; et iterum: Alias oues habeo, que non sunt ex hoc ouili . Pastores autem Loth, prefigurauerunt Scribas et Phariseos: non quia hoc erant, sed quod falso se hoc esse iactabant; quos Dominus non appellat pastores, sed fures et latrones. Iurgium pastorum quid aliud significauit, nisi conflictum utriusque partis, pie et impie? Substantia eorum, populi multitudo fidelium et infidelium, piorum et impiorum. Illud uero quod dixit Abraham ad Loth: Ne, queso, sit iurgium inter me et te, et inter pastores meos et pastores tuos; recede a me, obsecro: ecce uniuersa terra coram te est: si tu ad sinistram ieris, ego dexteram tenebo; si tu dexteram elegeris,  ego ad sinistram pergam: quid per dextram et sinistram, nisi utrumque significatur Testamentum? de quo ait Ecclesia in Canticis canticorum: Leua eius sub capite meo, et dextera illius amplexabitur me : quasi enim in dexteram partem declinauerunt Iudei, quando ignorantes Dei iustitiam, et suam uolentes constituere, iustitie Dei non fuerunt subiecti. Sed ille quasi sinistram elegit, quando ait, Non ueni uocare iustos, sed peccatores ; et iterum: Amen dico uobis, quia ita gaudium erit in celis super uno peccatore penitentiam agente, quam super nonaginta nouem iustis qui non indigent penitentia. Sed ad sinistram iterum illi elegerunt, quando dixerunt: Hic homo non est a Deo, qui sabbatum non custodit ; et ad Pilatum: Hic si non esset malefactor, non eum tibi tradidissemus . Sed Dominus iterum in suis predicatoribus dexteram elegit, quando post suam resurrectionem precepit, dicens: Euntes in mundum uniuersum, predicate euangelium omni creature ; et iterum: In iudicium  ego in hunc mundum ueni, ut qui non uident, uideant, et qui uident, ceci fiant . Quod uero idem Loth recessit ab oriente, et elegit sibi regionem circa Iordanem, quid aliud significauit, nisi quod Iudaicus carnalis populus, relicta pollicitatione celestium, totam spem suam defixit in amore temporalium rerum? Et postmodum quod habitauit in Sodoma, hoc significauit, quod peior effectus est, quam gentes, que ignorant Deum; dummodo quem illi ignorant, hi blasphemant, impletumque est illud quod Psalmista ex eorum persona cecinit, dicens: Et dimisi eos secundum desiderium carnis eorum, ibant in adinuentionibus suis . Sequitur:

 Dixitque Dominus ad Abraham, postquam diuisus est Loth ab eo: Leua oculos tuos, et uide a loco in quo nunc es ad aquilonem et meridiem, et ad orientem, et ad occidentem; omnem terram quam conspicis tibi dabo et semini tuo usque in sempiternum, faciamque semen tuum sicut puluerem terre; si quis  potest hominum numerare puluerem, semen quoque tuum numerare poterit. Surge, et perambula terram in longitudine et in latitudine sua: quia tibi daturus sum eam. Mouens igitur Abraham tabernaculum suum, uenit et habitauit iuxta conuallem Mambre, quod est Hebron, edificauitque ibi altare Domino. In hac promissione utrum sit etiam illa qua pater factus est omnium gentium, non euidenter apparet: potest enim ad hoc uideri pertinere, et faciam semen tuum tamquam arenam terre: quod ea locutione dictum est, quam Greci uocant hyperbolem, que utique tropica est, non propria, quo tamen modo, ut ceteris tropis uti solere Scripturam, nullus qui eam didicit, ambigit. Iste autem tropus, id est, modus locutionis fit, quando dicitur: Longe est amplius quam quod eo dicto significatur; quis enim non uideat quam sit incomparabiliter amplior arene numerus, quam potest esse hominum omnium genus ab ipso Adam usque ad terminum seculi? Quanto ergo magis quam semen Abrahe, non solum quod pertinet ad Isreliticam  gentem, uerum etiam quod est, et futurum est, secundum imitationem fidei toto orbe terrarum in omnibus gentibus? Quod semen in comparatione multitudinis impiorum profecto in paucis est, quamuis et ipsi pauci fiant, secundum innumerabilem multitudinem suam, que significata est secundum hyperbolem per arenam terre. Sane ista multitudo, que promittitur Abrahe, non Deo est innumerabilis, sed hominibus; Deo autem nec arena terre. Proinde, quia non tantum gens Isrelitica, sed uniuersum semen Abrahe, ubi esset promissio non secundum carnem, sed secundum spiritum plurium filiorum, congruentius arene multitudini comparatur, potest hinc intelligi utriusque rei facta promissio; sed ideo diximus, quod non euidenter appareat, quia et illius gentis unius multitudo, que secundum carnem, nata ex Abraham, per eius nepotem Iacob in tantum creuit, ut pene omnes partes orbis impleuerit; et ideo potuit  et ipse secundum hyperbolem arene multitudini comparari, quia et hec sola innumerosa est homini. Terram certe illam solam significatam, que appellata est Chanaan, ambigit nemo. Sed quod dictum est: Tibi dabo eam et semini tuo usque in seculum, potest mouere nonnullos, si usque in seculum, intelligatur in eternum. Si autem seculum hoc loco accipiant sic, quemadmodum fideliter tenemus initium futuri seculi a fine presenti ordiri, nichil eos mouebit: quia etsi expulsi sunt Isrelite de Hierosolymis, manent tamen in aliis ciuitatibus terre Chanaan, et usque in finem manebunt, et uniuersa illa terra cum a Christianis inhabitatur, etiam ipsum semen est Abrahe. Hoc responso accepto promissionis, migrauit Abraham, et mansit in alio eiusdem terre loco, id est, iuxta quercum Mambre, que erat in Chebron. Chebron que quondam uocabatur Arbe, corrupte in nostris codicibus Arboch scribitur, cum in Hebreis legatur Arbe, id est, quatuor: eo quod ibi tres patriarche Abraham, Isaac et Iacob sepulti sint, et  Adam magnus, ut in Iesu Naue libro scriptum est: licet eum quidam conditum in loco Caluarie suspicentur. Hec est autem eadem Chebron olim metropolis Philistinorum et habitaculum gigantum, regnumque postea Dauid in tribu Iuda, ciuitas sacerdotalis et fugitiuorum: distat ad meridianam plagam ab Hierusalem millibus circiter uiginti duobus, et quercus Abram, que est Mambre, permanens usque ad Constantii regis imperium, et mansiuncula eius impresentiarum cernitur: cumque a nostris ibidem ecclesia iam instructa sit, a cunctis in circuitu gentibus terebinthi locus superstitiose colitur, eo quod sub eo Abraham angelos quondam hospitio susceperit. Fuit autem metropolis Enachim, quos gigantes intelligere debemus. Sequitur:

 Factum est illo tempore, ut Amraphel rex Sennaar, et Arioch rex Ponti, et Chodorlahomor rex Aelamitarum, et Thadal rex gentium, inirent bellum contra Bara regem Sodomorum,  et contra Bersa regem Gomorre, et contra Senaab regem Adame, et contra Senneber regem Seboim, contraque regem Bale, ipsa est Sego. Omnes hi conuenerunt in uallem siluestrem, que nunc est mare Salis. Duodecim annis seruierunt Chodorlahomor, et tertio decimo anno recesserunt ab eo. Igitur anno quarto decimo Chodorlahomor, et reges qui erant cum eo, percusseruntque Raphat in Astaroth Carnaim et Suzim cum eis et Emim in Saue Cariathaim, et Chorrheos in montibus Seir, usque ad campestria Pharan, que est in solitudine: reuersique sunt et uenerunt ad fontem Misphat, ipsa est Cades, et conciderunt gigantes in Astaroth Carnaim, et gentes fortes simul cum eis, et omnes eos in Saue ciuitate antequam Sodomam peruenirent. Quatuor reges profecti de Babylonia interfecerunt gigantes, hoc est, Raphaim, robustos quosque Arabie; et Zozim et Emim in ciuitate Saue, que usque hodie sic uocatur. Zozim autem et Emim, terribiles et horrendi interpretantur.

 Et reuertentes uenerunt ad fontem Misphat,  ipsa est Cades. Per anticipationem hoc nomen dicitur, quod postea sic uocatum est: significat locum apud petram, qui fons Iudicii nominatur, quia ibi Deus populum iudicaret. Et percusserunt omnem regionem Amalechitarum, et Amorreum qui habitabat in Asasonthamar. Hoc oppidum est quod nunc uocatur Engaddi, balsami et palmarum fertile. Porro Asasonthamar in lingua nostra resonat urbs Palmarum; thamar quippe palma dicitur. Astaroth pars est eremi ubi Maria et Aaron contra Moysen locuti sunt, ciuitas quondam Og regis Basan. Carnaim, Astaroth uicus est grandis trans fluenta Iordanis; traduntque ibi fuisse domum Iob.

 Et tulerunt omnem equitatum Sodomorum et Gomorre; necnon et Loth, et suburbani eius. Et ecce unus, qui euaserat, nuntiauit Abraham Hebreo, qui habitabat in conualle Mambre Amorrei, fratris Escol, et fratris Aner. Ostendit Mambre, et  Escol, et Aner Amorreos atque germanos socios fuisse Abrahe. Et percusserunt eos usque Dan ad Phenices oppidum, quod nunc Paneas dicitur. Dan autem unus est de fontibus Iordanis: nam et alter uocatur Ior, quod interpretatur Rithron, id est, riuus. Duobus ergo fontibus qui non procul a se distant, in unum riuulum federatis, Iordanis deinceps dicitur. Deinde abductis his qui Sodomis irruerant, cum quinque reges aduersus quatuor bellum gererent, et uictis Sodomitis etiam Loth captus esset, liberauit eum Abraham, abductis secum in prelium trecentis decem et octo uernaculis suis, et uictoriam fecit regibus Sodomorum, nichilque spoliorum auferre uoluit, cum rex cui uicerat obtulisset. Sed quid hec uictoria Abrahe de quinque regibus indicabat, quos ille fidei pater mysterio superauit, nisi quod fides nostra sic confirmata sit in spiritu principali, ut totidem corporis nostri sensus Dei uerbo subigat? Nam sicut ille de proximo in regibus uictor, ita et fides per animam uictrix de exteriore homine triumphat. Quod uero  ille non in multitudine, nec uirtute legionum, sed tantum in trecentis decem octo comitantibus, aduersarios principes debellauit, iam tunc in sacre crucis figuram, que per T, litteram Grecam, et Iesu nomen, qui iota et theta Grecis characteribus scribitur, qui Saluator interpretatur, in numero trecentorum decem et octo exprimitur; quod nos Christi passio liberaret a dominatu quinque carnalium sensuum, qui nos antea uariis uitiis captiuantes exsuperauerant. Sequitur:

 At uero Melchisedech rex Salem protulit panem et uinum, erat enim sacerdos Dei excelsi; benedixitque illi, et ait: Benedictus Abraham Deo excelso, qui creauit celum et terram, et benedictus Deus altissimus, quo protegente, hostes in manibus tuis sunt; qui tradidit ei decimas ex omnibus. Tradunt Hebrei hunc esse Sem primum filium Ne, et eo tempore quo ortus est Abraham, habuisse etatis annos trecentos et nonaginta, qui ita supputantur: post diluuium  anno secundo cum centum esset annorum Sem, genuit Arphaxat. Post cuius ortum uixit annos quingentos, hoc est simul sexcentos. Arphaxat anno natus trigesimo quinto genuit Sale, qui et ipse natus tricenarius procreauit Heber, quem triginta quatuor annorum legimus genuisse Phalec, qui rursum, expletis annis triginta, genuit Rehu, qui et ipse post trigesimum et quintum annum edidit Seruch, de quo cum ad triginta peruenisset annos, ortus est Nachor, qui triginta nouem annorum genuit Thare, quem legimus quod septuagenarius genuerit Abram et Nachor et Aran. Supputa per singulas etates annorum numerum, et inuenies ab ortu Sem usque ad generationem Aram trecentos et nonaginta annos; mortuus est autem Abram centesimo et septuagesimo quinto etatis sue anno. Hac ratione deducta, inuenietur Sem abnepoti suo decimi gradus Abrahe superuixisse annos triginta quinque. Simulque de hoc tradunt quod usque ad sacerdotium Aaron omnes primogeniti ex istius genere, cuius series et ordo de  scribitur, fuerint sacerdotes, et Deo uictimas immolarint; et hec esse primogenita, que Esau fratri suo Iacob uendiderit; nec esse mirum, si Melchisedech uictori Abraham processerit obuiam, et in refectione tam ipsius quam pugnatorum eius, panem uinumque protulerit, et benedixerit ei, cum abnepoti suo hoc iure deberet; et decimas prede atque uictorie acceperit ab eo, siue quoniam habetur ambiguum utrum ipse dederit ei decimas substantie sue, et habitam largitatem ostenderit in nepotem. Utrumque enim intelligi potest, et iuxta Hebraicum et Septuaginta interpretes, quod et ipse acceperit decimas spoliorum, et Abrahe dederit decimas substantie sue; quamquam Apostolus in Epistola ad Hebreos apertissime definiat, non Abram suscepisse a Melchisedech decimas diuitiarum eius, sed de spoliis hostium partem accepisse pontificem . Salem autem non, ut  Egesippus et nostrorum omnes arbitrantur, est Hierusalem, nomen ex Greco Hebreoque compositum: quod absurdum esse peregrine lingue mixtura demonstrat, sed est oppidum iuxta Scythopolim, quod usque hodie appellatur Salem. Ostenditur quoque ibi palatium Melchisedech ex magnitudine ruinarum ueteris operis ostendens magnificentiam, de quo in exteriori parte quoque Geneseos scriptum est, uenit Iacob in Sochot  et fecit sibi ibi domos atque tentoria, et transiuit in Salem ciuitatem regionis Sichem, que est in terra Chanaan . Considerandum quoque quando Abrahe a cede hostium reuertenti, quos persecutus est usque Dan, que hodie Paneas appellatur, non de uia Hierusalem, sed de oppido metropoleos Sichem in itinere fuerit, de quo in Euangelio legimus, Erat autem Ioannes baptizans in Arnon iuxta Salim, quia aque multe erant ibi . Nec refert utrum Salem an Salim nominetur, cum uocalibus in medio litteris perraro  utantur Hebrei, et pro uoluntate lectorum ac uoluntate regionum eadem uerba diuersis sonis atque accentibus proferant. Hec ab eruditissimis gentis illius didicimus, qui in tantum non recipiunt Spiritum sanctum uel angelum fuisse Melchisedech, ut etiam certissimum hominis nomen ascribant. Et reuera stultum est id quod in typo dicitur, eo quod Christi sacerdotium finem non habeat, et ipse rex et sacerdos nobis utrumque donauerit, ut simus genus regale et sacerdotale, et quasi angularis lapis utrumque coniunxerit parietem, ut de duobus gregibus bonus pastor unum efficeret gregem; sic quosdam referre ad anagogem, ut historie auferant ueritatem, et dicant non fuisse regem, sed in imagine hominis angelum demonstratum; dum in tantum nitantur Hebrei Melchisedech regem Salem, filium Ne Sem ostendere, ut ante scriptum referant. Egressus est autem rex Sodomorum in occursum ei; haud dubium quin Abraham, postquam reuersus est a cede Chodorlahomor et regum qui cum eo erant in ualle Saue, hec  est uallis regis; de quo statim sequitur: Et Melchisesedech rex Salem protulit panem et uinum, et reliqua. Si ergo hec ciuitas regis est, et uallis regis, siue, ut Septuaginta transtulerunt, campus, quem hodie Aulonem Palestini uocant; Aulon uero non Grecum, ut quidam putant, sed Hebreum uocabulum est: appellatur autem uallis grandis et campestris, in immensam longitudinem se extendens, que circumdatur ex omni parte montibus sibi inuicem succedentibus et coherentibus, qui incipientes a Libano et ultra eum, usque ad desertum Pharan perueniunt: Suntque in ipso Aulone, id est in ualle campestri urbes nobiles, Scythopolis, Tiberias, stagnum quoque Genezareth, sed et Hiericho, mare Mortuum, et regiones in circuitu, per quas medius Iordanis fluit, oriens de fontibus Paneadis, et in mari Mortuo interiens: manifestum est Melchisedech hominem fuisse, qui in terrena et ualle et urbe regnauit. Hic enim Melchisedech, qui interpretatur rex iustitie, ciuitatis uidelicet Salem, que interpretatur pax, sacerdosque  Dei summi, panem et uinum in sacrificium offerens, cui et de precipuis predis Abram patriarcha decimas legitur obtulisse, a quo et benedictus est: qui enim benedicit maior est quam qui benedicitur: unde et sacerdotes ex semine Abrahe nati fratres suos benedicebant, id est, filios Isrel, quibus illi decimas dabant secundum legis mandatum, uere ut maioribus et eminentioribus sibi, sine patre, ut Apostolus ait, sine matre, sine genealogia: nec initium dierum, nec finem uite habens : quod utique nulli hominum congruere potest, nisi Domino soli. In eo enim quod subito nomen eius inducitur, et ex qua stirpe sit procreatus, nequaquam penitus indicatur; ac de initio uite eius, uel fine, nec ante, nec postmodum quidquam refertur: Dei Filio Domino nostro assimilatur. Ipse est enim solus de patre, sine matre genitus per diuinitatem; ipse de matre sine patre per humanitatem; ipse quoque sacerdos eternus, ad  quem dicitur, Tu es sacerdos in eternum, secundum ordinem Melchisedech ; ipse iustitia et pax, rex et sacerdos: rex uidelicet ex Deo Patre, sacerdos ex uirgine matre; sine matre enim eum fuisse, manifestum est ex patre, cum dicitur ab Euangelista, In principio erat uerbum, et uerbum erat apud Deum, et Deus erat uerbum; hoc erat in principio apud Deum; omnia per ipsum facta sunt, et sine ipso factum est nichil . Sine patre quoque eum exstitisse ex matre, Euangelista pronuntiat, cum Marie angelus loquitur, Spiritus sanctus superueniet in te, et uirtus Altissimi obumbrabit tibi: propterea quod nascetur ex te sanctum, uocabitur Filius Dei . Sine aliqua etiam sacerdotali genealogia homo exstitit ex hominibus, utpote non ex tribu Leui ortus, sed ex tribu Iuda: ex qua tribu nichil de sacerdotali precepto accepit: utique propter mysterium sacramenti quod Christianis celebrare preceptum est, ut non secundum Aaron pecudum uictimas, sed oblationem panis et uini, id est, corporis et sanguinis eius sacramentum  in sacrificium offeramus. Ibi quippe primum apparuit sacrificium quod nunc a Christianis offertur Deo toto orbe terrarum; impleturque illud quod longe post hoc factum per prophetam dicitur ad Christum, qui fuerat adhuc uenturus in carne, Tu es sacerdos in eternum secundum ordinem Melchisedech : non scilicet secundum Aaron, qui ordo fuerat auferendus, illucescentibus rebus que illis umbris enotabantur. Quod uero patriarcha magnus decimas omnis substantie sue Melchisedech sacerdoti post benedictionem dedit, sciens spiritaliter melius sacerdotium futurum in populo gentium quam Leuiticum, quod in Isrel de ipso erat nasciturum, futurumque ut sacerdotium Ecclesie habens preputium, benediceret in Abram circumciso sacerdotium Synagoge. Sequitur:

 His ita transactis, factus est sermo Domini ad Abram per uisionem, dicens, Noli timere, Abram, ego protector tuus sum, et  merces tua magna nimis. Dixitque Abram, Domine Deus, quid dabis mihi? Ego uadam absque liberis, et filius procuratoris domus mee iste Damascus Eliezer. Addiditque Abram, Mihi autem non didisti semen, et ecce uernaculus meus heres meus erit. Semini Abram iam facta erat promissio et innumerabilis multitudinis abundantia; nondum tamen erat patefactum quo modo illius seminis esset futura promissio, utrum ex carne Abrahe, si de ipso generaret; an ex uoluntate, si aliquem forte adoptaret: itaque Abram cum sibi uideret non nasci filios, et tamen semini factam promissionem cerneret, primo de adoptione cogitabat. Hoc indicat quod, cum Deo loquens, ait de uernaculo suo, Hic heres meus erit, tamquam diceret: Quia de memetipso mihi semen non dedisti, in isto comple, quod meo semini promisisti. Si enim semen cuiusque non appellaretur, nisi quod de eius carne nasceretur, nec nos appellaret Apostolus semen Abrahe ; qui certe originem  carnis de illo non ducimus, sed imitatione fidei, semen eius facti sumus, credentes in Christo, cuius caro ex illius carne propagata est. Tunc Abram audiuit a Domino, Non hic erit heres tuus; sed qui exiet de utero tuo, ipse erit heres tuus. Iam nunc adoptionis cogitatione sublata, cum de se ipso semen speraret Abram, restabat incertum utrum ex Sara an ex alia; quod illi Deus occultare uoluit, donec prius ex illa uetus figuraretur testamentum. Sequitur:

 Eduxitque illum foras, et ait illi, Suspice celum, et numera stellas, si potes. Et dixit ei, Sic erit semen tuum. Credidit Abram Deo, et reputatum est illi ad iustitiam. Rursumque semen innumerabile, non sicut arena terre, sed stelle celi; ubi mihi magis uidetur promissa posteritas celesti felicitate sublimis, nam quantum ad multitudinem pertinet, quid sunt stelle celi ad arenam terre? Nisi quis et istam comparationem in tantum esse similem dicat, in quantum etiam stelle dinumerari non  possunt, quia nec eas omnes uideri posse credendum est, nam quanto quisque acutius intuetur, tanto plures uidet: unde et acerrime cernentibus, aliquas esse merito existimatur, exceptis eis sideribus que in alia parte orbis a nobis remotissima oriri et occidere perhibentur. Sequitur: Credidit Abram Deo, et reputatum est illi ad iustitiam . Hinc sane illa sententia ponitur, cuius Apostolus meminit propter Dei gratiam commendandam, ne circumcisio gloriaretur, gentesque incircumcisas ad fidem Christi nollet admitti: hoc enim quando factum est, ut credenti Abrahe deputaretur fides ad iustitiam, nondum fuerat circumcisus. Sequitur:

 Dixitque ad eum Dominus, Ego Dominus qui eduxi te de Hur Chaldeorum, ut darem tibi terram istam, et possideres eam. Ubi cum interrogasset Abram secundum quod sciret quod possessurus esset eam, respondens Dominus ait illi, Sume, inquit, mihi uaccam triennem, et capram trimam, et arietem annorum trium, turturem quoque et columbam.  Qui tollens uniuersa hec, diuisit ea per medium, et utrasque partes contra se altrinsecus posuit; aues autem non diuisit. Non enim ait, Unde sciam, quasi adhuc non crederet; sed ait, Secundum quod sciam, ut ei rei quam crediderat aliqua similitudo adhiberetur, qua eius modus agnosceretur; sicut non est uirginis Marie diffidentia, quod ait: Quo modo fiet istud, quoniam uirum noc cognosco ? Quod enim futurum esset, certa erat; modum quo fieret inquirebat: et hoc cum quesisset, audiuit. Denique et hic similitudo de animalibus, iuuenca, et capra, et ariete, et duabus uolucribus, turture et columba, ut secundum hec futurum sciret quod futurum iam esse non ambigeret. Per uaccam significata est plebs ipsa, posita sub iugo legis; per capram, eadem plebs peccatrix futura; per arietem, eadem plebs regnatura. Que animalia propterea trima dicuntur, quia cum sicut insignes articuli temporum ab Adam usque ad Ne, inde usque ad Abram, et inde usque ad  Dauid, qui reprobato Saule primus in regno gentis Isrelitice Domini est uoluntate fundatus, in hoc ordine tertio, qui tenditur ex Abram usque ad Dauid, tamquam tertiam etatem gerens, ille populus adoleuit. In turture quoque illi sunt intelligendi quos Apostolus dicit, in solitudinibus errantes, ac montibus et speluncis, seu in cauernis terre, quibus dignus non erat mundus . In columba prefigurati sunt prophete, qui sancto repleti Spiritu, populis denuntiabant futura. Siue etiam per turturem et columbam, spiritales in illo populo figurati sunt, indiuidui filii promissionis et heredes regni futuri, quorum etas temporalis ideo tacetur, quia eterna meditantes, transgressi sunt desideria temporalia; et ideo dictum est, Aues autem non diuisit, quoniam carnales inter se diuiduntur, spiritales autem nullo modo, siue a negotiosis conuersationibus hominum se remoueant, sicut turtur, siue inter illas degant, ut columba. Utraque tamen auis est simplex et innoxia, significans et in ipso Isrelitico populo, cui terra  danda erat, futuros indiuiduos filios promissionis et heredes regni, in eterna felicitate mansuri. Sequitur:

 Descenderuntque uolucres super cadauera, et abigebat eas Abram. Illius enim merito sepe liberatus est Isrelititus populus, et defensatus ab infestatione gentium diuersarum. Aues autem descendentes supra corpora que diuisa erant, non boni aliquid, sed spiritus indicant eris huius pastum quemdam suum de carnalium diuisione querentes. Quod autem illas abigebat Abram, significat etiam inter illas carnalium diuisiones, ueros usque in finem perseueraturos fideles. Sequitur:

 Cumque sol occumberet, sopor irruit super Abram, et horror magnus et tenebrosus inuasit eum. Significat circa huius finem seculi magnam perturbationem ac tribulationem futuram fidelium, de qua Dominus dicit in Euangelio, Erit enim tunc tribulatio  magna, qualis non fuit ab initio . Sequitur:

 Dictumque est ad eum, Scito prenoscens quod peregrinum futurum sit semen tuum in terra non sua, et si biicient eos seruituti, et affligent eos quadringentis annis; uerumtamen gentem cui seruituti sunt ego iudicabo, et post hec egredientur cum magna substantia. De populo Isrel, qui fuerat in Aegypto seruiturus, apertissime prophetauit: non quod in eadem seruitute sub Aegyptiis affligentibus quadringentos annos ille populus fuerat peracturus, sed in ipsis quadringentis annis prenuntiatum est hoc futurum: quemadmodum scriptum est de Thare patre Abrahe, Et fuerunt dies Thare in Carra ducenti quinque anni: non quia ibi omnes transacti sunt, sed quia ibi completi sunt: ita et hic interpositum, Et in seruitutem redigent eos et affligent eos quadringentis annis, quoniam iste numerus in eadem afflictione completus est, non quia ibi uniuersus peractus est. Quadringenti sane dicuntur anni propter numeri plenitudinem, quamuis aliquanto amplius  sint: siue ex hoc tempore computentur quo ista promittebantur Abrahe, siue ex quo natus est Isaac, propter semen Abrahe, de quo ista predicuntur. Computantur autem, sicut superius iam diximus, ab anno septuagesimo quinto Abrahe, quando ad eum facta est ipsa promissio, usque ad exitum Isrel ex Aegypto quadringenti triginta anni; quorum Apostolus ita meminit, Hoc autem dico, inquit, testamentum confirmatum a Deo, que post quadringentos triginta annos facta est lex, non infirmat, ad euacuandam promissionem . Iam ergo isti quadringenti triginta, quadringenti poterant nuncupari, quia non sunt multo amplius; quanto magis cum aliquot iam ex isto numero preterissent, quando illa in uisu demonstrata et dicta sunt Abrahe; uel quando Isaac natus est centenario patri suo, a prima promissione post uiginti quinque annos, cum iam ex istis quadringentis triginta, quadringenti quinque remanerent, quos Dominus quadringentos  uoluit nominare. Sequitur:

 Tu autem ibis ad patres tuos in pace, sepultus in senectute bona. Generatione autem quarta reuertentur huc. Necdum enim complete sunt iniquitates Amorreorum usque ad presens tempus. Replica genealogiam Leui: Leui genuit Chaath, Chaath genuit Amram, Amram genuit Aaron, Aaron genuit Eleazar, Eleazar genuit Phinees. Chaath cum patre suo Leui ingressus est Aegyptum. A Chaath usque ad Eleazar computantur generationes quatuor; licet quidam uelint ab Amram incipere, et ad Phinees, ut nos in Eleazar fecimus, peruenire. Si uolueris disparem numerum ostendere, quo modo secundum quintam generationem egressi sunt filii Isrel de terra Aegypti, tribus tibi Iude ordo numeretur: Iudas genuit Phares, Phares genuit Esrom, Esrom genuit Aram, Aram genuit Aminadab, Aminadab genuit Naason, Naason genuit Salmon . Phares cum patre suo Iuda ingressus est Aegyptum. Naason princeps tribus Iuda in deserto describitur, cuius  filius Salmon terram repromissionis introiuit. Computa a Phares usque ad Naason, et inuenies generationes quinque. Sequitur:

 Cum ergo occubuisset sol, facta est caligo tenebrosa; et apparuit clibanus fumans, et lampas ignis transiens inter diuisiones illas. Significat iam in fine seculi per ignem iudicandos esse carnales: sicut enim afflictio ciuitatis Dei, qualis antea numquam fuit, que sub Antichristo futura speratur, significatur tenebroso timore Abrahe circa solis occasum, id est, propinquante iam fine seculi, sic ad solis occasum, id est, ad ipsum iam finem significatur isto igne dies iudicii, dirimens carnales, per ignem saluandos et in igne damnandos. Sequitur:

 In illo die pepigit Dominus cum Abram fedus, dicens, Semini tuo dabo terram hanc a fluuio Aegypti usque ad fluuium magnum Euphraten, Cineos, et Zenezeos, et Cethmoneos, et Etheos, et Pherezeos,  Raphain quoque, et Amorreos, et Chananeos, et Gergeseos, et Hiebuseos. Deinde testamentum factum ad Abram, terram Chanaan proprie manifestat, et nominat in ea undecim gentes a flumine Aegypti usque ad flumen magnum Euphraten. Non ergo a flumine magno Aegypti, hoc est, Nilo; sed a paruo, qui diuidit inter Aegyptum et Palestinam, ubi est ciuitas Rinocorura. Sequitur:

 Igitur Sarai, uxor Abram, non genuerat liberos, sed habens ancillam Aegyptiam, nomine Agar, dixit marito suo, Ecce conclusit me Deus, ne parerem; ingredere ad ancillam meam, si forte saltem ex illa suscipiam filios. Cumque ille acquiesceret deprecanti, tulit Agar Aegyptiam ancillam suam post annos decem quam habitare ceperat in terra Chanaan, et dedit eam uiro suo uxorem, qui ingressus est ad illam. At illa concepisse se uidens, despexit dominam suam. Quod autem attinet ad rem gestam, nullo modo est inurendum de hac concubina crimen Abrahe, quia iam adoptionis cogitatione  sublata, cum de seipso semen speraret Abram: restabat incertum utrum ex Sara an ex alia; quod illi Deus occultare uoluit, donec ex ancilla uetus Testamentum figuraretur. Quid ergo mirum si uidens sterilem uxorem ac cupientem sibi prolem, quam parere ipsa non potuit, ex famula sua et ex marito prouenire, non sue cupiditati cessit, sed coniugali potestati obtemperauit? Usus est ea Abram ad generandam prolem, non ad explendam libidinem, nec insultans, sed potius obediens; coniugique sue sterilitatis credidit esse solatium, si secundum ancille uterum, quoniam natura non poterat, uoluntate faceret suum; et eo iure quo dicit Apostolus, Similiter et uir non habeat sui corporis potestatem, sed mulier : uteretur ad pariendum ex altera, quod non poterat ex se ipsa. Nulla est hic cupido lasciuie, nulla nequitie turpitudo. Ab uxore causa prolis ancilla marito traditur, a marito causa prolis accipitur: ab utroque non culpa luxus, sed nature fructus  exquiritur. Sequitur:

 Dixitque Sarai ad Abram: Inique agis contra me. Ego dedi ancillam meam in sinum tuum, que uidens quod conceperit, despectui me habet: iudicet Dominus inter me et te. Cui respondit Abram, Ecce ancilla tua in manu tua est, utere ea ut libet. Denique cum ancilla grauida, domina sterili superbiret, et hoc Sara muliebri suspicione uiro potius imputaret, etiam sibi demonstrauit Abram non se amatorem seruum, sed liberum fuisse genitorem; et in Agar Sare coniugis pudicitiam custodisse, nec uoluntatem suam, sed ipsius impleuisse; accepisse, nec petisse; accessisse, nec cessisse; seminasse, nec amasse. Ait enim, Ecce ancilla tua in manibus tuis, utere ea ut libet. O uirum uiriliter utentem feminis, coniuge temperanter, ancilla obtemperanter, nulla intemperanter! Sequitur:

 Affligente igitur eam Sarai, fugam iniit. Cumque inuenisset illam angelus Domini iuxta fontem aque in solitudine, qui est in uia in deserto  Sur. Consequenter Aegyptia in uia Sur, que per eremum ducit ad Aegyptum, ire festinabat. Sur ubi inuenit angelus ancillam Sare Agar, situm est inter Cades et Barath; extenditur autem desertum usque ad mare Rubrum, quod ad Aegypti confinia peruenit. Porro Cades solitudo est super urbem Petram. Sed et Scriptura desertum Cades contra faciem Aegypti extendi memorat. Sequitur:

 Dixitque angelus Domini, Reuertere ad dominam tuam, et humiliare sub manu ipsius. Multiplicans, inquit, multiplicabo semen tuum, et non numerabitur pre multitudine. Ecce, inquit, concepisti, et paries filium, uocabisque nomen eius Ismahel: eo quod audierit Deus afflictionem tuam. Hic erit ferus homo; manus eius contra omnes, et manus omnium contra eum, et e regione fratrum suorum figet tabernacula. Ismahel interpretatur exauditio Dei. Contra faciem fratrum suorum habitabit, significauit semen  eius habitaturum in eremo, id est, Saracenos uagos, incertisque sedibus, qui uniuersas gentes, quibus desertum ex latere iungitur, incursant, et impugnantur ab omnibus. Sequitur:

 Peperitque Agar Abrahe filium, qui uocauit nomen eius Ismahel. Septuaginta et sex annorum erat, quando peperit ei Agar Ismahelem. Postquam natus est Ismahel ex Agar, in quo putare posset Abram impletum quod promissum fuerat, cum sibi uernaculum suum adoptare uoluisset, Deo dicente, Non hic erit heres tuus, sed qui exiet de te, ille erit heres tuus; hoc ergo promissum ne in ancille filio putaret impletum, iam cum esset annorum nonaginta nouem apparuit ei Deus et dixit illi. Ego Deus omnipotens; ambula coram me, et esto perfectus; ponamque fedus meum inter me et te, et multiplicabo te uehementer nimis. Cecidit Abram pronus in faciem suam; dixitque ei Deus, Ego sum, et pactum meum tecum, erisque pater multarum gentium. Nec ultra uocabitur nomen  tuum Abram, sed appellaberis Abraham, quia patrem multarum gentium constitui te, faciamque te crescere uehementissime. Dicunt autem Hebrei quod in nomine suo, Deus quod apud illos tetragrammatum est, he litteram Abrahe et Sare addiderit; dicebatur enim primum Abram, quod interpretatur pater excelsus; et postea uocatus est Abraham, quod transfertur pater multorum: nam quod sequitur gentium, non habetur in nomine, sed subauditur. Nec mirandum quare cum apud Grecos et nos, a littera uideatur addita, nos he litteram Abrahe additam dixerimus; idioma enim lingue illius est, per he quidem scribere, sed per a legere, sicut e contrario; a litteram sepe per he pronuntiant. Sequitur:

 Et ponam in gentibus reges, qui ex te egredientur; et statuam pactum inter me et te, et inter semen tuum post te in generationibus suis federe sempiterno, ut sim Deus tuus, et semini tuo post te; daboque  tibi et semini tuo post te terram peregrinationis tue, omnem terram in possessionem eternam, eroque Deus eorum. Si quem uero mouet quod dictum est, Et dabo tibi et semini tuo post te terram peregrinationis tue in possessionem eternam, quomodo accipiatur impletum, siue adhuc exspectetur implendum, cum possessio quecumque terrena eterna cuilibet genti esse non possit: sciat eternum a nostris interpretari, quod Grece dicitur in illorum lingua , et aut non habet finem, aut usque in huius seculi tenditur finem. Sequitur:

 Dixit iterum Deus ad Abraham, Et tu custodies pactum meum, et semen tuum post te in generationibus suis. Hoc est pactum quod obseruabitis inter me et uos, et semen tuum post te. Cirumcidetur ex uobis omne masculinum, et circumcidetis carnem preputii uestri, ut sit in signum federis mei inter me et uos. Infans octo dierum circumcidetur in uobis. Omne masculinum in generationibus uestris, tam uernaculus quam emptitius circumcidetur, et quicumque  non fuerit de stirpe uestra; eritque pactum meum in carne uestra in fedus eternum. Masculus cuius preputii caro non fuerit circumcisa, delebitur anima illa de populo suo: quia pactum meum irritum fecit. Notandum quod ubicumque in Greco, testamentum legimus, in Hebraico sermone fedus, siue pactum habetur. Multa quippe appellantur testamenta Dei, exceptis illis duobus magnis, et uetere et nouo, quod licet cuique legendo cognoscere. Testamentum autem primum, quod factum est ad hominem primum, profecto illud est, Qua die ederitis, morte moriemini . Cum enim lex euidentior postea data sit, et dicit Apostolus, Ubi autem non est lex, non est preuaricatio : quo pacto, quod in psalmo legitur, uerum est, Preuaricatores reputaui omnes peccatores terre  nisi quia omnes legis alicuius preuaricatores sunt rei, qui aliquo pacto tenentur obstricti? Quamobrem si etiam paruuli,  quod uera fides habet, nascuntur, non proprie, sed originaliter peccatores, unde illis gratiam remissionis peccatorum necessariam confitemur? profecto eo modo qui sunt peccatores, etiam preuaricatores legis illius, que in paradiso data est, agnoscuntur; ut uerum sit utrumque quod scriptum est, et, Preuaricatores reputaui omnes peccatores terre; et, Ubi lex non est, nec preuaricatio. Ac per hoc, quia circumcisio signum regenerationis fuit, et non immerito paruulum, propter originale peccatum, quo primum Dei dissipatum est testamentum, generatio disperdet, nisi regeneratio liberet, sic intelligenda sunt hec uerba diuina, tamquam dictum sit: Qui non fuerit regeneratus, interibit anima illa de genere eius, quia testamentum Dei dissipauit: quasi non nisi de ista circumcisione intelligi cogeret. Nunc uero quoniam expressit cuiusmodi pactum paruulus dissipauerit, liberum est intelligere de illo pacto dictum, cuius dissipatio pertinere possit  ad paruulum. Si autem hoc quispiam non nisi de ista circumcisione dictum esse contendit, quod in ea pactum Dei, quoniam non est circumcisus, dissipauerit paruulus, querat locutionis aliquem modum quo non absurde possit intelligi ideo dissipasse testamentum, quia licet non ab illo, tamen est in illo dissipatum. uerum sic quoque animaduertendum est nulla in se negligentia iniuste interire incircumcisi animam paruuli, nisi originalis obligatione peccati. Dixit quoque Deus ad Abraham, Sarai uxorem tuam non uocabis Sarai, sed Saram; et benedicam ei, et ex illa dabo tibi filium, cui benedicturus sum. Errant qui putant primum Sarram, per unum r scriptum, et postea alterum r additum; et quia r apud Grecos centenarius numerus est, multas super eius nomine ineptias suspicantur: cum utique utcumque uolunt ei uocabulum commutatum, non Grecam, sed Hebream debeat habere rationem, cum ipsum nomen Hebraicum sit: nemo autem altera lingua quempiam uocans, etymologiam  uocabuli sumit ex altera. Sarai igitur primum uocata est per sin, res, ioth. Sublato ergo ioth, id est, i, elemento, addita est e littera, que per a legitur; et uocata est Saraa. Causa autem nominis immutati hec est, quod antea dicebatur, princeps mea, unius tantummodo domus mater familie: postea uero dicitur absolute, princeps, omnium quippe gentium futura iam princeps. Sequitur:

 Eritque in nationes populorum, et reges gentium orientur ex eo. Quo modo dictum est ad Abraham de filio eius, Et reges gentium ex illo erunt? Utrum quia peruenit secundum regna terrena; uel secundum Ecclesiam accipi debet? an propter Esau etiam ad litteram contigit? Sequitur:

 Cecidit Abraham in faciem suam, et risit, dicens in corde suo, Putas si centenario nascetur filius, et Sara nonagenaria pariet? ambo enim seniores erant, sicut Scriptura testatur; sed illa etiam sterilis, et cruore menstruo iam destituta:  propter quod iam parere non posset, etiam si sterilis non fuisset. Porro si femina ita prouectioris etatis, ut ei solita muliebria adhuc fluant, de iuuene parere potest, de seniore non potest; quamuis adhuc possit ille senior de adolescentula gignere, sicut Abraham post mortem Sare de Cethura potuit, quia uiuidam eius inuenit etatem. Hoc ergo est quod mirum commendat Apostolus, et ad hoc dicit Abrahe iam fuisse corpus emortuum , quoniam non ex omni femina, cui esset adhuc aliquod pariendi tempus extremum, generare ipse in illa etate adhuc posset. Ad aliquid emortuum corpus intelligere debemus non ad omnia: nam si ad omnia, non iam senectus uiui, sed cadauer est mortui. Quamuis etiam sic solui possit questio ista, quod de Cethura postea genuit Abraham, quia donum gignendi, quod a Domino accepit, etiam post obitum mansit uxoris. Sed propterea mihi uidetur illa, quam secuti sumus huius questionis solutio  preferenda: quia centenarius quidem senex, sed temporis nostri de nulla potest femina gignere, non tunc quando adhuc tamdiu uiuebant, ut centum anni nondum facerent hominem decrepite senectutis. Sequitur:

 Dixitque Abraham ad Dominum, Utinam Ismahel uiuat coram te! Et ait Dominus ad Abraham, Sara uxor tua pariet tibi filium, uocabisque nomen eius Isaac; et statuam illi pactum meum in fedus sempiternum et semini eius post eum. Super Ismahel quoque exaudiui te. Ecce benedicam ei, et augebo et multiplicabo eum ualde. Duodecim duces generabit, et faciam eum in gentem magnam. Pactum uero meum statuam ad Isaac, quem pariet tibi Sara tempore isto in anno altero. Sciendum tamen quod quatuor in ueteri Testamento absque ullo uelamine nominibus suis antequam nascerentur uocati sunt, Ismahel, Isaac, Sampson et Iosias. Hic apertiora promissa sunt de uocatione gentium in Isaac, id est, in filio promissionis, quo significatur gratia non natura: quia de sene et anu sterili promittitur  filius: quamuis enim et naturalem procreationis excursum Deus operetur, ubi tamen euidens Dei opus est, uitiata et cessante natura, ibi euidentius intelligitur gratia. Sequitur:

 Cumque finitus esset sermo loquentis cum eo, ascendit Deus ad Abraham. Tulit autem Abraham Ismahelem filium suum, et omnes uernaculos domus sue, uniuersosque quos emerat, cunctosque mares ex omnibus uiris domus sue, et circumcidit carnem preputii eorum, statim in ipsa die, sicut preceperat ei Deus. Nonaginta nouem erat annorum quando circumcidit carnem preputii sui; et Ismahel filius eius duodecim annos impleuerat tempore circumcisionis sue. Eadem die circumcisus est Abraham et Ismahel filius eius, et omnes uiri domus illius, tam uernaculi quam emptitii et alienigene pariter circumcisi sunt. Si enim Adam pactum Dei custodisset, non Abraham pactum hoc accepisset; sed quia ille in hoc membro culpam inobedientie primum agnouit,  decuit ut iste in hoc membro signum obedientie secundo accepisset; ut ostenderet obedientes quandoque generare filios ad uitam, dum olim preuaricatores generauerint ad mortem; et quia hoc non per generationem, sed per regenerationem futurum erat, ita et nunc imperata est circumcisio, quando de Sara promissus est filius; et quod omnes non solum filios, uerum etiam seruos uernaculos et emptitios circumcidi iubet, ad omnes istam gratiam pertinere testatur: quid enim aliud circumcisio significat, quam naturam ex uetustate renouatam? et quid aliud quam Christum octaua dies significat, qui hebdomada completa, hoc est, post sabbatum resurrexit? Parentum mutantur nomina, omnia resonant nouitatem, et in Testamento ueteri obumbratur nouum: quid est enim quod dicitur, Testamentum uetus, nisi occultatio? et quid est aliud, quod dicitur nouum, nisi ueteris reuelatio? Risus Abrahe, exsultatio est gratulantis, non irrisio diffidentis:  uerba quoque eius illa in animo suo. Si mihi centenario nascetur filius, et si Sara nonagenaria pariet, non sunt dubitantis, sed admirantis. Ideo pro gaudio ridentis Abrahe, filius dictus Isaac, id est, risus; risus enim iste in bono accipi debet. Sequitur:

 Apparuit autem ei Deus in conualle Mambre, sedenti in ostio tabernaculi sui in ipso feruore diei; cumque leuasset oculos, apparuerunt ei tres uiri stantes prope eum. Quos cum uidisset, cucurrit in occursus eorum de ostio tabernaculi, et adorauit in terra, et dixit, Domine, si inueni gratiam in oculis tuis, ne transeas seruum tuum, sed afferam pauxillum aque, et lauate pedes uestros; requiescite sub arbore; ponam buccellam panis, et confortate cor uestrum, postea transibitis; idcirco enim declinastis ad seruum uestrum. Qui responderunt, Fac ut locutus es. In tribus uiris quos dubitandum non est angelos fuisse, quamuis quidam existiment unum in eis fuisse Dominum Christum, asserentes eum  etiam ante indumentum carnis fuisse uisibilem. Est quidem diuine potestatis et inuisibilis, incorporalis immutabilisque nature, sine ulla etiam sui mutatione, etiam mortalibus aspectibus apparere, non per id quod est, sed per aliquid quod sibi subditum est. Quid autem sibi subditum non est? uerumtamen si propterea confirmant horum trium aliquem fuisse Christum, quia cum tres uidisset, ad Deum singulariter est locutus, cur non et illud aduertunt duos ex eis uenisse, ut Sodomite delerentur, cum adhuc Abraham ad unum loqueretur, Dominum eum appellans; et intercedens ne simul iustum cum impiis Sodomitis perderet; illos autem duos sic suscepit Loth, ut etiam ipse in colloquio suo cum illis singulariter Dominum appellet? Nam cum illis pluraliter dixisset, Ecce, Domini, declinate in domum pueri uestri, et cetera, que ibi dicuntur, postea tamen ita legitur, Et tenuerunt angeli manum eius, et manum uxoris eius, et manus duarum filiarum eius; ideo quod Dominus parceret illis. Sequitur:

  Festinauit Abraham in tabernaculum ad Saram, dixitque ei, Accelera, tria sata simile commisce, et fac subcinericios panes. Ipse uero ad armentum cucurrit, et tulit inde uitulum tenerrimum et optimum, deditque puero, qui festinauit, et coxit illum; tulitque butyrum et lac, et uitulum quem coxerat, et posuit coram eis; ipse uero stabat iuxta eos sub arbore. Tria sata, tres amphore sunt, ut idem mysterium et hic et in Euangelio, ubi mulier tria sata fermentare dicitur, cognoscamus. Queritur, si angelos intelligebat, quo modo eos potuit ad hanc humanitatem inuitare: que refectioni mortalis carnis necessaria est, non immortalitati angelorum? Quoniam certo et omnimodis inuiolabili munere immortalitatis induti, non, nisi uellent, possibilitate, non necessitate comederunt: non quia indigebant, sed quia uolebant, ut hominibus congruerent, quadam humanitate fecerunt. Neque in phantasmate credendum est eos apparuisse, quando eos homines  hospitio receperunt: non enim potestas, sed egestas edendi ac bibendi talibus corporibus aufertur. Tabernaculum autem illud Abrahe, typum habuit terrene Hierusalem: ubi pro tempore prophete et apostoli habitauerunt; ubi et primum Dominus adueniens a credentibus exceptus, ab incredulis in ligno suspensus est. In tribus autem uiris qui uenerunt ad illum, Domini Christi prenuntiabatur aduentus, cum quo duo angeli comitabantur, quos plerique Moysem et Eliam accipiunt, unum prisce legislatorem, qui per eamdem legem aduentum Domini indicauit, alium qui in fine mundi uenturus est, denuntiaturus secundum aduentum Christi, atque eius Euangelium Iudeis predicaturus. Unde et in monte dum Dominus fuisset transfiguratus, hi duo Moyses et Elias cum eo ab apostolis uisi sunt . Quod uero Abraham tres uidens, unum adorauit, Dominum scilicet et saluatorem ostendens, cuius iam aduentum est prestolatus, iuxta quod in  Euangelio Dominus ait, Abraham pater uester exsultauit ut uideret diem meum; uidit, et gauisus est : tunc enim futurum aspexit mysterium sacramenti, unde et pedes eorum lauit, ut in extremo mundi, lauacri, purificationem demonstraret futuram; pedes enim nouissima significant: siquidem et conuiuium preparat, uitulum scilicet saginatum. Iste autem uitulus tener et saginatus, Domini Iesu Christi est corpus. Iste est etiam Domini uitulus, qui propter salutem credentium ad arborem crucis est immolatus. Hic est uitulus Dominici corporis, qui in Euangelio pro peccatore occiditur filio. Sed et butyrum et lac cum carne uituli apposuit. Lac quippe legis habuisse figuram Apostolus noster annuntiat dicens, Lac uobis potum dedi, non escam: nondum enim poteratis, nec adhuc quidem potestis ; tradiderat enim illis legis mandatum, quasi lac de uberibus duarum tabularum expressum, hoc est, testamentum fidei: necdum enim poterant,  propter infantiam sensus, euangelice doctrine solidam et robustam escam accipere. Butyrum autem tenerrimum et pinguessimum Euangeliorum est testimonium, quod ueluti oleum fidelibus in signum datur. Sed proinde uitulum cum lacte et butyro Abraham ad edendum apposuit, quia nec corpus Domini, quod est uitulus, sine lacte legis, nec lac legis sine butyro, hoc est, sine Euangelii testimonio esse potest. Tria autem sata, unde Sara panes subcinericios fecit, tres filios Ne indicauerunt, ex quibus omne genus hominum natum est, qui diuine Trinitati credentes, ex aqua baptismatis per Ecclesiam, cuius imago Sara erat, conspergendi essent, et in uno pane Christi corporis redigendi. Hec sunt illa tria sata, que mulier in Euangelio dicitur fermentasse. Azymi autem panes idcirco, quod sine fermento malitie, et sine languore nequitie, sine fermento doctrine oporteat esse credentium unitatem. Subcinericii autem ideo ut per penitentiam preteritorum delictorum Spiritus sancti uapore decocti, uelut  esca bene placita Deo acceptabiles efficerentur. Sub arbore autem eos sedisse, passionis Dominice erat signum, cuius ipsi sunt predicatores. Sequitur:

 Cumque comedissent, dixerunt ad eum, ubi est Sara uxor tua? At ille respondit, Ecce in tabernaculo est. Cui dixit, Reuertens ueniam ad te tempore isto, uita comite, et habebit filium Sara uxor tua. Quo audito, Sara risit post ostium tabernaculi: erant enim ambo senes, prouecteque etatis, et desierant Sare fieri muliebria. Que risit occulte, dicens, Postquam consenui, et dominus meus uetulus est, uoluptati operam dabo? Dixit autem Dominus ad Abraham, Quare risit Sara dicens, Num uere paritura sum anus? Numquid Deo est quidquam difficile? Iuxta condictum reuertar ad te hoc eodem tempore, uita comite, et habebit Sara filium. Queritur quare Saram redarguat Dominus, cum et Abraham riserit, nisi quia illius risus admirationis et letitie fuit, Sare autem dubitationis; et ab illo hoc diiudicari potuit,  qui corda hominum nouit. Sequitur:

 Negauit Sara, dicens, Non risi, timore perterrita. Quo modo intelligebat Abraham Deum esse qui loquebatur cum eo, cum etiam negare ausa sit Sara quod riserit, nisi forte Sara homines eos esse putabat. Abraham uero Deum intelligebat, quibusdam diuine maiestatis existentibus et apparentibus signis? Sequitur:

 Cum ergo exissent inde uiri, direxerunt oculos suos contra Sodomam; et Abraham simul gradiebatur deducens eos, dixitque Dominus, Num celare potero Abraham que gesturus sum, cum futurus sit in gentem magnam, et benedicende sint in illo omnes nationes terre? Et hic duo illa breuissime plenissimeque promissa sunt, gens Isrel secundum carnem, et omnes gentes secundum fidem. Scio enim quod precepturus sit filiis suis et domui sue post se, ut custodiant uiam Domini, et faciant iustitiam et iudicium, ut adducat Dominus propter Abraham omnia  que locutus est ad eum. Ecce ubi promittit Dominus Abrahe non solum premia, sed etiam obedientiam iustitie filiorum eius, ut circa eos etiam premia promissa compleantur. Sequitur:

 Dixit itaque Dominus, Clamor Sodomorum et Gomorreorum multiplicatus est, et peccatum eorum aggrauatum est nimis: descendam, et uidebo utrum clamorem qui uenit ad me opere compleuerint, an non est, ita ut sciam. uerba hec non dubitantis quid horum potius euenturum sit, sed irascentis et minantis accipere debemus. Peccatum cum uoce est culpa in actione; peccatum cum clamore est culpa cum libertate et iactantia. Quod autem dixit, Descendam, et uidebo, et cetera huiusmodi, omnipotens itaque Dominus omnia sciens, cur ante probationem quasi dubitat, nisi ut grauitatis nobis exemplum proponat, ne mala hominum ante presumamus credere quam probare? Et ecce per angelos ad cognoscenda mala descendit, mox facinorosos percutit  atque ille patiens et mitis, ille de quo scriptum est, Tu autem, Domine, cum tranquillitate iudicas omnia: cum in tanto crimine inuolutos inuenisset, quasi patientiam pretermisit, et diem extremi iudicii preuenit. Ecce malum quasi cum difficultate credidit, cum audiuit; et tamen sine tarditate percussit, cum cognoscendo reperit: ut nobis uidelicet daret exemplum quod maiora crimina et tarde credenda sunt, cum audiuntur, et citius punienda, cum ueraciter agnoscuntur. Conuerteruntque se inde, et abierunt Sodomam, Abraham uero adhuc stabat coram Domino; et appropinquans ait: Numquid perdes iustum cum impio? Si quinquaginta fuerint inuenti iusti in ciuitate, peribunt simul, et non parces loco illi propter quinquaginta iustos si fuerint in eo? Absit a te ut rem hanc facias, et occidas iustum cum impio. Queri solet utrum quod de Sodomis dixit Deus, non se perdere locum, si inuenirentur illic uel decem iusti, speciali quadam sententia de illa ciuitate, an de omnibus intelligendum sit generaliter, parcere Deum loco  in quo uel decem iusti fuerint. In qua questione non est quidem necesse ut hoc de omni loco accipere compellamur; uerumtamen de Sodomis potuit sic dici, quia sciebat Deus ibi non esse uel decem, et ideo sic respondebatur Abrahe, ut significaretur nec tot ibi esse posse inueniri, ad exaggerationem iniquitatis illorum: non enim necesse erat Deo tam sceleratis hominibus parcere, nec cum illis perdere iustos, cum posset iustis inde liberatis reddere impiis digna supplicia; sed, ut dixi, ad ostendendam malignitatem multitudinis illorum, dixit, Si decem ibi inuenero, parcam uniuerse ciuitati - tamquam si diceret, Certe possum nec pios cum impiis perdere, nec tamen propterea impiis parcere, quia liberatis et separatis inde piis, possum impiis digna rependere. Quare Abraham se puluerem dixit esse et cinerem, dum tantas promissiones accepit a Deo, nisi ut sublimitatem promissionum humilitatis temperaret subiectione? Aperte enim intelligitur in quo  loco se posuerat, qui puluerem se ac cinerem, etiam dum cum Deo loqueretur, estimabat. Si igitur ita se despexit, qui usque ad honorem diuine collocutionis ascendit, sollicita intentione pensandum est, qua pena illi feriendi sunt qui ad summum non proficiunt, et tamen de minimis extolluntur. Sed quid significat quod a quinquaginta iustis usque ad decem, si inuenirentur in Sodomis, dixit Dominus urbem esse saluandam? Numerum quippe quinquagenarium propter penitentie signum posuit, si forte conuerterentur et saluarentur; quinquagenarius enim numerus, semper ad penitentiam refertur. Unde et Dauid in eorum numero psalmum scripsit penitentie. Proinde quando aspicit Deus delinquentium uitam nequaquam uelle reuerti ad penitentiam, quam quinquagenarius numerus figurat, confestim ardorem immoderate luxurie compescit igne gehenne. Usque ad decem autem iustos non perire Sodomam dixit, quia si in quolibet per decem preceptorum custodiam Christi nomen inueniatur, iste non perit.  Denarii enim numeri figura crucem Christi demonstrat. Sequitur:

 ueneruntque duo angeli Sodomam uespere, sedente Loth in foribus ciuitatis. Quos cum uidisset, surrexit, et ibat obuiam eis; adorauit pronus in terra, et dixit, Obsecro, Domini, declinate in domum pueri uestri, et manete ibi; lauate pedes uestros, et mane proficiscimini in uiam uestram. Qui dixerunt, Minime; sed in platea manebimus. Compulit illos oppido, ut diuerterent ad eum. Ingressisque domum illius fecit conuiuium, coxit azyma, et comederunt. ualde enim credendum est quod et Abraham in tribus, et Loth in duobus uiris. Domiminum agnoscebant; cui per singularem numerum loquebantur, etiam cum eos homines esse arbitrarentur: neque enim aliam ob causam sic eos susceperunt, ut tamquam mortalibus, et humana refectione indigentibus ministrarent; sed erat profecto  aliquid quo ita excellebant, licet tamquam homines, ut in eis aliquid esset diuini fulgoris, sicut esse assolet in prophetis, ut ii qui hospitalitatem illis exhibebant, dubitare non possent: atque ideo et ipsos aliquando pluraliter, et in eis Dominum aliquando singulariter adorarent. Angelos autem fuisse Scriptura testatur, non solum in hoc Genesis libro, ubi hec gesta narrantur, uerum et in Epistola ad Hebreos, ubi cum hospitalitas laudaretur. Per hanc, inquit, etiam quidam nescientes, hospitio receperunt angelos . Idcirco autem angeli, quasi hospites coacti domum Loth introire dicuntur, ut tentata esset caritas Loth, probata et remunerata: ut ostenderetur quantum esset hospitalitatis bonum. Hospitalem domum angeli ingressi sunt ad liberandum. Clausas uero domos hospitibus, ignis in eis ingressus est ad perdendos peccatores, et idcirco hospites non sunt euitandi, sed ultro inuitandi. Sequitur:

 Prius autem quam irent cubitum,  uiri ciuitatis uallauerunt domum, a puero usque ad senem, omnis populus simul; uocaueruntque Loth, et dixerunt ei, Ubi sunt uiri qui introierunt ad te nocte? Educ illos huc, ut cognoscamus eos. Egressus ad eos Loth, post tergum occludens ostium, ait, Nolite, queso, fratres mei, nolite malum hoc facere; habeo duas filias, que necdum cognouerunt uirum; educam eas ad uos, et abutimini eis, sicut placuerit uobis: dummodo uiris istis nichil mali faciatis: quia ingressi sunt sub umbra culminis mei. Quo modo prostituere uolebat filias suas ad compensationem, ut uiri hospites eius nichil a Sodomitis tale paterentur: utrum admittenda sit compensatio flagitiorum uel quorumcumque peccatorum, ut nos faciamus mali aliquid, ne alius grauius malum faciat? an potius perturbationi Loth, non consilio tribuendum sit, quia hoc dixerit, merito queritur, et nimium periculosissime admittitur hec compensatio; si autem perturbationi humane tribuitur, et menti tantum malum permote, nullo  modo imitanda est. Sequitur:

 uimque faciebant Loth uehementissime. Iam prope erat ut infringerent fores. Et ecce miserunt manum uiri, et introduxerunt ad se Loth, clauseruntque ostium; et eos qui erant foras, percusserunt cecitate, a minimo usque ad maximum, ita ut ostium inuenire non possent. Non immerito monet quo modo potuerunt deficere querendo ostium; si tali erant cecitate percussi, ut omnino nichil uiderent: hoc enim modo sua calamitate turbati, ulterius ostium non requirebant. Hac aorasia et illi percussi sunt, qui querebant Eliseum. Sequitur:

 Dixerunt autem ad Loth, Habes hic tuorum quempiam generum, aut filios, aut filias? Omnes qui tui sunt, educ de urbe hac; delebimus enim locum istum, eo quod increuerit clamor eorum coram Domino, qui misit nos ut perdamus illos. Quia clamor peccantium in celum ascendisse dicitur, idcirco de celo puniendi erant. Egressus est itaque Loth, et locutus est ad generos suos, qui accepturi erant filias  eius, et dixit, Surgite, et egredimini de loco isto, quia delebit Dominus ciuitatem hanc. Et uisus est eis quasi ludens loqui. Cumque esset mane, cogebant eum angeli, dicentes, Surge, tolle uxorem tuam, et duas filias quas habes, ne et tu pariter pereas in scelere ciuitatis. Quod queritur, Et locutus est ad generos suos, qui accepturi erant filias eius, que postea due filie Loth uirgines fuisse dicuntur, de quibus et ipse dudum ad Sudomenos dixerat. Ecce due filie mee, que non cognouerunt uirum; et nunc Scriptura commemorat eum habuisse generos: nonnulli arbitrantur illas, que uiros habuerunt, in Sodomis remansisse, et eas exisse cum patre, que uirgines fuerunt: quod cum Scriptura non dicat, Hebrea ueritas exponenda est, in qua scribitur, Egressus est Loth, et locutus est ad sponsos, qui accepturi erant filias eius. Nondum ergo uirgines filie matrimonio fuerant copulate. Sequitur:

  Dissimulante illo apprehenderunt manum eius et manum uxoris ac duarum filiarum eius, eo quod Dominus parceret illi, et eduxerunt eum, posueruntque extra ciuitatem; ibi locuti sunt ad eum, Salua animam tuam. Noli respicere post tergum; nec stes in omni circa regione, sed in monte saluum te fac, ne et tu simul pereas. Dixitque Loth ad eos, Queso, Domine mi, quia inuenit seruus tuus gratiam coram te, et magnificasti misericordiam tuam, quam fecisti mecum, ut saluares animam meam, nec possum in monte saluari, ne forte apprehendat me malum: est ciuitas hic iuxta, ad quam possum fugere; parua est, et saluabor in ea. Numquid non modica est, et uiuet anima mea in ea? Dixitque ad eum, Etiam in hoc suscepi preces tuas, ut non subuertam urbem pro qua locutus es. Ardentem quippe Sodomam fugere est illicita carnis incendia declinare. Altitudo uero montium est, munditia continentium. uel certe, quasi in monte sunt, qui etiam carnali copule inherent; sed tamen extra suscipiende prolis admixtionem debitam, nulla  carnis uoluptate soluuntur. In monte quippe stare quid est nisi fructum propaginis in carne non querere? In monte stare est non carni carnaliter adherere. Sed quia multi sunt qui scelera quidem carnis deserunt, nec tamen in coniugio positi usu solummodo debiti iura conseruant, exiit quidem Loth Sodomam, sed tamen mox ad montana non peruenit, quia iam damnabilis uita relinquitur, sed adhuc celsitudo coniugalis continentie subtiliter non tenetur. Est uero in medio Segor ciuitas, que fugientem saluet infirmum, quia uidelicet cum sibi per incontinentiam miscentur coniuges, et lapsus scelerum fugiunt, tamen per ueniam saluantur. Quasi paruam quippe ciuitatem inueniunt, in qua ab ignibus defendantur, quia coniugalis hec uita non quidem in uirtutibus mira est, sed tamen a suppliciis secura. Unde et idem Loth ad angelum dicit, Est ciuitas hic iuxta, ad quam possum fugere, parua, et saluabor in ea. Numquid non modica est, et uiuet anima mea in ea? Iuxta  igitur dicitur, et tamen ad salutem tuta perhibetur, quia coniugalis uita nec a mundo longe diuisa est, nec tamen a gaudio salutis aliena. Sed tunc in actione hanc uitam suam coniuges quasi in parua ciuitate custodiunt, quando pro se assiduis deprecationibus intercedunt. Unde recte per angelum ad eumdem Loth dicitur, Ecce etiam in hoc suscepi preces tuas, ut non subuertam urbem pro qua locutus es: quia uidelicet cum Deo deprecatio funditur, nequaquam talium coniugum uita damnatur. Igitur Dominus pluit super Sodomam et Gomorram sulphur et ignem a Domino de celo, et subuertit ciuitates has, et omnem circa regionem; uniuersos habitatores urbium, et cuncta terre uiuentia. Cur sulphureo igne puniebantur, nisi ut putidissimus libidinis ardor putidissimo flammarum ardore puniretur? ut ueniente imbreo igne de celo, tota illa regio in cinerem uerteretur, ubi stupra in masculos in tantem consuetudinem conualuerant, quanta iam nostro tempore gentes impias licenter uidemus perpetrare. uerum et hoc eorum  supplicium, specimen futuri iudicii diuini fuit. Queri etiam potest quare diebus Ne peccatum mundi aqua ulciscitur, hoc uero Sodomitarum igne punitur, nisi quia illud naturale libidinis cum feminis peccatum quasi leuiori elemento damnatur; hoc uero contra naturam cum uiris libidinis peccatum acrioris elementi uindicatur incendio; et illic terra aquis abluta reuirescit, hic flammis cremata eterna sterilitate arescit. Quod prohibiti sunt qui liberantur ab angelis retro respicere, scilicet quia non est animo redeundum ad ueterem uitam, qua per gratiam regeneratus exuitur, si ultimum euadere iudicium cogitamus. Denique uxor Loth ubi respexit, remansit, et in salem conuersa omnibus fidelibus quoddam prestituit condimentum, quo sapiant aliquid unde illud caueatur exemplum. Sequitur:

 Abraham uero mane consurgens ubi steterat prius cum Domino intuitus est Sodomam  et Gomorram et uniuersam terram regionis illius, uiditque ascendentem fauillam de terra, quasi fornacis fumum; cum enim subuerteret Deus ciuitates regionis illius, recordatus est Abrahe, et liberauit Loth de subuersione urbium in quibus habitauerat. Commendat Scriptura meritis magis Abrahe liberatum esse Loth, ut intelligamus iustum Loth dictum secundum quemdam modum, maxime quod unum uerum Deum colebat, et propter comparationem scelerum Sodomorum, inter quos uiuens ad uitam similem non potuit inclinari. Sequitur:

 Ascenditque Loth de Segor, et mansit in monte, due quoque filie eius cum eo: timuerat enim manere in Segor, et mansit in spelunca ipse et due filie eius. Mirum si ipse mons est in quem sponte ascendit, quo, monente Domino ac imperante, ascendere noluit. Queritur quare cum primum fuge montis Segor pretulerit, et eam in habitaculum suum uoluerit liberari, nunc de Segor ad montem migret. Respondebimus ueram esse illam Hebreorum coniecturam  de Segor, quod frequenter terre motu subruta, uala primum, postea Salisa appellata sit; ipsa est et uala, que nunc Zoara nuncupatur: imminet autem mari Mortuo, et apud eam gignitur balsamum, et poma palmarum, antique ubertatis indicia. Nullum autem moueat quod Segor eadem que Zoara dicitur, cum idem nomen sit paruule uel minoris; sed Segor Hebraice Zoara et Syriace nuncupatur; uala autem interpretatur absorpta; timueritque Loth, dicens, Ne forte apprehendat me malum in ea: quia si cum cetere adhuc urbes starent, ista sepe subuersa est, quanto magis nunc in communi ruina non poterit liberari et hanc occasionem infidelitatis, etiam in filias coitus dedisse precipitium: qui enim ceteras uiderat subrui ciuitates, et hanc stare, seque Dei auxilio erutum utique de eo quod sibi concessum audierat, ambigere non debuit. Sequitur:

 Dixit maior ad minorem, Pater noster senex est, nullusque uirorum remansit in terra  qui possit ingredi ad nos iuxta morem uniuerse terre; ueni, inebriemus eum uino dormiamusque cum eo, ut seruare possimus ex patre nostro semen. Dederuntque patri suo bibere uinum nocte illa, et ingressa est ad eum maior, dormiuitque cum patre; at ille non sensit, nec quando occubuit filia, nec quando surrexit. Altera quoque nocte dixit maior ad minorem, Ecce dormiui heri cum patre meo, demus ei bibere uinum etiam hac nocte, et dormies cum eo, ut seruemus semen de patre nostro. uidetur namque filias Loth audisse quedam de consummatione seculi, que immineret per ignem, sed tamquam puellas non intelligere perfecte que didicerant. Nescierunt quod, Sodomitis igne uastatis, multum adhuc spatium integrum resideret in mundo; suspicate sunt tale aliquid factum, quale audierant in temporibus Ne, et ob reparandam mortalium posteritatem, solas se esse cum patre sene reseruatas. Recuperandi igitur humani generis desiderium suum, atque instaurandi seculi ex sese dandum opinantur exordium; et quamuis grande eis crimen uideretur  furari concubitum patris, grauior tamen eis uidebatur impietas, si humane, ut putabant, posteritatis spes, seruata castitate, deleretur. Propter hoc ergo consilium ineunt minore, ut arbitror, culpa, spe tamen agumentoque maiore, patris mestitiam uel rigorem uino emolliunt et resoluunt, singulis ingresse noctibus singule, concipiunt ab ignorante conceptum, nec ultra repetunt. Ubi hic libidinis culpa, ubi incestus crimen arguitur? Quomodo ergo dabitur uitio, quod non iteratur in facto? Cum igitur ille ad conseruationem generis prolem quererent, qui utique in eis humanus erat et naturalis affectus, nec se crederent posse inuenire alios uiros, uelut exusto illa conflagratione orbe terrarum, cum patre dormierunt. Ab illo autem opere ita patrem abhorrere sentiebant, ut id se impleturas esse non crederent, nisi eius ignorantiam procurarent, ut scriptum est: Inebriauerunt eum uino, et nescienti se miscuerunt,  Quapropter culpandus est quidem, nec tamen quantum ille incestus, sed quantum illa meretur ebrietas: nam et hanc lex eterna condemnat, quia cibum et potum ad ordinem naturalem non nisi gratia conseruande salutis admittit. Quamuis ergo inter ebriosum et ebrium plurimum intersit: nam nec ebriosus semper est ebrius, nec quisquam aliquando ebrius, consequenter ebriosus est, tamen in homine iusto huius ipsius, etsi non ebriositatis, at certe ebrietatis causa querenda est. Quid enim tandem cogebat ut filiabus suis crebra uina miscentibus, aut fortasse nec mixta crebro porrigentibus consentiret aut crederet, nisi ut illius destitutionis et materni luctus dolor de cogitatione mentis ebrie fugaretur, etiam ipsas tandem bibere existimans, et aliqua fraude agentes ne biberent, sed etiam talem tribus illis adhibere consolationem, quo modo uirum iustum decuerit, non uidemus; an aliqua Sodomitarum arte pessima, etiam paucis poculis patrem sic inebriare potuerunt, ut illud peccatum cum ignorante uel potius  de ignorante committerent. Nos tamen Scripturas sanctas, non hominum peccata defendimus. Sequitur:

 Conceperunt ergo due filie Loth de patre suo, peperitque maior filium, et uocauit nomen eius Moab; ipse est pater Moabitarum usque in presentem diem. Minor quoque peperit filium, et uocauit nomen eius Ammon; ipse est pater Ammonitarum usque hodie. Moab interpretatur, ex patre; Ammon uero, cuius quasi causa nominis redditur, filius generis mei, siue filius populi mei, sic deriuatur, ut ex parte sit sensus nominis, ex parte ipse sit sermo. Ammon uero, a quo dicti sunt Ammonite, uocatur populus meus. Deus ergo, qui nouit et de hominis opere nalo facere opera bona, gentes quas uoluit ex illo emine propagauit. Prodidit quippe ista per Scripturas suas, non facienda precepit, et cauenda admonuit, non posuit imitanda. Nam et quinque ciuitates, que imbribus igneis conflagrate sunt illud   significant, quod omnes qui quinque sensus corporis sui libidinose tractauerint, in illo futuro incendio crematuri sint. Loth autem, frater Abrahe, iustus et hospitalis in Sodomis, et ab omni Sodomitarum contaminatione purus atque integer, qui ex illo incendio, quod erat similitudo futuri iudicii, meruit saluus euadere, typum gestauit corporis Christi, quod in omnibus sanctis, et nunc inter iniquos atque impios gemit, quorum factis non consentit, et a quorum commixtione in fine seculi liberabitur, illis damnatis supplicio ignis eterni. Sed aliud genus hominum in eius uxore figuratum est, eorum scilicet qui per gratiam Dei uocati, retro respiciunt, non sicut Paulus, qui ea que retro sunt obliuiscitur, et in ea que ante sunt extenditur . Unde et ipse Dominus, Nemo, inquit, imponens manum suam super aratrum, et respiciens retro, aptus est regno celorum . Neque illud exemplum tacuit, quo nos tamquam sale condiret, ut non fatui negligeremus, sed prudentes caueremus hoc malum, Mementote  uxoris Loth. Sic etiam in ipso Loth, quando cum eo filie concubuerunt; non illud, quod a Sodomis liberatus est, sed aliud aliquid figuratum est. Nam tunc ille ipse Loth future legis uidetur gestasse personam, cum quidam ex illa procreati, et sub lege positi, male intelligendo, quodam modo inebriant eam, qua non legitime utendo, infidelitatis opera pariunt. Bona est enim lex, ait Apostolus, si quis ea legitime utatur . Nec ideo tamen hoc factum, uel ipsius Loth, uel filiarum eius iustificamus, quia significauit aliquid quod futuram quorumdam peruersitatem prenuntiaret: aliud enim ille, ut hoc facerent, intenderunt, aliud Deus, qui hoc fieri permisit, ut etiam aliquid inde monstraret pro significatione futurorum. Proinde illud factum cum in sancta Scriptura narratur, prophetia est; cum uero in illorum uita qui hoc commiserunt, consideratur, flagitium est. Sequitur:

  Profectus inde Abraham in terram australem, habitauit inter Cades et Sur, et peregrinatus est in Geraris. Dixitque de Sara uxore sua, Soror mea est. Misit ergo Abimelech rex Gerare, et tulit eam. uenit autem Deus ad Abimelech per somnium noctis, et ait ei, En morieris propter mulierem quam tulisti: habet enim uirum. Abimelech uero non tetigit eam. Et ait, Domine, num gentem ignorantem et iustam interficies? Nonne ipse dixit, Soror mea est; et ipsa ait, Frater meus est? In simplicitate cordis mei, et munditia manuum feci hoc. Queri potest quo modo adhuc in illa etate propter Sare pulchritudinem Abraham periclitari metuebat, sed magis forme illius uis admiranda est, que adhuc adamari poterat; et ideo fecit in Geraris apud regem Abimelech quod in Aegypto de coniuge sua fecerat, eique intacta similiter reddita est, Sequitur:

 Dixitque ad eum Deus, Et ego scio quod simplici corde feceris; et ideo custodiui te, ne peccares in me, et non dimisi ut tangeres eam. Nunc igitur  redde uxorem uiro suo, quia propheta est, et orabit pro te, et uiues; si autem nolueris reddere, scito quod morte morieris, tu et omnia que tua sunt. Quod ait Deus ad Abimelech propter Saram, Et peperci tibi, ut non peccares in me, quando eum admonuit uxorem Abrahe esse, quam putabat eius esse sororem, aduertendum est et notandum in Deum peccari quando talia committuntur que putant homines leuiter habenda tanta in carne peccata. Quod autem dixit ei, Ecce tu morieris, etiam hoc notandum est, quo modo dicat Deus tamquam predicens sine dubio futurum, quod admonendo dicit, ut a peccato abstinendo caueatur. Sequitur:

 Statimque de nocte consurgens Abimelech uocauit omnes seruos suos, et locutus est uniuersa uerba hec in auribus eorum; timueruntque omnes uiri ualde. uocauit autem Abimelech etiam Abraham, et dixit ei: Quid fecisti nobis? Quid peccauimus in te, quia induxisti super me et super regnum meum peccatum  grande? Que non debuisti facere, fecisti nobis. Respondit Abraham, Cogitaui mecum, dicens, Forsitan non est timor Dei in loco isto, et interficient me propter uxorem meam. Alias autem uere soror mea est, filia patris mei, et non filia matris mee. Quia de patre soror erat Abrahe, de quo propinqua eius erat, id est, fratris filia erat, non sororis; necdum illo tempore tales nuptie lege prohibite: uiri sorores suas coniuges acceperunt. Quod profecto quanto est antiquins, compellente necessitate, tanto postea factum est damnabilius, religione prohibente. Tulit igitur Abimelech oues et boues, seruos et ancillas, et dedit Abraham; reddiditque illi Saram uxorem suam, et ait. Terra coram uobis est: ubicumque tibi placuerit, habita. Sare autem dixit, Ecce dedi mille argenteos fratri tuo; hoc erit tibi in uelamen oculorum ad omnes qui tecum sunt, et quocumque perrexeris, mementoque te esse deprehensam. Quod autem iustum et fidelem uirum matrimonii sui infamosissimum nundinatorem appellat Faustus Manicheus: Abraham auaritie ac uentris causa  duobus regibus Abimelech et Pharaoni diuersis temporibus Saram coniugem, suam mentitam sororem, quia erat pulcherrima, ad concubitum asserit uenditasse, non ore ueridico a turpitudine separat honestatem, sed ore maledico totum uertit in crimen: hoc enim Abrahe factum lenocinio simile uidetur, sed non ualentibus ex illius eterne legis lumine a peccatis recta facta discernere, quibus et constantia pertinacia uideri potest, et uirtus fiducie, uitium putatur audacie: quecumque similiter obiiciuntur, quasi non recte agentibus, a non recte cernentibus; neque enim Abraham flagitio consensit uxoris, eiusque uendidit adulterium: sed sicut illa famulam suam non libidini mariti permisit, sed officio generandi ultro intulit, nequaquam turbato ordine naturali, ubi eius potestas erat, iubens potius obedienti, quam cedens concupiscenti, sic et ipse coniugem castam et casto corde sibi coherentem, de cuius animo, ubi  pudicitie uirtus habitabat, nullo modo dubitabat, tacuit uxorem, dixit sororem, ne se occiso ab alienige nis atque impiis captiua possideretur: certus de Deo suo quod nichil eam turpe ac flagitiosum perpeti sineret. Nec eum fides ac spes fefellit: namque Pharao territus monstris, multisque propter eam malis afflictus, ubi eius uxorem diuinitus didicit, illesam cum honore restituit. Abimelech autem in somno commonitus et edoctus similiter fecit. Iam uero in hac re gesta atque in diuinis libris posita fideliterque narrata, quem non delectet etiam factum propheticum perscrutari, et sacramenti ostium pia fide studioque pulsare, ut aperiat Dominus et ostendat quis tunc in illo figurabatur uiro, et cuius sit uxor que in hac peregrinatione atque inter alienigenas pollui macularique non sinitur, ut sit uiro suo sine macula aut ruga. In gloria quippe Christi recte uiuit Ecclesia, ut pulchritudo eius, honor sit uiro eius: sicut Abraham propter Sare pulchritudinem inter alienigenas honorabatur, eique ipsi, cui dicitur in  Canticis canticorum, O pulchra inter mulieres , ipsius pulchritudinis merito reges offerant munera. Sicut Sare obtulit rex Abimelech, plus in ea mirans forme decus, quod amare potuit, et uiolare non potuit: est enim et sancta Ecclesia Domino Iesu Christo in occulto uxor. Occulte quippe atque intus in abscondito secreto spiritali anima humana inheret uerbo Dei, ut sint duo in carne una, quod magnum coniugii sacramentum in Christo et in Ecclesia commendat Apostolus . Proinde regnum terrenum seculi huius, cuius figuram gerebant reges, qui Saram polluere permissi non sunt, non expertum est, nec inuenit Ecclesiam coniugem Christi, id est, quam fideliter illi tamquam precipuo uiro suo coheret subdita, nisi cum uiolare tentauit, et ut diuino testimonio per fidem matrimonium cessit; correctumque etiam in posterioribus regibus; muneribus hanc honorauit, quam corruptioni sue subdere in prioribus non eualuit: nam quod tunc in eodem rege  prius et posterius figuratum est, hoc in isto regno prioribus et posterioribus regibus adimpletur. Cum autem dicitur de patre esse sororem Christi Ecclesiam, non de matre, non terrene generationis, que euacuabitur, sed gratie celestis, que in eternum manebit, cognatio commendatur, secundum quam gratiam genus mortale non erimus, accepta potestate, ut filii Dei uocemur et simus; neque enim hanc gratiam de Synagoga matre Christi secundum carnem, sed de Deo Patre accepimus. Hanc uero cognationem terrenam, que ad mortem temporaliter generat, uocans in aliam uitam ubi nullus moritur, negare nos Christus docuit, non fateri, cum discipulis ait, Ne uobis dicatis patrem in terra; unus enim est Pater uester, qui in celis est . Cuius rei prebuit exemplum, quando ipse ait, Que mihi mater? aut qui fratres? Et extendens manum super discipulos, ait, Hi sunt fratres mei . Et ne quisquam in hoc uocabulo terrenam cognationem cogitaret, adiunxit, Et quicumque fecerit uoluntatem Patris mei, ipse mihi  frater et mater et soror est . Tamquam diceret: De Deo Patre hanc cognationem appello, non de Synagoga matre: ad eternam quippe uitam nunc uoco, ubi immortaliter natus sum, non ad temporalem, ut uocarem, mortalis effectus sum. Quod ergo Ecclesia cuius uxor sit, occultatur alienigenis, cuius autem soror, non tacetur, hec interim causa facile occurrit, quia occultum et difficile ad intelligendum est, quomodo amma humana uerbo Dei copuletur, siue misceatur, siue quid melius et apertius dici potest, cum sit aliud Deos, ista creatura: secundum hoc enim sponsus et sponsa, uel uir et uxor, Christus et Ecclesia dicuntur. Qua uero cognatione coniuncti sunt Christus et omnes sancti, gratia scilicet diuina, non consanguinitate terrena, hoc est, de patre, non de matre, et effabilius dicitur, et cautius auditur: nam et inter se omnes sancti per eamdem gratiam fratres sunt; sponsus autem in eorum societate  nullus illorum est. Proinde Christum quam excellentissime iustitie atque sapientie, tamen hominem, multo facilius et procliuius alienigene crediderunt, non quidem falso, quod homo esset, sed quomodo etiam Deus esset, ignorauerunt. Hinc et Ieremias, Et homo est, inquit, et quis cognoscet eum? Et homo est, quia proditur, quod frater est; et quis cognoscet eum? quia occultatur quod sponsus est.

 uisitauit autem Dominus Saram, sicut promiserat, et impleuit que locutus est; concepitque et peperit filium in senectute sua, tempore quo predixerat ei Deus; uocauitque Abraham filium suum, quem genuit ei Sara, Isaac; et circumcidit eum octaua die, sicut preceperat ei Deus, cum centum esset annorum. Hac quippe etate patris natus est Isaac. Natus est autem Abrahe, secundum promissionem Dei, de Sara filius, eumque nominauit Isaac: riserat enim et pater, quando promissus est, admirans in gaudio; riserat et mater, quando per illos tres uiros iterum promissus est, dubitans in  gaudio, quamuis exprobrante angelo. Quod risus ille etiamsi gaudii fuit, tamen plene fidei non fuit, post ab eodem angelo in fide etiam confirmatus est. Ex hoc ergo puer nomen accepit. Significatum est autem magnum sacramentum in duobus filiis Abrahe, quod unus de ancilla, que dicebatur Agar, secundum carnem natus est Ismahel; alter est autem de Sara libera, secundum promissionem natus: uterque quidem de semine Abrahe, sed illum genuit demonstrans consuetudo nature; illum uero dedit promissio significans gratiam. Ibi humanus usus ostenditur, hic diuinum beneficium commendatur. Sed ubi significandum fuerat Dei donum, quod ingratis hominibus gratis gratia largiretur, sic oportuit filium dari quemadmodum nature non debebatur excursus: negat enim natura iam filios tali commixtione maris et femine, qualis esse poterat Abrahe et Sare in illa iam etate, etiam mulieris accedente sterilitate, que nec tunc parere potuit, quando non etas fecunditati,  sed etati fecunditas defuit. Quod ergo nature sic affecte fructus posteritatis non debebatur, significat quod natura generis humani peccato uitiata, ac per hoc iure damnata, nichil uere felicitatis in posterum merebatur. Recte igitur significat Isaac per repromissionem natus filios gratie, ciues ciuitatis libere, socios pacis eterne. Sequitur:

 Dixitque Sara, Risum mihi fecit Deus, quicumque audierit conridebit mihi. Rursumque ait, Quis auditurus crederet Abraham, quod Sara lactaret ei filium, quem peperit ei iam seni? Isaac interpretatur Risus, non ad irridendi opprobrium, sed ad celebrandum gaudium pertinebat, quod nato Isaac, et eo nomine uocato Sara monstrauit; ait quippe, Risum mihi fecit Dominus; quicumque enim audierit, congaudebit mihi. Sequitur:

 Creuit itaque puer, et ablactatus est, fecitque Abraham grande conuiuium in die ablactationis eius. Cur Abraham nec die quo natus est filius, nec die quo circumcisus est, sed die quo ablactatus est,  epulum fecit? quod nisi ad aliquam significationem spiritalem referatur, nulla solutio questionis est, tunc scilicet esse debere magnum gaudium spiritalis etatis, quando fuerit factus homo nouus spiritalis, id est, non talibus qualis dicit Apostolus, Lac uobis potum dedi, non escam: nondum enim poteratis, sed nec adhuc potestis, adhuc enim estis carnales . Sequitur:

 Cumque uidisset Sara filium Agar Aegyptie ludentem cum Isaac, dixit ad Abraham, Eiice ancillam hanc et filium eius, non enim erit heres filius ancille cum filio meo Isaac. Dure accepit hoc Abraham pro filio suo. Cui dixit Deus: Non tibi uideatur asperum super puerum et super ancillam tuam; omnia que dixerit tibi Sara. audi uocem eius, quia in Isaac uocabitur tibi semel. Dupliciter itaque hoc ab Hebreis exponitur, siue quod idola de luto fecerit, siue quod aduersum Isaac, quasi maioris etatis loco sibi et ludo primogenita uindicaret, et ideo apparet  illum ludum pugnam fuisse. Quod quidem Sara audiens, non tulit, et hoc ex ipsius approbatur sermone dicentis, Eiice ancillam hanc cum filio suo; non enim erit heres filius ancille cum filio meo Isaac. Quare autem contristatus sit Abraham, cum ista fuerint prophetia, quam utique magis debuit nosse ipse quam Sara? Sed intelligendum est, uel ex reuelatione hoc dixisse Saram, quia prius illi fuerat reuelatum, illum uero quem de hoc postea Dominus instruit paterno affectu pro filio fuisse commotum, uel ambos nescisse prius quidnam illud esset, et per Saram nescientem hac prophetia doctum esse, cum illa mota esset muliebri animo propter ancille superbiam. Sequitur:

 Sed et filium ancille faciam in gentem magnam, quia semen tuum est. Notandum quod et Ismahel dictus sit a Deo, semen Abrahe: sed aliter Ismahel, aliter Isaac, propter illud quod docet Apostolus, quod dictum est, In Isaac uocabitur tibi semen: id est, non filii carnis, sed filii promissionis deputabuntur in semine . Sequitur:

  Surrexit itaque Abraham mane, et tollens panem et utrem aque imposuit scapule eius, tradiditque puerum, et dimisit eam. Quando Isaac natus est, tredecim annorum erat Ismahel; et post ablactationem eius, iste cum matre expellitur, quinto ablactationis anno tempus statutum. Nos igitur post decem et octo annos, Ismahel supputamus eiectum esse cum matre, et non conuenire iam adolescentem iuuenem matris sedisse ceruicibus. Et hoc facto dedit puerum matri, hoc est, in manu eius eum tradidit uel commendauit, et sic dimisit e domo. Que cum abiisset, errabat in solitudine Bersabee. Cumque consumpta esset aqua in utre, abiecit puerum subter unam arborum que ibi erant, et abiit, seditque e regione procul, quantum potest arcus iacere: dixit enim: Non uidebo morientem puerum. Et sedens contra leuauit uocem, et fleuit. Exaudiuit autem Deus uocem pueri. Solet queri quo modo cum puer esset annorum octodecim, proiecerit eum mater sub arbore, et ierit  longe quantum potest arcus iacere, ne uideret eum morientem? Quasi enim quem portabat, proiecerit, ita uidetur sonare quod dicitur; maxime quia sequitur: Fleuit puer. Sed intelligendum est, proiectum esse non a portante, sed ut fit, ab animo tamquam moriturum; neque enim quod scriptum est: Proiectus sum a facie oculorum tuorum; portabatur, qui hoc dixit, et est in quotidiano loquendi usu, cum proiici dicitur aliquis ab aliquo cum quo erat, ne ab illo uideatur aut cum illo maneat. Intelligendum est autem, quod Scriptura tacuit, ita discessisse matrem a filio, ut puer ignoraret quo mater abierit, et eam in siluestribus stirpibus latuisse, ne filium morientem siti deficientemque uideret. Ille autem etiam illa etate, quid mirum si matre diutius non uisa, et tamquam perdita, eo loco ubi solus remansit, fleuit? Quod ergo postea dicitur, Accipe puerum, non ut eum de terra uelut iacentem tolleret, dictum est; sed ut ei coniungeretur, et eum manu teneret deinceps comitem sicut erat, quod plerumque faciunt simul ambulantes  cuiuslibet etatis. Nunc igitur querendum est cur antea uoluit Sara maritum de ancilla suscipere filium, aut cur nunc cum matre iubet expelli domo, quod non zelo fecit accensa, sed mysterio prophetie compulsa. Agar quippe, secundum quod ait Apostolus, in seruitutem genuit populum carnalem; Sara uero libera populum genuit qui non est secundum carnem, sed in libertate uocatus est: qua libertate liberauit eum Christus. Hoc igitur mysterio figurabatur, priorem populum, in seruitute peccatorum generatum, in domo Isrel, id est, in Ecclesia, non manere in eternum; neque esse heredem uel consortem cultoribus Christi; nec cum filio nobili, id est, fideli populo, regnum celestis glorie possessurum. Cum eiiceret igitur Abraham Agar de domo, accepit panes, et utrem aque dedit Agar, et imposuit super humeros eius infantem, et dimisit eam. Exiens autem Agar errabat in solitudine, et cum morientem siti filium  proiecisset sub arbore, apparuit ei angelus Domini, et demonstrauit ei fontem aque, et potauit filium suum. Quid ergo significat quod exiens Agar infantem in humeros suos posuit, nisi quod peccator populus et insipiens ceruicem matris sue Synagoge grauauit, cum dixit: Sanguis eius super nos, et super filios nostros ? Panes autem hoc indicabant, quod uetus sacerdotium panes propositionis, sicut scriptum est, portaret secum, et ueterascerent. Uter uero aque qui defecit, Iudaica purificatio significabatur defectura: siue doctrina eorum carnalis in pelle mortua clausa, id est, in carne ueteris hominis preuaricationis sententia damnata, que nec refrigerium prestat, nec satiat sitim, sed estu tepido uomitum facit. Quod uero errat Agar in solitudine cum filio suo, significat Synagogam cum populo suo expulsam de terra sua sine sacerdotio et sacrificio in toto orbe terre, et uitam, que est Christus, penitus ignorare. Quod filius illius siti deperit, ostendit eumdem populum nullam habentem spiritalem purificationem.  Quod autem filium siti morientem sub arbore proiecit, et sic demonstrante angelo aspicit fontem, significat quosdam ex ipso populo ad umbram ligni crucis refugium perituros. Quod exclamat puer plorans, et exaudiuit eum Deus, et sic demonstrante angelo aspicit fontem, hoc pro illis dicitur qui ex Iudeis ad Christum conuertuntur, ac flentes retroactos errores exaudiuntur, reseratisque oculis cordis uident fontem aque uiue, id est, Christum Filium Dei, qui dicit: Ego sum fons aque uiue; qui sitit ueniat et bibat. Unde Ismahel exauditio interpretatur. Angelus autem iste similitudo est Elie, per quem populus iste est crediturus, sicut per Malachiam dicitur: Ecce ego mittam uobis Eliam, qui conuertat corda patrum in filios . uerum quod statim uocauit angelus Domini Agar, dicens: Surge, tolle puerum, quia in gentem magnam faciam eum, hoc significabat, siue quod copiosius Iudeorum populus esset regnaturus in seculum; siue quia celestis  regni gloriam consecuturi essent qui ex eis credidissent in Christo. Quod autem eumdem angelum qui loquitur ad Agar, prius angelum Scriptura pronuntiat, deinde Deum Filium Dei, eum fuisse credendum est qui per legem et prophetas semper locutus est, qui propter obedientiam paterne uoluntatis angelus uocatur, Deus autem secundum naturam Patris, quia uere et ipse Deus sicut et Pater est. Sequitur

 Eodem tempore dixit Abimelech et Fichol princeps exercitus eius ad Abraham: Deus tecum est in uniuersis que agis. Iura ergo per Dominum ne noceas mihi, et posteris meis, stirpique mee, sed iuxta misericordiam, quam feci tibi, facias mihi et terre in qua uersatus es aduena. Dixitque Abraham: Ego iurabo. Et increpauit Abimelech propter puteum aque, quem ui abstulerant serui illius. Responditque Abimelech: Nesciui quis fecerit rem hanc, sed et tu non indicasti mihi, et ego non audiui preter hodie. Tulit itaque Abraham oues et boues, et dedit Abimelech, percusseruntque  ambo fedus. Et statuit Abraham septem agnas gregis seorsum. Cui dixit Abimelech: Quid sibi uolunt septem agne iste, quas stare fecisti seorsum? At ille, Septem, inquit, agnas has accipies de manu mea, ut sint in testimonium mihi, quoniam ego fodi puteum istum. Idcirco uocatus est locus ille Bersabee, quia ibi uterque iurauit. Et inierunt fedus pro puteo iuramenti. Ubi hic legitur Puteus iuramenti, in Hebreo habetur Bersabee. Duplex autem causa est cur ita appellatus sit: siue quia septem agnas Abimelech de manu Abrahe susceperit, Septem enim dicuntur Sabee; siue quod ibi iurauerint, quia iuramentum Sabee similiter appellatur. Quod si ante hanc causam supra hoc nomen legimus, sciamus per prolepsim dictum esse, sicut et Bethel, et Galgala, que utique usque ad tempus, quo ita appellate sunt, aliter uocabantur. Quo modo ergo puteum, quem foderat Abraham, nesciebat Agar, si ante est ille fossus,  quam illa expulsa: ualde enim fieri potuit ut pecorum suorum causa longe a domo in qua cum suis habitabat, puteum foderet quem illa nesciret. Sequitur:

 Abraham uero plantauit nemus in Bersabee, et inuocauit ibi nomen Domini Dei eterni, et fuit colonus terre Philistinorum diebus multis. Queri potest, quo modo ad puteum iuramenti nemus plantauerit Abraham, siue ut alia translatio dicit, Agrum, si in terra illa, quemadmodum Stephanus dicit, non acceperat in hereditatem nec passum pedis: sed ea intelligenda est hereditas, quam Deus munere suo fuerat daturus, non empta pretio. Intelligitur autem spatium circa puteum ad illud emptionis spatium pertinere, in quo fuerant agne date, quando Abimelech et Abraham sibi etiam iurauerunt. Sequitur:

 Tentauit Deus Abraham, et dixit ad eum: Abraham, Abraham. At ille respondit: Adsum. Queri solet quo modo hoc uerum sit, cum dicat in Epistola sua Iacobus, quod Deus neminem  tentet: nisi quia locutioni Scripturarum solet dici tentat, pro eo, quod est, probat. Tentatio uero illa de qua Iacobus dicit, non intelligitur, nisi qua quisque peccato implicatur: unde Apostolus dicit: Ne forte tentet uos is, qui tentat ; nam et alibi scriptum est, Tentat uos Dominus Deus uester, ut sciat si diligatis eum . Etiam hoc genere locutionis, ut sciat, dictum est, ac si diceretur, ut scire uos faciat: quoniam uires dilectionis sue hominem latent, nisi experimento eidem innotescant. Sequitur:

 Tolle filium tuum quem diligis Isaac, et uade in terram uisionis, atque offer eum ibi in holocaustum super unum montium quem monstrauero tibi. Notandum autem et ex prioribus, et ex presenti loco, quod Isaac non sit natus ad quercum Mambre, sed in Geraris, ubi et Bersabee usque hodie oppidum est. Huius rei Scriptura testis est que ait: Et fuit Abraham colonus terre Philistinorum diebus multis: et dixit illi Deus: Tolle filium tuum unigenitum, quem  diligis Isaac. Aiunt Hebrei hunc montem esse Moria, in quo postea templum conditum est in area Orne Iebusei, sicut in Paralipomenon scriptum est: Et ceperunt edificare templum in mense secundo, in secunda die mensis in monte Moria , qui idcirco illuminans interpretatur et lucens, quia ibi est Dabir, hoc est oraculum Dei, et lex et spiritus qui docet hominem ueritatem, et inspirat prophetas. Quod uero ait, Offer eum in holocaustum, ut ex caritatis admonitione, et nominis recordatione tentationis pondus accumularetur, et paternus affectus torqueretur ex memoria promissionis, dum ante Deus dixit ad eum: In Isaac uocabitur tibi semen, quasi si ille occideretur, tota spes promissionum frustraretur. Numquam sane crederet Abraham, quod uictimis Deus delectaretur humanis, quamuis intonante diuino precepto obediendum sit non disputandum. uerumtamen Abraham confestim filium cum fuisset immolaturus, resurrecturum credidisse  laudandus est: quia per hunc oportebat impleri promissiones Dei, quem iubebat occidi. Sequitur:

 Igitur Abraham de nocte consurgens, strauit asinum suum, ducens secum duos iuuenes, et Isaac filium suum: cumque concidisset ligna in holocaustum, abiit ad locum quem preceperat ei Deus. Die autem tertio eleuatis oculis uidit locum procul, dixitque ad pueros suos: Exspectate hic cum asino, ego et puer illuc usque properantes, postquam adorauerimus, reuertemur ad uos. Notandum quod de Geraris usque ad montem Moria, id est, sedem templi, iter dierum trium sit, ut consequenter illud die tertio peruenisse dicatur. Male igitur, qui Abraham putant illo tempore ad quercum Mambre habitasse, cum inde usque ad montem Moria uix unius diei iter plenum sit. Qui ideo triduani itineris mora eum immolaturus secum ducere iussus est, quatenus longitudine temporis tentationis quoque augeretur incrementum: nam per triduum iter protenditur, et per totum triduum crescentibus curis paterna uiscera  cruciantur, ut omni hoc spatio tam prolixo intueretur pater filium cibum cum eo sumeret, tot noctibus puer penderet in amplexibus patris, inhereret pectori, cubitaret in gremio, quatenus per singula momenta in paterno affectu dolor occidendi filii accumularetur. Sequitur:

 Tulit quoque ligna holocausti, et imposuit super Isaac filium suum: ipse uero portabat ignem et gladium in manibus suis. Cumque pergerent duo simul, dixit Isaac patri suo: Pater mi. At ille respondit: Quid uis, fili? Ecce, inquit, ignis et ligna, ubi est uictima holocausti? Dixit Abraham: Deus prouidebit sibi uictimam holocausti, fili mi. Pergebant ergo pariter, ueneruntque ad locum quem ostenderat ei Deus, in quo edificauit altare, et desuper ligna composuit. Si Abraham indubitanter firmo animo cogitabat mactare Domino puerum in holocaustum, quid est quod dixit pueris suis: uos exspectate hic, ego et puer postquam adorauerimus reuertemur ad uos? uere indubitanti  animo eum credebat resurrecturum, et ideo laudandus est, et in constantia offerendi, et in fide resuscitandi. Sciebat certissime Deum falli non posse, licet puer occideretur, promissionem tamen Dei saluam permanere. Unde et Paulus apostolus per spiritum Dei didicerat, quid animi haberet Abraham intra se, dum fidem eius laudando dicit: Fide Abraham non hesitauit , cum unicum offerret in quo acceperat promissiones, cogitans quia a mortuis eum resuscitare potens est Deus. Sequitur:

 Cumque colligasset Isaac filium suum, posuit eum in altari super struem lignorum, extenditque manum, et arripuit gladium, ut immolaret filium. Non hesitauit quod sibi reddi poterat immolatus, qui dari poterat non speratus. Sequitur:

 Et ecce angelus Domini de celo clamauit, dicens: Abraham, Abraham. Qui respondit: Adsum. Et ait ei: Ne extendas manum tuam super puerum, neque facias illi quidquam; nunc cognoui quod  timeas Deum. Hoc est enim, nunc cognoui quod timeas Dominum, ac si dicat, Nunc te feci cognoscere. Sequitur:

 Leuauit Abraham oculos, uiditque post tergum arietem inter uepres herentem cornibus, quem assumens obtulit holocaustum pro filio suo, appellauitque nomen loci illius, Dominus uidet. Unde usque hodie dicitur in monte, Dominus uidebit. Hoc autem genus locutionis euidenter apparet ubi dicitur, Et uocauit Abraham nomen loci illius, Dominus uidet. uidit pro eo quod est apparuit, hoc est, uideri se fecit, significans per efficientem id quod efficitur. Sequitur:

 uocauit autem angelus Domini Abraham secundo de celo, dicens: Per memetipsum iuraui, dicit Dominus, quia fecisti rem hanc, et non pepercisti filio tuo unigenito propter me: benedicam tibi, et multiplicabo semen tuum sicut stellas celi, et uelut arenam que est in littore maris: possidebit semen tuum portas inimicorum suorum, et benedicentur in semine  tuo omnes gentes terre. Numquid Abraham propter angelum non pepercit filio suo, et non potius propter Deum? Ergo angeli nomine Dominus iehsu Christus significatus est, qui sine dubio Deus est, et manifeste a propheta dictus est magni consilii Angelus; aut quod Deus erat in angelo, et ex persona Dei angelus loquebatur, sicut in prophetis etiam solet: nam in consequentibus hoc magis uidetur apparere, ubi legitur, Et uocauit angelus Domini Abraham iterum de celo, dicens: Per memetipsum iuraui, dicit Dominus. Sepe enim promiserat, sed numquam iurauerat. Quid est autem Dei ueri ueracisque iuratio, nisi promissi confirmatio, et infidelium quedam increpatio? Nunc uideamus quid sub huius sacramenti lateat mysterio: iste enim Abraham quando filium suum unicum perduxit ad immolandum, habebat personam Dei Patris. Sed quid est quod eum senex suscipit? Non enim senescit Deus, sed ipsa prenuntiatio de Christo iam quodammodo senuerat quando natus est Christus: inchoata  est enim ab Adam, ubi dictum est: Erunt duo in carne una ; sacramentum illud magnum in Christo et Ecclesia ; et completa est sexta etate seculi, que senecta significatur Abrahe, quia ipsum sacramentum Dei iam longeuum erat; et senectus Sare in plebe Dei, hoc est, in multitudine prophetarum hoc idem significat, quia in fine temporum ex ipsa plebe sanctarum animarum natus est Christus. Sterilitas autem eius intimat quod in hoc seculo spe salui facti sumus, et in Christo tamquam in Isaac omnes nati sumus, quem partum Ecclesie in fine temporum mirabili Dei gratia, non naturali fecunditate prophetauit. Iam deinde sequentis historie sacramentum quid imaginarie portendebat, inspiciendum est. Quis ergo in Abraham, ut predictum est, per illam immolationem figurabatur, nisi Pater excelsus? Quis in Isaac, nisi Christus? Nam sicuti Abraham unicum et dilectum filium Deo uictimam obtulit, ita Deus Pater unicum Filium suum pro nobis omnibus tradidit; et sicut Isaac ipse sibi ligna  portabat, quibus erat imponendus, ita et Christus gestabat in humeris lignum crucis, in quo erat crucifigendus. Duo autem serui illi dimissi, et non perducti ad locum sacrificii, Iudeos figurabant, qui cum seruiliter uiuerent, et carnaliter saperent, non intelligebant humilitatem Christi, non intelligebant passionem Christi, ideo non peruenerunt ad locum sacrificii. Cur autem duo serui, nisi quia ipse in duas partes diuidendus erat? quod factum est Salomone peccante, quando diuisus est idem populus loco regni, non errore impietatis, quibus etiam sepe per prophetam dicitur: Aduersatrix Isrel et preuaricatrix Iuda . Asinus autem ille insensata est stultitia Iudeorum: ista insensata stultitia portabat omnia sacramenta, et quod ferebat nesciebat. Iam quod dictum est eis, Exspectate hic cum asino, postquam adorauerimus reuertemur ad uos; Apostolum audi dicentem: Cecitas, inquit, ex parte facta est in Isrel . Quid cecitas est? Exspectate hic cum  asino, ut plenitudo gentium intraret, inquit, hoc est, postquam adorauerimus, ubi sacrificium crucis Dominice impletum per gentes fuerit predicatum, hoc est, ut plenitudo gentium intraret. Quid est, reuertemur ad uos? Et sic omnis Isrel saluus fieret. Triduum autem illud, quo uenerunt ad locum immolationis, tres mundi etates significat; una ante legem, alia sub lege, tertia sub gratia. Ante legem ab Abraham usque ad Mosen; sub lege, a Mose usque ad Ioannem: inde iam a Domino et quidquid restat, tertius dies est gratie, in qua tertia etate, quasi post triduum sacramentum sacrificii Christi completum est. Deinde Isaac ligatis pedibus altari superponitur, et Dominus in ligno suspensus cruci affigitur. Sed illud quod figuratum est in Isaac, translatum est ad arietem. Cur hoc, nisi quia Christus ouis? ipse enim filius, ipse agnus: filius, quia natus; aries, quia immolatus. Sed quid est quod in uepribus herebat aries ille? Crux cornua habet, sic enim duo ligna compinguntur in se, cum speciem crucis reddunt. Unde  scriptum est de eo: Cornua in manibus eius sunt . Cornibus ergo herens aries, Christum significat - crucifixum. uepres autem spine sunt. Spine iniquos et peccatores significant, qui suspenderunt Dominum in cruce. Inter spinas itaque peccatorum Iudeorum suspensus est Dominus, sicut per Ieremiam idem dicit: Spinis peccatorum suorum circumdedit me populus hic. Alii hunc arietem cornibus in uepribus obligatum, eumdem senserunt Christum, antequam immolaretur, spinis a Iudeis coronatum. Peracto igitur sacrificio, dicitur ad Abraham: In semine tuo benedicentur omnes gentes: quando enim hoc factum est, nisi quando dicit ille aries: Foderunt manus meas et pedes meos, dinumerauerunt omnia ossa mea ? hoc enim quando factum est in psalmis sacrificium, tunc in ipso psalmo dictum est: Commemorabuntur et conuertentur ad Dominum uniuersi fines terre, et adorabunt in conspectu eius omnes  patrie gentium, quando Domini est regnum, etc. Immolato igitur Abraham ariete pro Isaac filio suo, uocauit nomen loci illius, Dominus uidet, pro eo quod est Dominus uideri se fecit, utique per incarnationem. Sequitur:

 His ita gestis, nuntiatum est Abraham quod Melcha quoque genuisset filios Nachor fratri suo, Hus primogenitum, et Buz fratrem eius, Camuel quoque patrem Syrorum, et Chesdet, et Azau, Faldas quoque et Gethlafach, et Batuel, de quo nata est Rebecca. Istos octo genuit Melcha Nachor fratri Abraham. De Melcha uxore Nachor, filia Aran, natus est Hus, de cuius stirpe Iob descendit, sicut scriptum est in exordio uoluminis huius: uir fuit in terra Hus nomine Iob . Male igitur quidam estimant Iob de genere esse Esau: siquidem illud quod in fine libri ipsius habetur, eo quod de Syro sermone translatus est, et quartus sit ab Esau, et reliqua que ibi continentur, in Hebreis uoluminibus non habentur. Secundus natus est de Melcha Buz, ex cuius genere  fuit Balaam ille diuinus, ut Hebrei tradunt, qui in libro Iob dicitur Eliu, primum uir sanctus, et propheta Dei, postea per inobedientiam et desiderium munerum, dum Isrel maledicere cupit, diuino uocabulo priuatur. Dicitur in eodem libro: Et iratus Eliu filius Barachiel Buzith : de huius uidelicet Buz radice descendit. Camuel uero pater est Damasci: ipsa enim Aaron uocatur, que hic pro Syria scripta est, et ipso nomine legitur in Isaia. Non utique illi qui nuntiauerunt, nuntiare patrem Syrorum potuerunt: ex origine quippe illius Syri, Syrorum genus, longe postea propagatum est; sed dictum est a persona scribentis, qui post omnia illa tempora hec scribendo narrauit. Caseth quoque quartus, a quo Casdaim, id est, Chaldei postea uocati sunt. Sequitur:

 uixit autem Sara centum uiginti septem annis, et mortua est in ciuitate Arbe, que est Ebron in terra Chanaan. Arbe in lingua  Hebrea quatuor significat, quia ibi Abraham, Isaac et Iacob conditi sunt, et ipse princeps humani generis Adam, ut in Iesu Naue libro apertius demonstratum est. Sequitur:

 uenitque Abraham, ut plangeret et fleret eam. Cumque surrexisset ab officio funeris, locutus est ad filios Heth dicens: Aduena sum et peregrinus apud uos, date mihi ius sepulcri uobiscum, ut sepeliam mortuum meum. Responderuntque filii Heth: Audi nos, domine, princeps Dei es apud nos; in electis sepulcris nostris sepeli mortuum tuum, nullusque te prohibere poterit, quin in monumento eius sepelias mortuum tuum. Surrexitque Abraham, et adorauit populum terre filios uidelicet Heth . Queritur quo modo scriptum sit, Dominum Deum tuum adorabis, et illi soli seruies, cum Abraham quemdam populum gentium sic honorauerit, ut etiam adoraret. Sed animaduertendum est in eodem precepto non dictum, Dominum Deum tuum solum adorabis, sicut dictum est, Illi soli seruies. Nec moueat quod in alio loco in  quadam scriptura prohibet angelus homines adorare se et admonet ut Dominus potius adoretur: talis enim apparuerat angelus, ut pro Deo posset adorari, et ideo fuerat corrigendus adorator. Tunc emit agrum Abraham in quo sepeliuit uxorem suam Saram. Tunc ergo secundum narrationem Stephani in terra illa est collocatus, quando cepit ibi esse possessor, post mortem scilicet patris sui Thare, qui colligitur biennio ante Saram fuisse defunctus. Sed quid sibi uult, quod Sara in sepulcro duplici sepelitur, nisi quia anima que seculo moritur ut Deo uiuat, gemina uite requie suscipitur, id est, actione boni operis, et contemplatione diuinitatis?

 Erat autem Abraham senex dierumque multorum, et Dominus in cunctis benedixerat ei. Dixitque ad seruum suum seniorem domus sue, qui preerat omnibus que habebat: Pone manum tuam sub femur meum, ut adiurem te per Dominum  Deum celi et terre, ut non accipias uxorem filio meo de filiabus Chananeorum inter quos habito, sed ad terram et cognationem meam proficiscaris. Tradunt Hebrei quod in sanctificatione Abrahe, hoc est, in eius circumcisione iurauerit seruus eius: nos autem dicimus iurasse eum in semine Abrahe, hoc est in Christo, qui ex illo nasciturus erat, iuxta Euangelistam Mattheum loquentem, Liber generationis Iesu Christi filii Dauid, filii Abraham . Sequitur:

 Domine Deus domini mei Abraham, occurre mihi, obsecro, hodie, et fac misericordiam cum domino meo Abraham. Ecce ego sto super fontem aque, et filie habitatorum huius ciuitatis egredientur ad hauriendam aquam. Igitur puella cui dixero, Inclina hydriam tuam ut bibam, et illa responderit, Bibe, quin et camelis tuis dabo potum, ipsa est quam preparasti seruo tuo Isaac. Aliud est enim mirum aliquid petere, quod ipso miraculo signum sit, non augurium: aliud, ea obseruare, que ita fiunt ut mira non sint, sed a coniectoribus superstitiosa uanitate interpretantur.  Sed hoc ipsum etiam, quod mirum aliquid postulatur, quo significetur quod quisque uult nosse, utrum audiendum sit, non parua questio est: eo enim pertinet quod dicuntur qui hoc non recte faciunt, tentare Dominum: nam ipse Dominus cum a diabolo tentaretur, testimonium de Scripturis adhibuit, Non tentabis Dominum Deum tuum ; suggerebatur enim tamquam homini, ut signo aliquo exploraret ipse quantus esset, id est, quam multum apud Deum posset, quod uitiose fit, cum fit. Ab hoc autem discernitur quod Gedeon fecit, pugne imminente periculo. Consolatio quippe illa magis quam tentatio fuit. Sequitur:

 Dominus, ait, in cuius conspectu ambulo, mittet angelum suum tecum, et diriget uiam tuam, accipiesque uxorem filio meo de cognatione mea, et de domo patris mei. Innocens eris a maledictione mea, cum ueneris ad propinquos meos, et non dederint tibi. Quo modo illa coniuratio maledictum possit intelligi, nisi maledictus esset, si contra eius coniurationem  fecisset. Sequitur:

 Responderunt Laban et Bathuel: a Domino egressus est sermo, non possumus extra placitum eius aliud quidquam loqui tecum. En Rebecca coram te est; tolle eam et proficiscere, et sit uxor filii domini tui, sicut locutus est Dominus. Queritur quando locutus est Dominus nisi quia uel prophetam esse Abraham nouerant, et prophetice a Domino dictum quod per illum dictum fuerat agnoscebant; aut signum illud quod sibi datum seruus eius narrauit, locutionem Domini appellauerunt. Sequitur:

 Dimiserunt ergo eam et nutricem illius, seruumque Abraham et comites eius. Decens quippe erat ut ad nuptias absque parentibus uirgo proficiscens, nutricis auxilio frueretur. Sequitur:

 Soror nostra es, crescas in mille millia, et possideat semen tuum portas inimicorum suorum. Non prophete fuerunt, aut uanitate tam magna optauerunt, sed eos que promiserat Deus Abrahe latere non potuit. Quid est quod Abraham puerum iubet  sub femore suo manum ponere, et per celi Dominum iurare, nisi quod illius caro per illud membrum descensura erat, qui et Abrahe filius ex humanitate, et Dominus ex diuinitate. Sic utique puero dicitur: Pone manum tuam sub femore meo, et iura per Deum celi. Ac si aperte diceretur: Tange filium meum, et iura per Dominum meum. Unde nec super femur, sed sub femore manum ponere iubetur, quia ex illo femore descensurus erat, qui homo quidem, sed super omnes homines ueniret: unde dignum non fuit ut manum super femur poneret, quia nulla caro super illam carnem est, quam in redemptionem nostram sibi Patris unigenitus uniuit. Quid est quod Isaac dilecto filio uxor de filiabus Chananeorum duci prohibetur, nisi quod ille de quo scriptum est, Hic est Filius meus dilectus, in quo mihi complacui ,  nulle reprobe anime coniunguntur. De cognatione autem uxorem filio deducere seruus precipitur, quia sola sancta electorum Ecclesia unigenito Filio copulanda erat, quam ipse unigenitus ex predestinatione iam et prescientia extraneam non habebat. Quis uero est puer, qui ad deducendam uxorem mittitur, nisi prophetarum ordo atque apostolorum, omniumque doctorum, qui dum uerbum predicationis bonis mentibus faciunt, ad unamquamque animam unigenito Filio coniungendam quasi prouisores fiunt. Qui pergens de bonis omnibus Domini sui detulit, quia in his que de Domino loquuntur, in semetipsis uirtutum diuitias ostendunt: ut tanto citius ad sequendum Deum pertrahant, quanto auditoribus suis in semetipsis monstrant que narrant. Atque isdem puer iuxta fontem stetit, atque ex prefixa sententia, que puella eligenda esset, proposuit, quia predicatores sancti sacri eloquii fluenta considerant, atque ex ipsis colligunt que uel quibus predicationis sue uerba committant, et ex quibus auditoribus fiduciam certitudinis assumant. Potum uero petiit, quia predicator  omnis animam sui auditoris sitit. Sed Rebecca potum prebuit, quia sancta electorum Ecclesia predicatorum suorum desiderio ex uirtutis sue fide satisfecit: quia enim Deum quem audiuit confessa est, predicatori suo aquam refectionis obtulit eiusque animum refrigerauit. Et notandum quod hydriam ab humeris in ulnas posuit, quia illa est placita confessio, que a bono opere procedit; uel certe aquam prebuit, quia in hoc quod credidit, uacua non remansit: nam mox predicare studuit quod audiuit, et docendo multos ex se predicatores protulit. Aqua quippe in hydria est scientia predicationis in mensura, quia sancta Ecclesia studet non plus sapere quam oportet sapere, sed sapere ad sobrietatem ; et hydrie aqua in ulna, est doctrina predicationis in opere: que non solum eius comitibus, sed potum etiam camelis prebuit, quia uerbum uite non solum prudentibus, sed etiam stultis predicat, iuxta Pauli uocem dicentis: Sapientibus et insipientibus debitor sum . uel certe aqua etiam iumentis datur,  quando quo modo cura carnis sit habenda disponitur, ut ex uoluptate impendi non debeat, et tamen in necessitatibus non negetur, sicut scriptum est, Carnis curam ne feceritis in desideriis ; qui enim hanc in desideriis fieri prohibet, proculdubio in necessitate concedit, iuxta hoc quod rursum dicitur: Nemo carnem suam odio habet, sed nutrit et fouet eam . Puer autem Rebecce inaures et armillas dedit, quia predicator quisque et auditum sancte Ecclesie per obedientiam, et manus per bona operationis meritum exornat. Sed inaures duorum siclorum sunt, armille autem siclorum decem, quia prima uirtus obedientie in caritate est: que uidelicet caritas in duobus preceptis distinguitur, ut Deus et proximus diligantur. Et recta operatio ex decalogi completione perficitur, ut cum bona agi ceperint, mala iam nulla perpetrentur. Rebecca autem esse in domo patris sui locum spatiosum ad manendum perhibuit, quia a priori iam populo nature legem sancta Ecclesia se scisse monstrauit, et predicationis  uerba in amplo caritatis gremio suscepit: doctori enim spatiosus ad manendum locus est, in auditorum corde latitudo ueritatis. Unde et quibusdam dicitur: Capite nos, neminem lesimus, neminem corrupimus ; non angustiamini in nobis, angustiamini autem in uisceribus uestris . Ac si aperte eis diceretur, Ad suscipiendam doctrinam spatiosum locum mentis facite, sed ad cogitanda carnalia angusti remanete. Quod palearum ac feni plurimum habere indicauit, significat quia sancta Ecclesia uerba uite audiens, terrena stipendia predicatoribus reddidit, que Paulus quasi pro nichilo accipere se dixit: Si nos, inquit, spiritalia uobis seminauimus, magnum est si a uobis carnalia metamus . Frater autem Rebecce erat Laban, qui concitus egressus, inaures et armillas sororis aspiciens,  intus puerum uocauit; quia sunt carnales quique fidelibus coniuncti, qui dum spiritalium dona conspiciunt in admiratione positi, etsi non usque ad opera, tamen in animam usque ad suscipiendam fidem uerbum predicationis admittunt: quia enim bonos sepe miraculis fulgere considerant, ea que de eternitate audiunt non recusant, quamuis sanctam electorum Ecclesiam moribus non sequentes in carnali operatione remaneant. Qui Laban paleas, fenum, aquam, panem obtulit, sed puer nisi causam prius coniugii obtineret, accepturum se esse recusauit, quia sunt plerique qui doctores suos ex temporalibus stipendiis continere parati sunt, sed predicatores sancti recipere nolunt temporalia, nisi prius obtineant eterna; si enim in animalibus fructum non inueniunt, sumere stipendia corporibus contemnunt; nec pedes aqua lauant, quia laborem sui desiderii nulla consolatione releuant. Mox ut causam coniugii domini sui puer obtinuit, uasa aurea atque argentea ac uestes protulit, quas Rebecce dedit, quia doctores  sancte Ecclesie tot ornamenta prebent quotuirtutum dona docuerint: que enim prius inaures atque armillas acceperat, iam nunc uasa aurea et argentea ac uestes accepit: quia sancta Ecclesia, que ante per fidem operationem et obedientiam percepit, excrescens postmodum etiam ad spiritalia dona conualescit, ut prophetie spiritu repleta et uirtutum gratia, ampliatis iam muneribus crescat. Puer uero matri eius ac fratribus dona obtulit, quia gentilitas, ex quo Ecclesia ad fidem uenit, post conuersionem eius in gloria temporali conualuit, sicut et nunc cernimus, quia ubique Christiani afflictionem sentiunt, et gentiles quique in terrena uirtute gloriantur. Sed et fratres eius dona percipiunt, quia ii qui eam fidem uerbo tenus tenent, sed tamen professionem suam moribus non sequentes carnaliter uiuunt, benigne a fidelibus honorari solent pro eo quod esse fideles uidentur. Mater ergo et fratres dona percipiunt, a sorte tamen hereditatis alieni, quia siue infideles, siue carnales,  qui intra fidei professionem tenentur, ad hereditatis eterne sortem non ueniunt, sed tamen superne largitatis gloriam temporaliter consequuntur. Rebecca autem cum puellis suis significat quia sancta Ecclesia habet secum minoris meriti animas sodales suas: nam etsi in quibusdam per sensum mentis in toto contemplationem non habet, tales anime quasi puelle Rebecce sunt, quam sequuntur moribus; sed tamen ad contemplationem istarum anime ascendunt, et ex eisdem puer quasdam habuit in comitatu, quia cum sanctis prophetis fuerunt quidam qui bene uiuerent, et prophetie spiritum non haberent; et cum beatis apostolis atque doctoribus fuere plerique qui uitam moribus tenerent, sed predicatoris uerba non promerent. Festinus autem puer ad domum redit, quia predicatores sancti cum predicando uitam audientium obtinent, illi mox gratias reddunt, de cuius hoc munere perceperunt: sibi in ea operatione nichil tribuunt, sed auctori.

 Eo autem tempore Isaac deambulabat per  uiam que ducit ad puteum, cuius nomen est uiuentis et uidentis. Quis est uiuens et uidens, nisi omnipotens Deus, de quo scriptum est: uiuo ego in eternum, dicit Dominus. De quo rursum dicitur: Omnia nuda et aperta sunt oculis eius. Puteus uero uiuentis et uidentis est hec sacre Scripture profunditas, quam nobis ad irrigationem mentis prebuit omnipotens Deus. Que est uia que ducit ad puteum uiuentis et uidentis, nisi humilitas passionis Unigeniti, per quam nobis apertum est hoc quod prius latenter Scripture sacre fluenta loquebantur: nisi enim unigenitus Dei Filius incarnatus, tentatus, apprehensus, colaphis cesus, sputis illusus, crucifixus ac mortuus fuisset, nobis huius putei, id est, Scripture sacre profunditas non pateret. Quid ergo fidelibus humilitas passionis eius facta est, nisi clauis apertionis, per quam mysteriorum Dei puteum inuenimus, ut aquam scientie de profundo biberemus? Incarnationem  quippe, passionem, mortem, resurrectionem atque ascensionem illius, sacri eloquii pagine testantur. Que quia facta cognouimus, iam nunc intelligimus audita. Hec autem legi poterant, sed quia necdum euenerant, intelligi non ualebant. Unde et per Ioannem dicitur: uicit leo de tribu Iuda, radix Dauid, aperire librum, et soluere signacula eius . Ipse enim librum aperuit, et signacula eius soluit, qui nascendo, moriendo, resurgendo, atque ad celos ascendendo, Scripture sacre nobis arcana patefecit. Et notandum quod non dicitur, Ambulabat per uiam que ducit ad puteum, sed, deambulabat: deambulat quippe qui uiam per quam ambulat eundo et redeundo conculcat. In humilitate passionis Dominus deambulauit, quando a Iudeis uerborum contumelias, modo contra se falsum testimonium, modo alapas, modo sputa, modo spineam coronam, modo crucem tolerando sustinuit. Deambulasse igitur in humilitate passionis est tot aduersitates et probra diuersis modis iterando pertulisse. Qui Isaac, ueniente  Rebecca, in terra australi habitabat, quia unigenitus Dominus ac Redemptor noster, ueniente ad se Ecclesia in illorum mentibus mansit, quos ex Iudea editos non torporis frigus, sed feruor caritatis tenuit. Ex illo quippe populo Anna prophetissa, ex illo Simeon exstitit, qui in ulnas Dominum accepit . Egressus autem fuerat ad meditandum in agro, quia ager mundus accipitur, ipse Dominus per se exponit, dicens: Ager autem est mundus. Qui in hoc egressus est, eo quod uisibilis apparere dignatus est, sicut scriptum est: Existi in salutem populi tui, ut saluos facias Christos tuos Solent exercendi iuuenes in armorum usu meditari. Isaac ergo ad meditandum in agro exiit, quia Redemptor noster se sequentibus formam humilitatis prebens, per exercitium longanimitatis sue passionis in se et patientie exempla monstrauit. Meditatio armorum est frequentatio passionum: qui enim uerbera manuum, lanceam, crucem pertulit, passionem suam usque ad  mortem in se frequentare pertulit. Passiones uero arma dicimus, quia per ipsas ab aduersario occulto liberamur. Qui ad meditandum in agro inclinata iam die exiit, quia passionum exercita iuxta finem mundi suscepit, sicut per Psalmistam de crucifixionis sue passione loquitur, dicens: Eleuatio manuum mearum sacrificium uespertinum . Quid est autem quod Rebecca ad Isaac dorso cameli deducitur, nisi quod per Rebeccam, sicut prefati sumus, Ecclesia, et per camelum cui presidet, tortis moribus atque inhonestis idolorum cultibus gentilium populus designatur? qui enim ex semetipsis sibi inuenerunt deos quos colerent, quasi a semetipsis eis in dorso onus excreuerat quod portarent. Rebecca ergo ad Isaac ueniens, dorso cameli deducitur, quia ad Christum ex gentilitate Ecclesia properans, intortis uitiosisque uite ueteris conuersationibus inuenitur. Que, ut Isaac uidit, de camelo descendit, quia sancta Ecclesia, quanto Redemptorem suum subtilius agnoscit, tanto carnalis uite studia humilius deserit, atque in semetipsa  fortitudini uitiose contradicit. Isaac ergo uiso descendit, quia Domino cognito uitia sua gentilitas deseruit, et ab elationis celsitudine ima humilitatis petiit. Quid est autem quod Isaac in camelo sedens Rebecca conspexit, nisi quod Redemptorem suum Ecclesia ex gentibus ueniens, dum adhuc uitiis esset innixa, et necdum spiritalibus, sed animalibus motibus inhereret, agnouit? Nec mouere debet quod puer quoque cum camelis uenerat, in quibus diuitias domini sui ferebat, quia ipsi quoque predicatores sancti, quamuis iam ad superiora intelligenda atque preferenda intellectu et uita emicent, adhuc tamen in semetipsis contractionem carnis sentiunt: nam uident aliam legem in membris suis, repugnantem legi mentis sue, se seducentem in lege peccati ; et diuitias in camelis portant, quia ne magnitudo reuelationum extollat eos, datur stimulus carnis sue. Habent enim thesaurum istum in uasis fictilibus, ut  sublimitas sit uirtutis Dei, et non ex ipsis: qui enim per carnem celestia loquuntur, et tamen adhuc in carne contradictionem de uitio sentiunt, quid aliud quam super tortuosa camelorum dorsa insident? Rebecca uero Isaac uiso quis ille homo sit, requisito puero cognoscit, quia quotidie sancta Ecclesia adhuc per prophetarum atque apostolorum dicta, quid de Redemptore suo credere debeat intelligit; que sese mox pallio operuit, quia quanto subtilius Saluatoris sui mysteria penetrat, tanto altius de anteacta uita confunditur, et quia peruerse egerit, uerecundatur; pallio se operire curauit, quia uiso Domino, infirmitatis sue actiones erubuit, et illa que prius in camelo libere gestabatur, descendens postmodum uerecundia tegitur. Unde eidem Ecclesie a priore electione conuerse per apostolicam uocem, quasi Rebecce de camelo descendenti, sibique pallium superducenti dicitur: Quem enim fructum habuistis tunc in illis, in quibus nunc erubescitis ? Quam Isaac in tabernaculum sue  matris introduxit, atque uxorem accepit, quia loco Synagoge Dominus, ex qua per carnem natus, sanctam Ecclesiam diligit, eamque sibi in amore et contemplatione coniunxit: ut que prius proxima ex cognatione, id est, cognata ex predestinatione fuerat, postmodum iam coniuncta in amore continuo uxor fuit. Quam in tantum dilexit, ut dolorem qui ex morte matris accesserat temperaret, quia ex lucro sancte Ecclesie Redemptor noster eam que ex perditione Synagoge accedere potuit, tristitiam detersit; dum enim Rebecca coniungitur, dolor de morte matris amputatur, quia dum sancta Ecclesia ex gentilitate ueniens usque ad thorum contemplationis perducitur, Iudea pro nichilo habetur. Qui si interpretari ipsa eorum nomina curabimus, Isaac Risus, Rebecca autem Patientia dicitur; risus uero ex letitia est, patientia autem de tribulatione. Et quamuis sancta Ecclesia iam in celestis sit gaudii contemplatione suspensa, habet tamen adhuc quod triste de  mortalis carnis pondere toleret. Isaac uero et Rebecca iungitur, id est, risus et patientia permiscetur, quia fit in sancta Ecclesia hoc quod scriptum est, Spe gaudentes, in tribulatione patientes : ut hanc et prospera de contemplatione letificent, et adhuc aduersa de tribulatione perturbent. Sequitur:

 Abraham uero aliam duxit uxorem, nomine Cethuram. Questio hic esset, si peccatum esset, maxime in antiquis dantibus operam propagande proli. Neque incontinentia suspicanda est tanti uiri, in illa presertim iam etate. Cur autem de hac filios fecerit, qui cum miraculo de Sara iam fecerat, supra dictum est: quid si enim et hoc prouisum est in ipso patre multarum gentium, post obitum coniugis iterum coniugari, ut demonstraretur non esse peccatum? uerumtamen hoc factum Abrahe, quod post mortem Sare de Cethura filios procreauit, non sic accipiendum est quasi humana consuetudine et cogitatione tantummodo substituende numerosioris prioris prolis hoc factum sit: sic enim  possent accipere homines etiam quod de Agar factum est, nisi Apostolus admoneret , illa fuisse facta prophetice in utriusque personis mulierum, earumque filios duo testamenta ad futurorum prenuntiationem allegorica significatione figurare. Unde in ipso quoque Abrahe facto aliquid tale querendum est, etsi non facile occurrat. Ergo interim munera que acceperunt filii concubinarum, uidentur mihi significare quedam Dei dona, uel in sacramentis uel in quibusque signis, etiam carnali populo Iudeorum et hereticis data, uelut filiis concubinarum, cum hereditatis munus, quod est caritas et uita eterna, non nisi ad Isaac pertineat, hoc est, ad filios promissionis.

 Fuerunt autem dies Abrahe centum septuaginta quinque anni, et deficiens mortuus est in senectute bona. Annorum ergo septuaginta quinque Isaac filium suum dereliquit, quem centenarius genuit.  Iam ex hoc per posteros Abrahe, id est, Isaac et Iacob, ciuitatis Dei quo procurrant tempora uideamus.

 He sunt generationes Ismahel filii Abraham, quem peperit ei Agar Aegyptia famula Sare, et hec nomina filiorum eius in uocabulis et generationibus suis. Non enim satis elucet cur additum sit, Secundum nomina generationum eorum, cum hi soli nominentur quos ille genuit, non etiam qui ab ipsis geniti sunt: nisi forte quia nationes ex illis propagate eorum nominibus sunt appellate, hoc significatum sit, cum dictum est, Secundum nomina generationum eorum: quamuis hoc modo ille nationes secundum nomina istorum, non ista nomina secundum illas nationes, quia ille posterius exstiterunt. Unde notanda locutio est, quia et postea de illis dicitur, Duodecim principes secundum gentes eorum, tamquam dixisset, secundum que nomina gentes eorum appellate sunt. Sequitur:

 Duodecim principes tribuum suarum.  Et facti sunt anni uite Ismahel centum triginta septem, deficiensque mortuus est, et appositus ad populum suum. Habitauit autem ab Euila usque Sur, que respicit Aegyptum intreuntibus Assyriis: coram cunctis fratribus suis obiit. Euila est regio quam circuit fluuius Phison, exiens de Paradiso; dicta autem Euila a quodam nepote Ne. Est et alia Euila solitudo contra faciem Aegypti. Sur quoque solitudo est inter Cades et Barath, extendens desertum usque ad mare Rubrum et Aegypti confinia. Duodecim filii nati sunt Ismahel, e quibus primogenitus fuit Nabaioth, a quo omnis regio ab Euphrate usque ad mare Rubrum, Nabathea usque hodie dicitur, que pars Arabie est: nam et familie eorum oppidaque ac castella munita, et tribus horum appellatione celebrantur. Quod autem in extremo huius rei capitulo scriptum est, Coram omnibus fratribus suis occubuit, id est, in manibus omnium filiorum suorum mortuus est, superstitibus liberis, et nullo prius morte prerepto.  Fratres autem pro filiis appellari, Iacob quoque ad Laban demonstrat, dicens, Quod est peccatum meum, quia persecutus es post me, et quia scrutatus es omnia uasa mea? quid inuenisti de uniuersis domus tue? Ponatur coram fratribus meis, et fratribus tuis, et diiudicent inter nos : nec enim possumus credere, ut Scriptura commemorat quod Iacob, exceptis liberis, secum fratres alios habuerit. Sequitur:

 Deprecatusque est Dominum pro uxore sua, eo quod esset sterilis. Qui exaudiuit eum, et dedit conceptum Rebecce. Sed collidebantur in utero eius paruuli. Que ait, Si sic mihi futurum erat, quid necesse fuit concipere? Perrexitque ut consuleret Dominum. Queritur quo ierit: non enim erant tunc prophete aut sacerdotes, secundum ordinem tabernaculi uel templi Domini. Quo ergo ierit, merito monet, nisi forte ad locum ubi aram construxerat Abraham. Sed illic quomodo responsa dentur, omnino tacet Scriptura: utrum per aliquem sacerdotem, quod incredibile est, si erat, non tuisse nominatum;  an erant aliqui tales, etiam illo tempore, homines Dei, in quibus posset Deus interrogari. Quidquid horum est, et si quid aliud quod me forte commemorare preterierit, mentiri tamen Scriptura non potest, que dixit Rebeccam isse ad interrogandum Deum, eique respondisse: Due gentes in utero tuo sunt, et duo populi ex uentre tuo diuidentur, populusque populum superabit, et maior seruiet minori. Spiritali intelligentia carnales in populo Dei significantur per maiorem filium, et spiritales per minorem: quia, sicut dicit Apostolus, Non prius quod spiritale est. sed quod animale, postea uero quod spiritale . Sic solet et hic intelligi hoc quod dictum est, ut in Esau figuratus sit maior populus Dei, hoc est, Isreliticus secundum carnem per Iacob autem figuratus sit ipse Iacob, secundum spiritalem progeniem. Sed et historica proprietate hoc responsum inuenitur esse completum, ubi populus Isrel, hoc est Iacob minor filius  superauit Idumeos hoc est, gentem quam propagauit Esau; eosque fecerunt tributarios per Dauid, quamdiu fuerunt usque ad regem, sub quo Idumei rebellauerunt, et iugum Isrelitarum Idumei a ceruice sua deposuerunt, secundum prophetiam ipsius Isaac, quando minorem pro maiore benedixit: hoc enim dixit eidem maiori, cum et ipsum postea benediceret. Ego puto quod et de singulis nobis hoc dici potest, quia due gentes et duo populi intra nos sunt: nam et uirtutum populus, et uitiorum nichilominus intra nos est. De corde enim nostro procedunt cogitationes male, adulteria, furta, falsa testimonia, doli, contentiones, hereses, inuidie, comessationes , et his similia. uides quantus malorum populus intra nos est Si uero mereamur illam uocem dicere sanctorum, A timore tuo, Domine, concepimus et peperimus; spiritum salutis tue fecimus super terram , tunc et alius intra nos populus inuenitur, in spiritu generatus; fructus enim spiritus est caritas, gaudium, pax, longanimitas, patientia,  bonitas, mansuetudo, continentia, castitas , et his similia. uides alium populum, qui et ipse intra nos est; sed hic minor est, ille maior: semper enim plures sunt mali quam boni, et uitia numerosiora uirtutibus. Sed si tales simus qualis Rebecca, et mereamur de Isaac, id est, de uerbo Dei habere conceptum, etiam in nobis populus populum superabit, et maior seruiet minori: seruiet enim caro spiritui, et uitia uirtutibus cedent. Sequitur:

 Iamque tempus pariendi uenerat, et ecce gemini in utero reperti sunt. Hic sermo, id est, temporis completio, numquam nisi de sanctis mulieribus scribitur, sicut de hac Rebecca et Elisabeth matre Ioannis, et Maria matre Domini nostri Iesu Christi; unde eximium aliquid et preter ceteros homines huiuscemodi partu ostenditur, et impletio dierum ortum perfecte sobolis indicat. Qui primus egressus est, rufus erat et totus in morem pellis hispidus, uocatumque est nomen eius Esau. Protinus alter egrediens,  plantam fratris tenebat manu, et idcirco appellatus est Iacob. Non ob aliud ante aduentum Domini scripta sunt omnia que in Scripturis sanctis legimus, nisi ut Domini commendaretur aduentus, et futura presignaretur Ecclesia, id est, populus Dei per omnes gentes, quod est corpus eius, adiunctis atque annumeratis omnibus sanctis, qui etiam ante aduentum eius in hoc seculo uixerunt, ita eum credentes uenturum esse, sicut nos uenisse: sicut enim Iacob manum prius, dum nasceretur, emisit ex utero, que etiam pedem prenascentis fratris tenebat, deinde utique secutum est caput, tunc demum necessario cetera membra: sed tamen caput non tantum ea membra que secuta sunt, sed etiam ipsam manum que in nascendo precessit, dignitate ac potestate precedit, et quamuis non tempore apparendi, tamen nature ordine prius est: ita et Dominus iehsu Christus, etsi antequam appareret in carne, et quodammodo ex utero secreti sui ad hominum oculos mediator Dei et hominum homo  procederet,  qui est super omnia Deus benedictus in secula, premisit in sanctis patriarchis et prophetis quamdam partem corporis sui, qua uelut manu nasciturum se esse prenuntians, etiam populum superbe precedentem, uinculis legis tamquam digitis quinque supplantat: quia et per temporum quinque articulos prenuntiari uenturus prophetarique non destitit; et huic rei consonantes per quos lex data est libros quinque conscripsit; et superbi carnaliter sapientes, et suam iustitiam uolentes constituere, non aperta manu Christi repleti sunt benedictione, sed constricta atque conclusa retenti sunt. Itaque illi obligati sunt pede et ceciderunt, nos uero surreximus et erecti sumus. Quamuis ergo, ut dixi, premiserit Dominus Christus quamdam partem corporis sui in sanctis, qui eum nascendi tempore precesserunt, tamen ipse est caput corporis Ecclesie, illique omnes eidem corpori, cuius ille caput est, coheserunt credendo  in eum quem prenuntiabant: non enim precurrendo diuulsi sunt, sed adiuncti potius obsequendo: nam etsi manus a capite premitti potest, connexio tamen eius sub capite est. Quapropter omnia que ante scripta sunt, ut nos doceremur scripta sunt, et figure nostre fuerunt, et in figura contingebant illis: scripta sunt autem propter nos, in quos finis seculorum obuenit. Qui enim primus egressus est, rufus erat, et totus in morem pellis hispidus, uocatumque est nomen eius Esau. Protinus alter egrediens, plantam fratris tenebat manu, et idcirco appellatus est Iacob. Quod Paulus apostolus magnum uult intelligi gratie documentum. Cur ille totus rufus et hispidus, nisi quia populus prior prophetarum et Christi fuit cruore pollutus, ac peccati et nequitie squalore exstitit circumdatus? Cuius ideo minor calcaneum tenuit, quia mystice, maior minorem superaturus erat; planta enim Esau nouissimum presignabat Isrelitici populi tempus, in quo Dominus noster aduenire dignatus est, ut eis conferret salutem. Sed in typo  Niniuitarum gentium populus, ut Iacob Esau Isrel incredulum condemnauit. Unde et Iacob, a luctando uel supplantando nomen accepit. Sequitur: Sexagenarius erat Isaac quando nati sunt paruuli. Sexta enim etate mundi populum Iudeorum propter superbiam et incredulitatem uidemus esse abiectum, et gentium populum ad fidem Christi reuocatum. Sequitur: Quibus adultis, factus est Esau uir gnarus uenandi et homo agricola; Iacob autem uir simplex habitabat in tabernaculis. Isaac amabat Esau, eo quod de uenationibus illius uesceretur, et Rebecca diligebat Iacob. In typo itaque Esau, carnalis populus Isrel, ut de Nembroth legitur, uenator fuit et agricola: id est, proprium derelinquens Deum, externarum gentium diis cultum sacrilegum exhibuit, et terrenis cupiditatibus ac desideriis deditus est. Quod uero Iacob in domo simplex habitabat et sine dolo, non per dolum accepit primogeniti benedictionem, nec per fraudem subripuit, sed ut sibi debitam accepit,  quam concedente fratre de lentis mercede comparauit. Sequitur: Coxit autem Iacob pulmentum. Ad quem cum uenisset Esau lassus de agro, ait: Da mihi de coctione hac rufa, quia oppido lassus sum. Quamobrem uocatum est nomen eius Edom. Cui dixit Iacob, uende mihi primogenita tua. At ille respondit, En morior, quid mihi proderunt primogenita? Ait Iacob, Iura ergo mihi. Iurauit Esau, et uendidit primogenita; et sic accepto pane et lentis edulio comedit, et bibit, et abiit, parui pendens quod primogenita uendidisset. Tradunt Hebrei omnes primogenitos functos officio sacerdotali antequam Aaron in sacerdotium eligeretur, et habuisse uestimentum sacerdotale, quo induti uictimas Deo offerebant; et hec esse primogenita, hoc est, uestimenta Esau, que uendidit Iacob fratri suo: nam quod iste Esau primogenita sua propter escam fratri suo iuniori uenumdauit, ac postmodum paterna benedictione priuatus est, significat eumdem Isreliticum populum, qui a Deo, ut Exodi indicat liber, primogenitus filius nuncupatus est: qui propter  presentis seculi lucra, non solum primatus sui honorem amisit, uerum etiam et regni celestis premium preparatum adipisci non meruit, Domino quodammodo id eidem exprobrante, cum dicit, Auferetur a uobis regnum Dei, et dabitur genti facienti fructum eius . Primogenita autem ipsa, ut iam supra dictum est, uestis erat sacerdotalis, quam maiores natu cum benedictione patris induti, uictimas Deo uelut pontifices offerebant: hoc dono terreni amoris desiderio caruerunt Iudei cum gloria regni futuri. Sequitur:

 Orta autem fame super terram post eam sterilitatem que acciderat in diebus Abraham, abiit Isaac ad Abimelech regem Palestinorum in Gerara. Queritur hoc quando sit factum: utrum postea quam Esau uendidit primogenita sua, post illam quippe narrationem hoc narrare incipit; an, ut fieri solet, per recapitulationem narrator  ad ea reuersus sit, cum progressus de filiis eius ad eum locum peruenisset, qui de lenticula commemoratus est. Mouet autem quia ipse inuenitur Abimelech, qui etiam Saram concupiuerat: ipsius enim paranymphus et princeps militie qui ibi commemorati sunt, etiam hic commemorantur; utrum uel uiuere potuerit: quando enim amicus factus est Abrahe, nondum natus erat Isaac, sed iam promissus. Ponamus ante annum, quam nasceretur Isaac, hoc fuisse factum. Deinde Isaac suscepit filios, cum esset sexaginta annorum; illi autem iuuenes erant, quando uendidit Esau primogenita sua. Ponamus enim ipsos circa uiginti annos fuisse, fiunt anni etatis Isaac usque ad illud factum filiorum eius circiter octoginta. Adolescentem accipiamus fuisse Abimelech, quando matrem ipsius concupiuit, et Abrahe amicus est factus. Potuit ergo iam esse quasi centenarius, si post illud factum filiorum suorum perrexit in eam terram famis necessitate Isaac. Non ergo ex hoc cogit nulla necessitas per recapitulationem putare narratam  profectionem Isaac in Gerara; sed quia ibi diuturno tempore fuisse Isaac scribitur, et puteos fodisse, et de his contendisse, et ditatum fuisse pecunia, mirum, nisi recapitulando ista commemorantur, que ideo fuerant pretermissa, ut primum de filiis eius usque ad illum locum de lenticula, narratio perueniret. Sequitur: Apparuitque ei Dominus, et ait: Ne descendas in Aegyptum, sed quiesce in terra quam dixero tibi, et peregrinare in ea; eroque tecum et benedicam tibi; tibi enim et semini tuo dabo uniuersas regiones has, complens iuramentum meum quod spopondi Abraham patri tuo: et multiplicabo semen tuum sicut stellas celi, daboque posteris tuis uniuersas regiones has, et benedicentur in semine tuo omnes gentes terre, eo quod obedierit Abraham uoci mee. Iste patriarcha nec uxorem habuit aliam, nec aliquam concubinam, nec ideo tamen istum patri eius preferre debemus; erant enim proculdubio paterne fidei et obedientie merita potiora, in tantum ut propter illum dicat Deus se  huic facere bona que facit cum illi dicat, Ego sum Deus Abraham patris tui; noli timere, tecum enim sum, et benedixi te, et multiplicabo semen tuum; ut intelligamus quam caste Abraham fecerit, quod hominibus impudicis et nequitie de Scripturis sanctis patrocinia querentibus uidetur fecisse libidinose. Sequitur: Mansit itaque Isaac in Geraris; qui, cum interrogaretur a uiris loci illius super uxore sua, respondit, Soror mea est; timuerat enim confiteri quod ibi esset sociata coniugio, reputans ne forte interficerent eum propter illius pulchritudinem. Quod Isaac Rebeccam, que uxor erat, sororem finxerit: genus enim Rebecce non tacitum est, et eam per notissimam propinquitatem sororem eius fuisse manifestum est, ut autem taceret uxorem, quid mirum, aut quid prauum, si imitatus est patrem, cum eadem iustitia defendatur, qua pater eius de simili obiecto inculpatus inuentus est? Sequitur: Cumque pertransissent dies plurimi, et ibidem moraretur, prospiciens Abimelech Palestinorum rex per fenestram uidit eum iocantem cum Rebecca  uxore sua, et accersito eo ait, Perspicuum est quod uxor tua sit. Cur mentitus es, sororem tuam esse? Qui respondit, Timui ne morerer propter eam. Que igitur pro Abraham quod ad hanc rem attinet, eadem etiam pro Isaac filio eius ualent, que recensere non est difficile: nisi forte studiosorum aliquis querat in cuius figure sacramento accipiendum sit quod rex alienigena Rebeccam uiri sui coniugem tunc esse cognouit, quando eum cum illa ludentem uidit, quod non cognouisset, nisi cum coniuge ille sic luderet, quomodo cum ea que coniux non esset, ludere non deceret, quod cum sancti coniugati faciunt, non inaniter faciunt, sed prudenter: descendunt enim quodammodo ad feminei sexus infirmitatem, ut aliquid blanda hilaritate uel dicant uel faciant, non eneruantes, sed temperantes uirilem uigorem. Quid autem sibi uelit in sacramento Christi et Ecclesie, quod tantus patriarcha cum coniuge luserit, coniugiumque  illud inde sit cognitum. Profecto quisquis ne aliquid errando in Ecclesia peccet, secretum uiri huius in Scripturis sanctis diligenter intuetur, inueniet eum maiestatem suam, qua in forma Dei equalis est, paulisper abscondisse in forma serui, ut eius capax esse humana infirmitas posset, eoque modo coniugi se congruenter aptaret. Quid enim absurdum, immo quid non conuenienter futurorum prenuntiationi accommodatum, si propheta Dei carnaliter aliquid lusit, ut eum caperet affectus uxoris, cum ipsum uerbum Dei caro factum est, ut habitaret in nobis? Sequitur:

 Seminauit autem Isaac in terra illa, et inuenit in ipso anno centuplum. Benedixitque ei Dominus, et locupletatus est homo, et ibat proficiens ac succrescens, donec magnus uehementer effectus est. Secundum terrenam felicitatem dictum Isaac locupletatum sequentia docent: exsequitur enim narrator easdem eius diuitias, quibus magnus factus est, et hinc motus est Abimelech. Timuit illum ibi esse ne potentia eius sibi esset infesta. Quamquam ergo  spiritale aliquid ista significent, tamen secundum id quod contigerunt, ideo premissum est, Benedixit eum Dominus: ut sana fide intelligamus etiam ista temporalia dona nec dari posse nec sperari debere, etiam cum ab infirmioribus appetuntur, nisi ab uno Deo tribuantur; et qui in minimis fidelis est, et in magnis fidelis sit; et qui in mammona iniquo fidelis est inuentus, etiam uerum accipere mereatur; sicut Dominus in Euangelio loquitur . Isaac sermo Domini est, qui sermo in lege Dei ordeum seminat, in Euangeliis triticum illum enim cibum perfectioribus et spiritalibus hunc imperfectioribus et animalibus parat: quia scriptum est: Homines et iumenta saluos facies, Domine . Isaac ergo, sermo legis, ordeum seminat, et tamen in ipso ordeo inuenit centesimum fructum. Inuenis et in lege martyres, quorum est centesimus fructus. Sed et Dominus noster Isaac, Euangeliorum perfectiora, queque Apostolis, turbis autem communia plane loquebatur.  uis autem uidere quia etiam ipse ordei cibos incipientibus exhibet? Scriptum est in Euangeliis quia secundo pauerit turbas, sed illas quas primum pascit; postea uero cum iam profecissent in uerbo et doctrina, triticeos eis exhibet panes. Sed post hoc Dominus, inquit, benedixit Isaac, et magnificatus est ualde. Paruus erat Isaac in lege, sed processu temporis fit magnus in prophetis: nam cum in sola lege est, nondum magnus est, quippe que et uelamine tecta est. Crescit ergo in prophetis; iam cum peruenerit usque ad hoc ut uelamen abiiciat littere, tunc erit magnus ualde, cum ceperit littera legis uelut palea ordei eius secerni, et apparuerit quod spiritalis est lex; tunc magnificabitur Isaac, et fiet magnus ualde. uide enim quia et Dominus in Euangeliis paucos panes frangit, et quot millia refecit populorum, et quanti cophini reliquiarum supersunt. Donec integri sunt panes, nemo saturatur, nemo reficitur; nec ipsi panes uidentur augeri. Considera ergo nunc quomodo paucos panes frangimus in Scripturis diuinis.  Paucos sermones assumimus, et quot millia hominum saturantur! Sequitur:

 Habuit quoque possessionem ouium et armentorum, et familie plurimum, et cepit fodere puteos, quos foderant pueri patris eius Abrahe; sed inuidentes eis Philistiim obstruxerunt eos humo, etc. Quis est iste Isaac, nisi Saluator noster? Quis est iste qui cum descendisset in istum torrentem Gerara, primo omnium illos puteos fodere uult, quos foderant pueri patris eius: id est, Moyses puteum legis foderat; Dauid, Salomon et prophete, qui libros scripserunt ueteris Testamenti, quos tamen terrena et sordida repleuerat intelligentia Iudeorum. Hos cum uellet purgare Isaac, id est, Dominus noster et Saluator, cuius ille Isaac figuram gessit, ut ostenderet quia quecumque prophete dixerunt, de se dixerunt. Rixati sunt cum eo Philistiim, id est Iudei, a regno Dei alieni; sed discedit ab eis: non enim  esse potest cum his qui in puteis aquam habere noluerunt, sed terram: et dicit eis, Ecce relinquetur uobis domus uestra deserta . Fodit ergo Isaac nouum puteum. Immo pueri Isaac fodiunt. Pueri sunt Isaac Mattheus, Marcus, Lucas, Ioannes. Pueri eius sunt, Petrus, Iacobus, Iudas; puer eius, apostolus Paulus: qui omnes noui Testamenti puteos fodiunt. Sed et pro his altercantur illi qui terrena sapiunt, nec noua condi patiuntur, nec uetera purgant, euangelicis puteis contradicunt, et apostolicis aduersantur; et quoniam in omnibus contradicunt, in omnibus litigant, dicitur ad eos, Quoniam indignos uos fecistis gratie Dei, ex hoc iam ad gentes ibimus . Post hec fodit tertium puteum Isaac, et appellauit nomen loci illius, Latitudo, dicens: Nunc dilatauit nos Dominus, et fecit crescere super terram. uere enim nunc dilatatus est Isaac, et auctum est nomen eius super uniuersam terram, cum adimpleuit in nobis scientiam Trinitatis; tunc enim tantum in Iudea notus erat, et in Isrel nomen eius nominabatur ; nunc  autem in omnem terram exiit sonus eorum, et in fines orbis terre uerba eorum ; exeuntes enim pueri Iaaac, hoc est apostoli Domini Saluatoris, per uniuersum orbem terre foderunt puteos, et aquam uiuam omnibus ostenderunt, baptizantes omnes gentes in nomine Patris, et Filii, et Spiritus sancti. Sed quid est quod puteos quos Abraham aperuit Isaac sic uocauit eos, sicut et pater eius? non enim immutauit uocabula puteorum. Et est mirum quod Moyses apud nos etiam Moyses appellatur; et propheta unusquisque suo nomine appellatur: non enim Christus in eis nomina, sed intelligentiam commutauit. Hec mystice. Moraliter autem, Isaac apud alienigenam gentem puteos fodisse describitur, quo uidelicet exemplo discimus ut, in hac peregrinationis erumna positi, cogitationum nostrarum profunda penetremus, et quousque nobis uere intelligentie aqua respondeat, nequaquam nostre inquisitionis manus ad exhaurienda cordis interna torpescat. Quos tamen puteos  allophyli, id est immundi spiritus insidiantes replent, quia nimirum immundi spiritus, cum nos studiosius fodere conspiciunt, molestas nobis tentationum cogitationes, immergunt. Sequitur:

 Ascendit autem ab illo loco in Bersabee, ubi apparuit ei Dominus in ipsa nocte, dicens, Ego sum Deus Abraham patris tui. Usque ad id quod dicit, Surgentes mane iurauerunt sibi mutuo, dimisitque eos pacifice. Huius Isaac duas nobis figuras exposuit apostolus Paulus: unam qua dixit quod Ismahel quidem filius Agar, populi secundum carnem, Isaac uero populi qui ex fide est, formam teneret; aliam qua ait: Non dixit. Et seminibus, quasi in multis, sed, Semini tuo, tamquam in uno, qui est Christus. Tenet ergo Isaac et populi figuram et Christi. Christum autem tamquam uerbum Dei, non solum in Euangeliis loqui, sed et in lege certum est, et in prophetis. uerum in lege incipientes, in Euangeliis perfectos docet. Isaac ergo nunc uerbi formam,  quod in lege uel prophetis est, tenet. Ascendit igitur Isaac ad puteum iuramenti, et apparuit illi Dominus. Ascensionem legis dicimus ornatum esse templi, et eorum que ibi diuina gerebantur obsequia. Potest et augmentum prophetarum, legis ascensio nominari; et propterea forte ad puteum iuramenti dicitur, et ibi apparuisse ei Dominum; per prophetas enim iurauit Dominus, et non penitebit, quod ipse sit sacerdos in eternum secundum ordinem Melchisedech . Ad puteum ergo iuramenti uisus est ei Deus, futura in eum promissa confirmans. Et edificauit ibi altare Domino, et inuocato nomine Domini extendit ibi tabernaculum, precepitque seruis suis ut foderent puteum. Aedificat quidem Isaac altare etiam in lege et figit tabernaculum suum; in Euangeliis autem non figit tabernaculum, sed domum edificat, et fundamentum collocat; audi enim Sapientiam dicentem de Ecclesia: Sapientia, inquit, edificauit sibi domum, et supposuit columnas septem. Audi de hoc  etiam et Paulum dicentem, Fundamentum enim aliud nemo potest ponere, preter id quod positum est, quod est Christus iehsu . Ubi ergo tabernaculum est, etiamsi figatur sine dubio resoluendum est; ubi uero fundamenta sunt, et supra petram edificatur domus, numquam resoluitur domus illa, fundata est enim super petram. Fodit tamen et ibi Isaac puteum, nec umquam cessat puteos fodiendo, donec oriatur fons aque uiue, et fluminis impetus letificet ciuitatem Dei. Sequitur: Sed et Abimelech ille, qui dudum honorauerat Abraham, uenit nunc cum amicis suis de Geraris ad Isaac. Et dicit illis Isaac, Quid uenistis ad me? uos enim odistis me, et eiecistis me a uobis. At illi responderunt, dicentes, uidentes, inquiunt, uidimus, quia est Dominus tecum; et diximus, Fiat coniuratio inter nos et te, et constituamus tecum pactum, ne facias nobis malum. Iste Abimelech non semper pacem cum Isaac habet, sed aliquando dissidet, aliquando pacem requirit. Iste Abimelech personam tenet studiosorum et sapientium seculi, qui per eruditionem  philosophie multa etiam ex ueritate comprehenderunt. Intelligere possumus quomodo hic cum Isaac, qui uerbi Dei, quod in lege est, tenet figuram; neque in dissensione semper potest esse, neque semper in pace. Philosophia enim mundi neque in omnibus legi Dei contraria est, neque in omnibus consona; multi enim philosophorum unum esse Deum, qui cuncta creauerit, scripserunt. In hoc consentiunt legi Dei. Aliquanti etiam hoc addiderunt, quod Deus cuncta per uerbum suum et fecerit et regat, et uerbum Dei sit quo cuncta moderetur. In hoc non solum legi, sed et Euangeliis consona scribunt. Moralis uero et physica que dicitur philosophia, pene omnia que nostra sunt sentit. Dissidet uero a nobis, cum Deo dicit materiam ceternam; dissidet, cum negat Deum curare mortalia, sed prouidentiam eius super lunaris globi spatia cohiberi. Dissident a nobis, cum uitam nascentium stellarum cursibus pendunt; dissident, cum perpetuum dicunt hunc mundum, et  nullo fine claudendum; sed et alia plurima sunt, in quibus nobiscum uel dissident, uel concordant. Et ideo Abimelech secundum hanc figuram, aliquando dissidere describitur. Sed et hoc non puto quod otiose spiritui Sancto, qui hec scripsit, cure fuerit comprehendere, quod duo alii cum Abimelech uenerunt, id est, Ochozat, amicus eius et Phichol, dux exercitus eius. Interpretatur autem Ochozat tenens, et Phichol, os omnium; ipse autem Abimelech, pater meus rex. Hi tres imaginem totius philosophie tenent, que apud eos in tres partes diuiditur, logicam, physicam et ethicam, id est, rationalem, naturalem et moralem. Rationalis est illa que Deum patrem omnium confitetur, id est, Abimelech. Naturalis illa est que fixa est et tenet omnia, uelut nature ipsius uiribus nitens, quam profitetur Ochozat, qui dicitur tenens. Moralis est, que in ore est omnium, et ad omnes pertinet, et per communem similitudinem preceptorum in omnium ore uersatur, quam designat iste Phicol, qui os omnium interpretatur. Hi  ergo omnes qui in huiusmodi eruditionibus sunt instituti, ueniunt ad legem Dei, et dicunt, uidentes uidimus, quia est Dominus tecum; et diximus, Sit iuramentum inter nos, et ineamus fedus, ut non facias nobis quidquam mali, sicut et nos nichil tuorum attigimus: nec fecimus quod te lederet, sed cum pace dimisimus, auctum benedictione Domini. Possunt quidem hi tres, qui pacem requirunt a uerbo Dei, et preuenire cupiunt pacto societatem eius, figuram tenere magorum, qui ex Orientis partibus ueniunt eruditi paternis libris et institutione maiorum, et dicunt, quia uidentes uidimus natum regem, et uidimus, quia Deus est cum ipso, et uenimus adorare eum . Sed et si quis ille est huiuscemodi eruditionibus institutus, uidens quia Deus erat in Christo mundum reconcilians sibi, et attonitus operum eius magnitudine dicat, uidentes uidimus quia est Dominus tecum, et diximus, Sit iuramentum inter nos; accedens  enim ad legem Dei, necessario dicit, Iuraui, et statui custodire mandata tua . Sed quid petunt? Ne facias nobis quidquam mali, sicut et nos nichil tuorum attigimus, nec fecimus quod te lederet, sed cum pace dimisimus, auctum benedictione Domini. Remissionem peccatorum per hoc deposcere uidentur, ne recipiant mala; benedictionem postulant, non retributionem. Denique uide quid sequitur: Et fecit illis conuiuium magnum Isaac, et manducauerunt et biberunt, et post cibum et potum surgentes iurauerunt sibi mutuo, dimisitque eos Isaac pacifice in locum suum. Certum est enim quia qui ministrat uerbum, sapientibus et insipientibus debitor est. Quia ergo hic conuiuium sapientibus exhibet, idcirco dicitur quia non paruum, sed magnum conuiuium fecit. Sequitur, Ecce autem uenerunt in ipso die serui Isaac, annuntiantes ei de puteo quem foderant, atque dicentes, Inuenimus aquam. Unde appellauit eum Abundantiam; et nomen impositum est urbi Bersabee. Hoc significat quod inuenerint aquam, et propterea appellatus  sit, puteus Saturitatis; et uocata ciuitas Bersabee, hoc est, puteus Saturitatis: licet enim supra ex uerbo iuramenti, siue ex septenario ouium numero, quod Sabee dicitur, asseueremus Bersabee appellatam, tamen nunc ex eo quod aqua inuenta est, Isaac ad nomen ciuitatis, que ita uocabatur, alludens, declinauit paululum litteram, et pro stridulo Hebreorum sin a quo Sabee incipitur, Grecum sigma, id est, Hebreum samech, posuit. Alioquin et iuxta allegorie legem, post tantos puteos in fine uirtutum nequaquam congruit ut Isaac aquam minime reperiret. Sequitur:

 Senuit autem Isaac, et caligauerunt oculi eius, et uidere non poterat. uocauitque Esau filium suum maiorem, et dixit ei, Fili mi. Qui respondit, Adsum. Cui pater, uides, inquit, quod senuerim, et ignorem diem mortis mee. Sume arma tua, pharetram et arcum, et egredere foras. Cumque uenatu aliquid comprehenderis, fac mihi inde  pulmentum, sicut uelle me nosti, et affer, ut comedam, et benedicat tibi anima mea antequam moriar. Plura sunt quam ut exemplis debeamus docere sanctos uiros et Deo charos ea tantummodo scisse que eis a Domino reuelata sunt; ignorasse uero que reuelata eis non fuerunt: sicut et Isaac uir iustus et Deo charus, non illi cui uoluit, sed cui noluit deceptus errore benedixit. Unde non mirum est et Isaac in sua maxime utilitate nescisse quid faceret, cum magis eo tempore erraret, quo filium sanguinarium et deditum uoluptati et eum qui postea uellet fratrem occidere, pretermisso illo qui innocenter habitabat domi, uellet efferre, et suam magis quam Dei facere uoluntatem. Unde dispensatione diuini iudicii fit ut oculis cecaretur; et cum ipse diceret, uox, uox Iacob est; manus autem, manus sunt Esau, tamen intelligeret minorem esse filium, qui benedictione fratris prerepta restiterat. Unde intelligendum in hoc factam esse spiritalem admonitionem, ut confirmaret benedictionem suam in filio minore, cui  potius irascendum fuit, quod fefellerit patrem. Isaac portat imaginem Dei Patris, Rebecca Spiritus sancti, Esau populi prioris et diaboli, Iacob Ecclesie, siue Christi. Senectus Isaac consummationem orbis ostendit; oculi illius qui caligauerunt, fidem defecisse et periisse de mundo, et religionis lumen antiquum neglectum esse significant. Quod filius maior uocatur, acceptio legis est Iudeorum; quod escas eius atque capturam diligit pater, homines sunt saluati ab errore, quos per doctrinam iustus quisque uenatur. Sermo Dei, benedictionis est repromissio, et spes regni futuri, in quo cum Christo sancti regnaturi sunt, et uerum sabbatum celebraturi. Sequitur:

 Quod cum audisset Rebecca, et ille abiisset in agro ut iussionem patris impleret, dixit filio suo Iacob, Audiui patrem tuum loquentem cum Esau fratre tuo et dicentem ei, Affer mihi de uenatione  tua, et fac cibos, ut comedam, et benedicam tibi coram Domino antequam moriar. Nunc ergo, fili mi, acquiesce consiliis meis, et pergens ad gregem affer mihi duos hedos optimos, ut faciam ex eis escas patri tuo, quibus libenter uescitur; quas cum intuleris et comederit, benedicat tibi antequam moriatur. Rebecca plena Spiritu sancto, et sciens quid audisset antequam pareret, Quia maior seruiet minori, magis autem forma Spiritus sancti, que futura nouerat in Christo, in Iacob ante meditabatur. Accipe mihi duos hedos, inquit, prefigurans carneum Saluatoris aduentum, in quo eos uel maxime liberaret qui peccatis tenebantur obnoxii: siquidem in omnibus Scripturis hedi pro peccatoribus accipiuntur. Quod autem duos iubetur afferre, duorum populorum significatur assumptio; quod teneros et bonos, dociles et innocentes animo. Siue aliter carnes hedorum, ex quibus Isaac preparatus est cibus, peccantium intelligenda est conuersio, ex duobus populis uenientium, Iudeis uidelicet et nationibus uniuersis. Panes autem  apostolorum accipienda est fides, et illorum qui in Pentecoste, adueniente Spiritu sancto, crediderunt de Iudaico populo. In uino autem intelligendus est martyrum cruor. Tali quippe cibo ac potu delectari intelligitur Deus. Sequitur, Et uestibus Esau ualde bonis, quas apud se habebat domi, induit eum, pelliculasque hedorum circumdedit manibus, et colli nuda protexit. In hoc loco tradunt Hebrei primogenitos functos officio sacerdotum, et habuisse uestimentum sacerdotale, quo induti Deo uictimas offerebant, antequam Aaron in sacerdotium eligeretur. uestimentum Esau, fides et Scripture sunt Hebreorum, quibus gentilium indutus est populus; siue fides intelligenda est patriarcharum. Pelles hedorum quibus manus Iacob operte sunt, collumque contectum est, peccata sunt utriusque plebis, que Christus in extensione manuum cruci secum affixit. Quod ex eisdem pellibus colli nuda protexit, significat quia quorum suscepit personam, eorum et propria  uoce deplorauit infirmitates, et fleuit peccata. Sequitur: Quomodo, inquit, tam cito inuenire potuisti, fili mi? Qui respondit, uoluntas Dei fuit, ut cito mihi occurreret quod uolebam. Quod Isaac querit ab Iacob cur tam cito uenerit, admiratur uelocem credentium fidem. Quod cibi delectabiles offeruntur, hostia placens Deo, et salus est peccatorum. Sequitur:

 Dixit Isaac, Accede ut tangam te, fili mi, et probem utrum tu sis filius meus Esau, an non. Accessit ille ad patrem, et palpato eo dixit Isaac, uox quidem, uox Iacob est; manus autem, manus sunt Esau. Et non cognouit eum, quia pilose manus similitudinem maioris expresserant. Hoc in loco Isaac Iudaicum populum prefigurauit; Iacob filius eius, Dominum Iesum Christum; qui et caligans oculis, et prophetans, in presenti filium non uidit, cui tam multa in posterum preuidit, quia nimirum Iudaicus populus prophetie spiritu plenus et cecus, eum de quo multa in futuro predixit, in presenti positum non agnouit. Sequitur: Statimque ut sensit uestimentorum  eius fragrantiam, benedicens eum ait, Ecce odor filii mei, sicut odor agri pleni, cui benedixit Deus. Det tibi Deus de rore celi, et de pinguedine terra abundantiam frumenti, uini et olei; et seruiant tibi populi, et adorent te tribus. Esto dominus fratrum tuorum, et incuruentur ante te filii matris tue. Qui maledixerit tibi, sit ille maledictus; et qui benedixerit tibi benedictionibus repleatur. Benedictio Iacob predicatio Christi est in omnibus gentibus. Hoc fit et agitur; hoc lex et prophetia est. Isaac plebem Iudeorum, a qua Christus benedicitur, uelut a nesciente, quia ab ipsa nescitur; odore nominis Christi, sicut ager mundus impletur: uel certe odor agri pleni bonorum operum accipienda sunt gesta. Eius est benedictio de rore celi, hoc est, de uerborum pluuia diuinorum; et de ubertate terre, hoc est, de congregatione populorum uel apostolorum doctrina. Eius est multitudo frumenti et uini, hoc est, multitudo  que colligit frumentum et uinum in sacramento corporis eius et sanguinis. Potest et per abundantiam frumenti et uini, sanctorum martyrum ac uirginum intelligi multitudo. Ei seruiunt gentes, ipsum adorant principes. Ipse est Dominus fratrum suorum, quia populus eius dominatur Iudeis. Ipsum adorant filii patris eius, id est, filii Abrahe secundum fidem, quia et ipse filius est Abrahe secundum carnem. Ipsum qui maledixerit, maledictus erit, et qui benedixerit, benedictus est. Christus, inquam, noster ex ore Iudeorum, quamuis errantium, sed tamen legem prophetasque canentium, benedicitur, id est, ueraciter dicitur, et alius benedici putatur, qui ab eis errantibus exspectatur. Sequitur:

 uix Isaac sermonem impleuerat, et egresso Iacob foras uenit Esau, coctosque de uenatione cibos intulit patri, dicens, Surge, pater mi, et comede de uenatione filii tui, ut benedicat mihi anima tua. In prefiguratione quippe horum fratrum congrue ualde  illud aptabitur quod euangelica indicat lectio, in qua dicitur, uenit quidam princeps synagoge ad Iesum, et ait illi, Filia mea modo defuncta est; sed ueni, impone manum tuam super illam, et uiuet . Ad quam resuscitandam cum pergeret Dominus. Ecce, ait, mulier que fluxum sanguinis patiebatur; et typum gestabat Ecclesie; accessit retro, quasi ignorante Domino, et tetigit fimbriam uestimenti eius, et statim sanata est. Cui ait Dominus: uade, filia, in pace; fides tua te saluam fecit. Sequitur: Dixitque illi Isaac, Quis enim es tu? Qui respondit, Ego sum filius tuus primogenitus Esau. Expauit Isaac stupore uehementi, et ultra quam credi potest admirans, ait: Quis igitur ille est, qui dudum captam uenationem attulit mihi, et comedi ex omnibus prius quam tu uenires? Benedixique ei, et erit benedictus? Ecce benedictionem promissam petente maiore expauescit Isaac, et alium pro alio se benedixisse cognoscens miratur, et quisnam ille sit percunctatur; nec tamen se deceptum esse conqueritur, immo confestim reuelato  sibi intus in corde magno sacramento deuitat indignationem, confirmat benedictionem, non maledictionem. Potius miraretur iratus, si hec non superna inspiratione, sed terreno more gererentur. O res gestas, sed prophetice; gestas in terra, sed celitus; per homines, sed diuinitus. Si excutiantur singula tantis fecunda mysteriis, multa sunt implenda uolumina. Sed huic operi modus moderate imponendus, nos in alia festinare compellit. Sequitur:

 Auditis Esau sermonibus patris, irrugiit clamore magno, et consternatus ait, Benedic etiam mihi, pater. Qui ait, uenit germanus tuus fraudulenter, et accepit benedictionem tuam. At ille subiunxit, Iuste uocatum est nomen eius Iacob; supplantauit enim me in altera uice. Primogenita mea ante tulit, et nunc secundo subripuit benedictionem meam. Ecce secundo Iacob supplantator interpretatur. Ab eo igitur quod fratrem arte deceperit, allusit ad nomen. Qui ideo Iacob ante uocatus est, eo quod in  ortu plantam fratris apprehendat. Sequitur: Rursumque ait ad patrem: Numquid non reseruasti, ait, et mihi benedictionem? Respondit Isaac, Dominum tuum illum constitui, et omnes fratres eius seruituti illius subiugaui. Frumento et uino stabiliui eum; et tibi post hec, fili mi, ultra quid faciam? Cui Esau: Num unam, inquit, tantum benedictionem habes, pater? Mihi quoque obsecro ut benedicas. Cumque eiulatu magno fleret, motus Isaac dixit ad eum, In pinguedine terre, et in rore celi desuper erit benedictio tua. uiues gladio, et fratri tuo seruies; tempusque ueniet cum excutias et soluas iugum eius de ceruicibus tuis. Significat quod Idumei seruituri essent Iudeis, et tempus esse uenturum, quando de collo suo iugum seruitutis abiicerent, eorumque imperio contradicerent: neque enim maiorem filium penitus uidemus fuisse despectum, sed, sicut ait Apostolus, Cum intrauerit pleninitudo gentium, tunc omnis Isrel saluus erit . Cuius tamen secunde benedictionis prophetatio  hec est, In pinguedine terre, et in rore celi desuper erit benedictio tua: id est, in fecunditate rerum et potentia regni, que in illo populo fuit; uel certe, In pinguedine terre, et rore celi desuper, hoc est, in confessione Dominice incarnationis, et fide deitatis illius, erit Isrel benedicendus; siue etiam, In rore celi erit benedictio eius, id est, in eloquiis Dei: ipsis enim primum credita sunt eloquia Dei, et legis testamenta. uiues gladio, id est, quia sanguini deditus populus ille necem in Christo uel prophetis exercuit. Et fratri tuo seruies, scilicet populo Christiano Tempusque ueniet quando excutias et soluas iugum de ceruicibus tuis, dum per cognitionem fidei ad gratiam Christi conuersus, deposueris onus legis; quando iam non seruus populi minoris, sed per fidem frater uocaberis. Sequitur:

 Oderat autem semper Esau Iacob, pre benedictione qua benedixit ei pater; dixitque in corde suo, uenient dies luctus patris mei, ut occidam Iacob fratrem meum. Quia igitur iniquitas inimica  est iustitie, Esau in discordiam concitatur, et necem fraudulentus excogitat, dicens in corde suo, Appropinquabunt dies luctus patris mei, ut occidam Iacob fratrem meum. Ita et diabolus fratricidas Iudeos in Cain ante premeditans, in Esau manifestissime confitetur: tempus quoque interfectionis ostendens malitie quam Iudei exercuerunt in Christo. Sequitur: Que mittens et uocans Iacob filium suum, dixit ad eum, Ecce Esau frater tuus minatur ut occidat te. Quomodo annuntiata sunt uerba Esau Rebecce, quod comminatus est occidere fratrem suum, cum Scriptura dicat hoc eum in sua cogitatione dixisse, nisi quia hinc datur nobis intelligere quod diuinitus ei reuelabantur omnia? Unde et ad magnum mysterium pertinet quod filium suum minorem pro maiore uoluit benedici. Sequitur: Nunc ergo audi, fili mi, uocem meam, et consurgens fuge ad Laban fratrem meum in Aram, habitabisque cum eo dies paucos, donec quiescat furor fratris tui, et cesset indignatio eius, obliuiscaturque  eorum que fecisti in eum, et postea mittam et adducam te inde huc.

 uocauitque Isaac Iacob, et benedixit, precepitque ei, dicens, Noli accipere coniugem de genere Chanaan; sed uade, et proficiscere in Mesopotamiam Syrie, ad domum Bathuel patris matris tue, et accipe tibi inde uxorem de filiabus Laban auunculi tui. Deus autem omnipotens benedicat tibi, et crescere te faciat atque multiplicet, ut sis in turbas populorum; et det tibi benedictiones Abraham et semini tuo post te, ut possideas terram peregrinationis tue, quam pollicitus est auo tuo. Hinc iam intelligimus segregatum semen Iacob ab alio semine Isaac, quod factum est per Esau: quando enim dictum est, In Isaac uocabitur tibi semen , pertinens usque ad ciuitatem Dei, separatum est inde aliud semen, quod erat in ancille filio, et quod futurum erat in filiis Cethure. Sed adhuc erat ambiguum de duobus geminis filiis Isaac, an ad utrumque, an ad unum eorum illa benedictio pertineret; et si ad  eorum, quisnam esset illorum; quod nunc declaratum est, cum prophetice a patre benedicitur Iacob, et dicitur ei, Sis in turbas populorum, et possideas benedictiones Abrahe aui tui. Quomodo itaque Iacob fratris dolos fugiens Mesopotamiam tendit, ita et Christus, Iudeorum incredulitate compulsus, proficiscitur in Galileam, inde sibi gentibus sponsam sumpturus Ecclesiam: et sicut Iacob dolos fugiens fratris, relicta domo, patria uel parentibus, abiit in regionem longinquam, ut acciperet sibi uxorem, ita et Christus relinquens parentes secundum carnem, id est, populum Isrel et patriam, id est, Hierosolymam et omnes regiones Iudee, abiit ingentes, accipiens sibi Ecclesiam, ut impleretur quod dictum est per prophetam, Populus quem non cognoui seruiuit mihi, obauditu auris obaudiuit mihi.  Nos autem dicimus non uenisse Dominum, nisi ad oues perditas domus Isrel, nec uoluisse panem accipere  filiorum, et dare canibus et benedictionem primam Iudeorum populo detulisse, quibus credita sunt eloquia Dei, et repromissio, et legis datio, et confectio testamenti; uerum quia illi credere noluerunt, ad Iacob, id est, minorem populum, benedictionem  cernimus esse translatam; neque tamen maiorem filium penitus uidemus esse despectum: quia cum subintrauerit plenitudo gentium, tunc omnis Isrel saluus erit .



LIBER TERTIUS.


 Deus summe bonitatis, a quo est datum optimum et omne donum perfectum, desursum descendens a Patre luminum , a quo et per quem bona uoluntas in homine preparatur, qui huius operis mihi dedit initium, ipse tribuat et bene sonantem sermonem ministrare; dicamque Domino meo, quod et sanctus Iacob patriarcha dixit, Si Dominus Deus meus fuerit mecum in opus quod nunc arripui, et custodierit  me , erit mihi in Deum, et hec sancta Scriptura, quam in manibus habeo, in emolumentum; decimas et hostias et primitias offeram ei, id est, et initium bone uoluntatis, et perfectionem boni operis, illius sancto nomini consecrabo.

 Igitur egressus Iacob de Bersabee, pergebat Aaran; cumque uenisset ad quemdam locum, et uellet in eo requiescere post solis occubitum, tulit de lapidibus qui ibi iacebant, et supponens capiti suo dormiuit in eodem loco; uiditque in somnis scalam stantem super terram, et cacumen illius tangens celum; angelos quoque Dei ascendentes et descendentes per eam, et Dominum innixum scale, et dicentem sibi, Ego sum Deus Abraham et Deus Isaac patris tui; terram in qua dormis, tibi dabo et semini tuo, eritque semen tuum quasi puluis terre; dilataberis ad Orientem et Occidentem, Septentrionem et Meridiem, et benedicentur in te et semine tuo cuncte tribus terre; et ero custos tuus, quocumque perrexeris; et reducam te in terram hanc, nec  dimittam, nisi compleuero uniuersa que dixi. Somnus iste Iacob, mors siue passio Christi est. Lapis ad caput eius, qui nominatim quodammodo dictus est etiam unctus, Christum significat: caput enim uiri Christus est; quis enim nesciat Christum ab unctione appellari. Domus autem Dei, quia ibi natus est Christus, in Bethleem. Porta uero celi, quia ibi in terram descendit, inde iterum ad celum ascendit. Erectio autem lapidis, resurrectio Christi est. Porro scala, Christus est, qui dixit, Ego sum uia . Per hanc ascendunt et descendunt angeli, in quibus significati sunt euangeliste predicatores Christi. Possunt et per scalam duo accipi testamenta, aut certe fides et opera, per que gentes heredes effecte sunt regni celestis; per hec enim ascensus ad Deum est, et descensus Dei ad homines. Angeli autem, id est, nuntii Ecclesie sunt accipiendi doctores, ascendentes utique cum ad intelligendam eius supereminentissimam diuinitatem, excedunt uniuersam creaturam, ut eum inueniant in principio uerbum  Deum apud Deum, per quem facta sunt omnia ; descendentes autem, ut eum inueniant factum ex muliere, factum sub lege, ut eos qui sub lege erant redimeret . In illa enim scala a terra usque in celum, a carne usque ad spiritum, carnales proficiendo, uelut ascendendo, spiritales fiunt: ad quos lacte nutriendos etiam ipsi spiritales descendunt quodammodo, cum eis non possunt loqui quasi spiritalibus, sed quasi carnalibus. Ipse est sursum in capite suo, ipse deorsum in corpore suo, quod est Ecclesia. Ipsum ergo scalam intelligimus, quia ipse dixit, Nemo potest uenire ad Patrem nisi per me . Ad ipsum ergo ascenditur, ut in excelsis intelligatur, et ad ipsum descenditur, ut in membris suis paruulus nutriatur, et per illum se erigunt, ut sublimiter exspectent; per ipsum etiam se humiliant, ut eum sublimiter ac temperanter annuntient. Sequitur:

 Surgens ergo mane tulit lapidem quem supposuerat capiti suo, et erexit in titulum, fundens  oleum desuper; appellauitque nomen urbis illius Bethel, que prius Luza uocabatur. Et uocauit nomen loci illius Bethel, cuius prius Luza, uocabulum erat ciuitatis antique, quod nichil aliud significat, nisi ante aut prius, uel uestibulum, siue superliminare, uel postes. Quod uero ait, Dominus est in loco isto, et ego nesciebam; et dixit, Quam terribilis est locus hic! non  est hic aliud nisi domus Dei, et porta celi; hec uerba ad prophetiam pertinent, quia ibi futurum erat tabernaculum quod constituit Deus in hominibus in primo populo suo. Portam autem celi sic intelligere debemus, tamquam inde fiat aditus credentibus ad capessendum regnum celorum. Quod statuit Iacob lapidem quem sibi ad caput posuerat, et constituit eum titulum, et perfudit illum oleo, non aliquid idololatrie simile fecit: non enim uel tunc uel postea frequentauit lapidem, adorando uel sacrificando ei; sed signum fuit prophetie euidentissime constitutum, que pertinet ad unctionem, unde Christi nomen a chrismate est. Quod autem uouit uotum, si prosperaretur eundo et redeundo, et decimas promisit domui Dei future in loco illo, prophetia est domus Dei: ubi et ipse rediens Deo sacrificauit, non illum lapidem Deum appellans, sed domum Dei, id est, quia in eo loco futura erat domus Dei. Sequitur:

 Profectusque inde Iacob uenit ad terram orientalem, et uidit puteum in  agro, tresque greges ouium accubantes iuxta eum: nam ex illo adaquabantur pecora, et os eius grandi lapide claudebatur; morisque erat ut cunctis ouibus congregatis deuoluerent lapidem, et refectis gregibus rursum super os putei ponerent. Terra orientalis, ad quam Dominus noster profectus est, illos significat, qui uitiorum tenebras relinquentes, opera lucis querebant. Apud Iudeam enim tantummodo cognitus erat Deus. Puteus autem quem illic reperit, Mosaica intelligenda est lex, iuxta quem tres greges accubasse scribitur, Scribas uidelicet, Phariseos, et Saduceos, quos Dominus legitur arguisse. Oues quoque Laban, quos ablato lapide grandi quo os putei claudebatur, Dominus adaquauit, tunc uidelicet quando seorsum discipulis et seorsum turbis loquebatur. Tunc amouit umbras et imagines, quibus legis operiebatur historia, quando uniuersa que de se fuerant scripta, in se expleri permisit, uel expleta esse ostendit. A passione enim Domini cunctis fidelibus lex spiritali intelligentia patet. Nam antea licet in scenopegia solemnitate  concurrentibus undique populis, liber Deuteronomii a sacerdotibus recenseretur, tamen rursum claudebatur, quia necdum aduenerat in quo in ueritate expleta sunt omnia. Sequitur:

 Ecce Rachel ueniebat cum ouibus patris sui, nam gregem ipsa pascebat; quam cum uidisset Iacob, et sciret consobrinam suam esse, ouesque Laban, auunculi sui, amouit lapidem quo puteus claudebatur; et adaquato grege osculatus est eam; eleuataque uoce fleuit, et indicauit ei quod frater esset patris eius, et filius Rebecce. Intelligitur enim quod illi cum quibus prius loquebatur Iacob, interrogati que esset que ueniebat cum ouibus, ipsi dixerint filiam esse Laban, quam utique non nouerat Iacob; sed illius interrogationem illorumque responsionem Scriptura premittens intelligi uoluit. Quod scriptum est, Osculatus est Iacob Rachel; et exclamans uoce sua fleuit, et indicauit ei quod frater esset patris eius et filius Rebecce ; consuetudinis quidem fuit in illa  simplicitate antiquorum, ut propinqui propinquas suas oscularentur, et hoc hodie fit in multis locis; sed queri potest quomodo ab incognito illa osculum acceperit, si postea Iacob indicauit propinquitatem suam. Ergo intelligendum est, aut illum, qui iam audierat que illa esset, fidenter in eius osculum irruisse; aut postea Scripturam narrasse per recapitulationem quod primo factum erat, id est, ut indicaret quis esset. Sequitur:

 Auditis autem Laban causis itineris, respondit Iacob, Os meum es, et caro mea. Et postquam expleti sunt dies mensis unius, dixit ei, Num quia frater meus es, gratis seruies mihi? Dic quid mercedis accipies. Habebat uero duas filias, nomen maioris, Lia; minor autem appellabatur Rachel. Sed Lia lippis erat oculis; Rachel, decora facie, et uenusto aspectu. Quam diligens Iacob, ait, Seruiam tibi pro Rachel filia tua minore, septem annis. Respondit Laban, Melius est ut tibi eam dem quam uiro alteri. Seruiuit igitur Iacob pro Rachel septem annis; et uidebantur illi pauci  dies pre amoris magnitudine. Querendum est quomodo dictum sit, uidebantur in conspectu eius uelut pauci dies, cum magis etiam breue tempus longum soleat esse amantibus. Dictum est ergo propter laborem seruitutis, quem facilem et leuem amor faciebat. Dixitque ad Laban, Da mihi uxorem meam, quia iam tempus expletum est ut ingrediar ad eam. Qui uocatis multis amicorum turbis ad conuiuium, fecit nuptias, et uespere filiam suam Liam introduxit ad eum, dans ancillam filie nomine Zelpham; ad quam cum ex more Iacob fuisset ingressus, facto mane uidit Liam; et dixit ad socerum, Quid est quod facere uoluisti? Nonne pro Rachel seruiui tibi? Respondit Laban, Non est moris in loco nostro ut minores ante tradamus ad nuptias. Imple hebdomadam dierum copule huius, et hanc quoque dabo tibi pro opere quo seruiturus es mihi septem annis aliis. Acquieuit placito, et hebdomada transacta, Rachel duxit uxorem; cui pater seruam Balam dederat; tandemque potius optatis nuptiis, amorem  sequentis priori pretulit. Si parum aduertatur rei huius narratio, putabitur quod posteaquam Liam Iacob duxit uxorem, deinde seruiuit alios septem annos pro Rachel, et tunc eam duxit; uerum autem non ita est, sed Laban ei dixit, Imple hebdomadam dierum copule huius, et hanc dabo tibi pro opere quo seruiturus es mihi septem annis aliis. Hoc itaque ait, Imple dies nuptiarum septem, pertinentes ad istam quam duxisti, et dabo tibi et hanc pro eo quod operaberis apud me adhuc septem annos alios. Deinde sequitur, Fecit autem Iacob sic, et impleuit hebdomadam, et Rachel duxit uxorem. Dedit autem Laban Rachel filie sue Balam ancillam suam, et intrauit ad Rachel. Dilexit autem Rachel magis quam Liam, et seruiuit ille septem annos alios. Utique apparet quia posteaquam duxit Rachel, tunc seruiuit pro ea septem annos alios; nimis enim durum et ualde iniquum fuit ut deceptus adhuc differret alios septem annos, et tunc eam traderet quam primo debuit. Septem autem diebus solere nuptias celebrari, etiam liber Iudicum  ostendit in Samson, quando fecit uotum septem diebus; et addidit Scriptura quod sic solerent facere iuuenes. Sequitur:

 uidens autem Dominus quod despiceret Liam, aperuit uuluam eius, sorore sterili permanente, que conceptum genuit filium, uocauitque nomen eius Ruben, dicens, uidit Deus humilitatem meam, nunc amabit me uir meus. Ruben interpretatur uisionis filius. Rursumque concepit, et peperit filium, et ait, Quoniam audiuit me Dominus, eo quod odio me haberet uir meus, dedit mihi etiam hunc. Et uocauit nomen eius Simeon. Ab eo quod est exaudita, Simeon nomen filio imposuit. Simeon quippe interpretatur auditio. Concepit tertio, et genuit filium, dixitque, Nunc quoque copulabitur mihi uir meus, eo quod pepererim ei tres filios; et idcirco appellauit nomen eius Leui. Leui interpretatur assumptio. Quarto concepit, et peperit filium, et ait, Modo confitebor Domino; et ob hoc  uocauit eum Iudam. Iudas enim confessio interpretatur. A confessione itaque, confessoris nomen eius dictum est; uerumtamen hic confessio pro gratiarum actione aut pro laude accipitur, ut frequenter in psalmis est; et in Euangelio, Confitebor tibi, Domine, Pater celi et terre , id est, gratias ago tibi, siue glorifico te. Sequitur:

 Cernens autem Rachel quod infecunda esset, inuidit sorori sue, et ait marito suo: Da mihi liberos, alioquin morior. Cui iratus respondit Iacob, Num pro Deo ego sum, qui priuauit te fructu uentris tui? At illa, Habeo, inquit, famulam Balam, ingredere ad illam ut pariat super genua mea, et habeam ex ea filios. Deditque illi Balam in coniugium. Que, ingresso ad se uiro, concepit et peperit filium. Dixitque Rachel, Iudicauit mihi Dominus, et exaudiuit uocem meam, dans filium. Et idcirco appellauit nomen eius Dan. Propterea uocauit nomen eius Dan; causam nominis expressit, ut ex eo quod iudicasset Dominus, filio ancille nomen imponeret. Dan  quippe interpretatur iudicium. Rursumque Bala concipiens peperit filium. Pro quo ait Rachel, Comparauit me Deus cum sorore mea, et inualui; uocauitque eum Neptalim. Causa nominis Neptalim alia hic exponitur quam in libro Hebreorum scripta sit; unde? a conuersatione, siue comparatione: quia utrumque sonat comparationem siue conuersationem, hoc est Neptalim. Sequitur:

 Sentiens Lia quod parere cessasset, Zelpham ancillam suam marito tradidit. Qua post conceptum edente filium, dixit, Feliciter; et idcirco uocatum est nomen eius Gad. Nos autem dicere possumus imprecinctum. Gad enim potest et prepositionem sonare, et uenit ab euentu, siue precinctu, qui Gad dicitur. Peperitque Zelpha alterum; dixitque Lia, Hoc pro beatitudine mea; beatam quippe me dicent mulieres. Propterea appellauit eum Aser. Aser ergo non diuitie, sed beatus dicitur, dumtaxat in presenti loco: nam in aliis, secundum ambiguitatem uerbi, possunt  et diuitie sic uocari. Sequitur:

 Egressus autem Ruben tempore messis triticee, in agro reperit mandragoras, quas matri Lie detulit. Dixitque Rachel, Da mihi partem de mandragoris filii tui. At illa respondit, Parumne tibi uidetur quod preripueris maritum mihi, nisi etiam mandragoras filii mei tuleris? Ait Rachel, Dormiat tecum hac nocte pro mandragoris filii tui. Redeuntique ad uesperam de agro Iacob, egressa est in occursum Lia, et, Ad me, inquit, intrabis, quia mercede conduxi te pro mandragoris filii mei. Dormiuitque cum ea nocte illa, et exaudiuit Deus preces eius, concepitque et peperit filium quintum, et ait, Dedit Deus mercedem mihi, quia dedi ancillam meam uiro meo. Appellauitque nomen eius Isachar. Totum nomen interpretatur, merces est. Is quippe dicitur est; sachar, merces. Hoc autem ideo quia mandragoris filii Ruben, introitum qui Racheli debebatur, ad se uiri emeret. Sequitur:

 Rursum Lia concipiens peperit sextum filium, et ait, Ditauit me Deus dote bona, etiam  hac uice mecum erit maritus meus, eo quod genuerim ei sex filios. Et idcirco appellauit nomen huius Zabulon. Et est sensus: Quia sex filios genui Iacob, propterea iam secura sum, habitabit enim mecum uir meus, unde et filius meus uocetur habitaculum. Et post hec peperit filiam, et uocauit nomen eius Dina. Hec transfertur in causam, siue iurgium: iurgii enim in Sichimis causa exstitit. Post filios, parentum ponenda sunt nomina. Lia interpretatur laborans; Rachel, ouis, cuius filius Ioseph, ab eo quod sibi mater alium addi optauerit. Iam uero Iacob, cui pro ingenti crimine quatuor obiiciuntur uxores, generali prolocutione purgatur: quando enim mos erat, crimen non erat; et nunc propterea crimen est, quia mos non est. Alia sunt enim peccata contra naturam, alia contra mores, alia contra preceptum. Que cum ita sint, quid tandem criminis est quod de pluribus simul habitis uxoribus obiicitur sancto uiro Iacob?  Si naturam consulas, non lasciuiendi, sed gignendi causa illis mulieribus utebatur; si mores, illo tempore atque in illis terris hoc factitabatur; si preceptum, nulla lege prohibebatur. Nunc uero cur crimen est si quis hoc faciat, nisi quia et moribus et legibus hoc non licet? Que duo si quis contempserit, etiamsi tantummodo causa generandi uti possit feminis pluribus, peccat tamen, et ipsam uiolat humanam societatem, cui necessaria est propagatio filiorum. Sed quia homines, aliter se habentibus iam moribus et legibus, non possunt delectari uxorum multitudine, nisi libidinis magnitudine, ideo errant, et putant omnino haberi non potuisse uxores multas, nisi flagrantia concupiscentie carnalis et sordide uoluptatis; comparantes enim non alios, quorum uirtutem animi prorsus nosse non possunt, sed, sicut ait Apostolus, semetipsos sibimetipsis non intelligunt ; et quia ipsi, etiamsi unam habuerint, ad eamdem non solum generandi officio ducti uiriliter accedunt, sed sepe ceundi stimulo uicti eneruiter pertrahuntur.  Sicut ergo sancti apostoli auditoribus admirantibus doctrinam suam condelectabantur, non auiditate consequende laudis, sed caritate seminande ueritatis, ita sancti patriarche coniugibus excipientibus semen suum miscebantur, non concupiscentia percipiende uoluptatis, sed prouidentia propagande successionis. Nam et illud quod mendacissima criminatione Faustus obiecit, habuisse inter se uelut quatuor scorta certamen quenam eum ad concubitum raperet, ubi hoc legerit nescio, nisi forte in corde suo, tamquam in libro nefariarum fallaciarum, ubi uere ipse scortabatur; sed cum serpente illo, de quo Apostolus timebat Ecclesie, quam uirginem castam cupiebat uni uiro exhibere Christo : ne sicut Euam deceperat astutia sua, sic et illorum mentes a Christi castitate auertendo corrumperet: ita enim huic serpenti amici sunt isti, ut eum prestitisse potius quam nocuisse contendant. Ipse plane Fausti persuasit pectori adulterato, falsitatis semina infundens, ut has  male conceptas calumnias ore immundissimo pareret, et stylo audacissimo etiam memorie commendaret; nulla enim ancillarum uirum Iacob ab altera rapuit, nulla de illius concubitu cum altera litigauit. Ideo magis ordo erat, quia libido non erat; et tanto firmius coniugalis seruabantur potestatis iura, quanto castius uitabatur carnalis cupiditatis iniuria: quod enim et ab uxore conducitur, ibi uera nostra manifestatur assertio; ibi pro se aduersum maledicta Manicheorum ipsa ueritas clamat: quid enim opus erat ut eum altera conduceret, nisi quia ordo alterius erat ut ad eam maritus intraret? Neque enim ad aliam umquam accessisset, nisi eum conduxisset; sed utique iustis ad eam uicibus accedebat, de qua tot filios procreauerat et cui obedierat, ut etiam de ancilla procrearet, et de qua postea non conducente procreauit. Sed tunc Rachel noctem habebat in ordine, ut maneret cum uiro; tunc penes eam potestas illa erat, de qua Apostolus, uox certe noui Testamenti  non tacuit dicens, Similiter et uir non habeat potestatem sui corporis, sed mulier . Ideo iam cum sorore pacta erat, cui facta debitrix eam traderet ad debitorem suum: nam hoc nomine id appellat Apostolus, Uxori, inquit, uir debitum reddat . Cui ergo uir debitor erat iam acceperat a sorore quod elegerat uoluntate, ut ei daret quod habebat in potestate. Hic uero ille quem Faustus tamquam impudicum, clausis, uel potius exstinctis oculis criminatur, si concupiscentie, non iustitie seruus esset, nonne per totum diem in uoluptatem illius noctis estuaret, qui erat cum pulchriore cubiturus, quam certe amplius diligebat, et pro qua bis septenarium annorum laborem gratuitum impenderat. Cum ergo iam die peracto in eius iret amplexus, quando inde auerteretur, si talis esset qualem Manichei nichil intelligentes opinantur? Nonne placito contempto mulierum, intraret potius ad speciosam, que illi noctem ipsam non solum coniugis more, uerum etiam ordinis  iure debebat, utereturque potius ipse potestate maritali, quia et uxor non habet potestatem sui corporis, sed uir ; et pro eo tunc seruitutis illarum uicissitudo fiebat? Coniugali ergo potestate multo uincibilius uteretur, si forme desiderio uinceretur; sed eo meliores femine inuenirentur, si ille pro concipiendis filiis, ipse autem pro concubitu suo et uoluptate certaret. Itaque uir temperantissimus, ut plane uir, quia tam uiriliter feminis utebatur ut delectationi carnali non subiiceretur, sed dominaretur, magis quid deberet quam quid ei debebatur, attendit; nec ad propriam uoluntatem sua potestate abuti uoluit, sed illius debiti redditor quam exactor esse maluit. Unde et consequens erat ut ei redderet, quam pro se, ut id acceperet, illa, cui debebatur, elegit. Quo earum placito comperto pactoque cum repente atque inopinate a pulcherrima coniuge reuocaretur, et ad minus decoram uocaretur, non ira incanduit, non tristitia nubilatus est, non eneruiter blandus, ut sibi potius Rachel noctem redderet, inter ambas sategit.  Sed maritus iustus et prouidus pater, cum illas prolis curam gerere uideret, et ipse nichil aliud de concubitu quereret, earum uoluntati obtemperandum iudicauit, que sibi sigillatim filios optabant, sibi nichil minui, cui ambe pariebant; tamquam diceret, uobis inter uos, ut uultis, cedite atque concedite quenam uestrum fiat magis mater; ego quid contendam, quando siue inde, siue inde nascenti non erit alius pater? Hanc profecto modestiam, hanc concupiscentie cercitionem, et in commixtione corporum coniugalium solum appetitum posteritatis humane, ut erat acutus Faustus in illis litteris et intelligeret et laudaret, nisi eius ingenium detestabili secta deprauatum et quid reprehenderet quereret, et unam nuptialis copulationis honestatem maris et femine, qua liberorum procreandorum causa copulantur, crimen maximum reputaret. Nunc iam defensis patriarche moribus, refutatoque crimine quod nefarius error obiecit, de reliquo, ut possumus, mysteriorum secreta  rimemur; pulsemus fidei pietate, ut nobis aperiatur a Domino, quid rerum figurauerint quatuor iste uxores Iacob, quarum due libere et due ancille fuerunt: uidemus enim Apostolum in libera et ancilla, quas habuit Abraham, duo testamenta intelligere; sed ibi una et una facilius apparet, quod dicitur, Hic autem due sunt et due. Deinde ibi ancille filius exheredatur, hic uero ancillarum filii simul cum filiis liberarum terram promissionis accipiunt; unde hic proculdubio aliquid aliud significatur: quamquam enim duas liberas uxores Iacob ad nouum testamentum, per quod in libertatem uocati sumus, existimem pertinere, non tamen frustra due sunt, nisi forte quia id quod in Scripturis aduerti et inueniri potest, due uite nobis in Christi corpore predicantur: una temporalis, in qua laboramus; alia eterna, in qua delectationem Dei contemplamur: istam Dominus passione, illam resurrectione declarauit. Admonent nos ad hoc intelligendum illarum  etiam nomina feminarum. Lia enim interpretatur laborans; Rachel autem uisum principium, siue uerbum ex quo uidetur principium. Actio ergo humane, mortalisque uite, in qua uiuimus ex fide, multa laboriosa opera facientes, incerti quo exitu proueniant, ad utilitatem eorum quibus consulere uolumus, ipsa est Lia prior uxor Iacob, ac per hoc et infirmis oculis fuisse commemoratur; cogitationes enim mortalium timide, et incerte prouidentie nostre; spes uero eterne contemplationis Dei, habens certam et delectabilem intelligentiam ueritatis; ipsa est Rachel, unde etiam pulchra facie et pulchra specie: hanc enim amat omnis pie studiosus, et propter hanc seruit gratie Dei, qua peccata nostra etsi fuerint sicut phenicium, tamquam nix dealbabuntur . Laban quippe interpretatur dealbatio, cui seruiuit Iacob pro Rachel; neque enim se quisque conuertit sub gratia remissionis peccatorum seruire iustitie, nisi ut quiete uiuat in uerbo ex quo uidetur principium,  quod est Deus. Ergo propter Rachel, non propter Liam seruitur. Nam quis tandem amauerit in operibus iustitie laborem actionum atque passionum? Quis eam uitam propter se ipsam expetiuerit, sicut nec Iacob Liam? Sed tamen sibi nocte suppositam in usum generandi, amplexus et fecunditatem illius expertus est. Dominus enim eam, quia per se ipsam diligi non poterat, primo ut ad Rachel perueniretur, tolerari fecit; deinde propter filios commendauit: ita enim unusquisque utilis Dei seruus sub dealbationis peccatorum suorum gratia constitutus, quid aliud in sua conuersatione meditatus est, quid aliud in corde gestauit, quid aliud in corde adamauit, nisi doctrinam sapientie? quam plerique se adepturos et percepturos putant statim ut se in septem preceptis legis exercuerint, que sunt de dilectione proximi, ne cuiquam homini noceatur: id est, Honora patrem et matrem, Non mechaberis, Non occides, Non furaberis, Non falsum testimonium dices, Non concupisces uxorem proximi tui, Non concupisces rem proximi tui  . Quibus quantum potuerit obseruatis postea quam pro concupita et sperata pulcherrima delectatione doctrine per tentationes uarias quasi per huius seculi noctem, tolerantie laboris adheserit, uelut pro Rachel, Lie inopinate coniungitur; et hanc sustinet, ut ad illam perueniat; si perseueranter amat, acceptis aliis septem preceptis: ac si dicatur, Serui alios septem annos pro Rachel; ut sit pauper spiritu, mitis, lugens, esuriens, sitiensque iustitiam, misericors, mundi cordis, pacificus. uellet enim homo, si fieri posset, sine ulla tolerantia laboris, que in agendo patiendoque amplectenda est, statim ad pulchre atque perfecte sapientie delicias peruenire; sed hoc non potest in terra morientium. Hoc enim significare uidetur quod dictum est ad Iacob, Non est moris in loco nostro ut minor nubat priusquam maior: quia non absurde maior appellatur, que tempore prior est. Prior est autem in recta hominis eruditione labor operandi que iusta sunt, quam uoluntas intelligendi  que uera sunt. Ad hoc ualet quod scriptum est, Concupisti sapientiam? serua mandata, et Dominus prebebit illam tibi . Mandata utique ad iustitiam pertinentia, iustitiam que ex fide est, que inter tentationum incerta uersatur: ut pie credendo quod nondum intelligit, etiam intelligentie meritum consequatur: quantum enim ualet, quod modo commemoraui esse scriptum, Concupisti sapientiam, serua mandata, et Dominus prebebit illam tibi, tantum et illud ualere arbitror, Nisi credideritis, non intelligetis, ut iustitia ad fidem, ad sapientiam uero intelligentia pertinere monstretur. Proinde in his qui flagrant ingenti amore perspicue ueritatis, non est improbandum studium, sed ad ordinem reuocandum: ut a fide incipiant, et bonis moribus nitantur peruenire quo tendunt. In eo quippe quod aduersatur, uirtus est laboriosa; in eo uero quod appetitur, luminosa sapientia. Quid opus est, inquit, credere? quid non mihi ostenditur manifestum aliquod uerbum quo uideam rerum omnium scientie principium? Id enim est in quod maxime ac  primitus inardescit, si uel studiosus est animus rationalis. Cui respondeatur: Pulchrum est quidem quod desideras, et amari dignissimum; sed prius nubit Lia, et postea Rachel. Ardor ergo iste ad id ualeat ut ordo non recusetur, sed potius toleretur; cum autem peruentum fuerit, simul habebitur in hoc seculo non solum speciosa intelligentia, sed etiam laboriosa iustitia. Quamlibet enim acute sinceriterque cernatur a mortalibus incommutabile bonum, adhuc corpus quod corrumpitur aggrauat animam, et terrena inhabitatio deprimit sensum, multa cogitantem . Ad unum ergo tenendum, multa ferenda sunt. Itaque due sunt uxores Iacob libere: ambe quippe sunt filie remissionis peccatorum, hoc est, dealbationis, quod est Laban; uerumtamen una amatur, et altera toleratur; sed que toleratur, ipsa prius et uberius fecundatur: ut si non propter se ipsam, certe propter filios diligatur: labor enim iustorum maximum fructum  habet in eis quos regno Dei generant, inter multas tentationes et tribulationes predicando Euangelium; et eos, propter quos sunt in laboribus abundantius, in plagis supra modum, in mortibus frequenter; propter quos habent foris pugnas, intus timores, gaudium et coronam suam uocant. Nascuntur autem eis facilius atque copiosius ex illo sermone fidei quo predicant Christum crucifixum, et quidquid humanitatis eius citius humana cogitatione percipitur, et infirmos etiam Lie oculos non perturbat. Rachel autem clara aspectu mente excedit Deo, et uidet in principio uerbum Deum apud Deum , et uult parere et non potest, quia generationem eius quis enarrabit? Proinde uita que studio contemplationis competit, ut ea que carni sunt inuisibilia, non infirmis oculis mentis per ea que facta sunt intellecta conspiciat, et sempiternam Dei uirtutem ineffabiliter cernat, uacare uult ab omni negotio, et ideo sterilis; affectando quippe otium quo studia contemplationis ignoscunt, non contemperatur infirmitati hominum qui in uariis  pressuris sibi dederant subueniri; sed quia et ipsa procreandi caritate inardescit, uult docere quod nouit: neque enim inuidia tabescit, cum uidet sororem labore agendi atque patiendi filiis abundantem; sed dolet potius currere homines ad eam uirtutem qua eorum infirmitatibus necessitatibusque consulitur, quam ad illam unde diuinum et incommutabile aliquid discitur. Hic dolor figuratus uidetur in eo quod scriptum est, Et zelauit Rachel sororem suam. Proinde quia liquidus purusque intellectus de illa substantia que corpus non est, ad carnis sensum non pertinet, et uerbis carne editis exprimi non potest; elegit doctrina sapientie per quaslibet corporeas imagines et similitudines utcumque cogitanda insinuare diuina, quam ab officio talia docendi cessare; sicut elegit Rachel ex uiro suo et ancilla suscipere filios, quam sine filiis omnino remanere. Bala quippe interpretari dicitur inueterata. Hanc habuit ancillam Rachel. De ueteri quippe uita carnalibus sensibus dedita corporee  cogitantur imagines, etiam cum aliquid de spiritali et incommutabili substantia diuinitatis auditur. Suscepit et Lia de ancilla sua filios, amore numerosioris prolis accensa. Inuenimus autem Zelpham eius ancillam interpretari, os hians. Quapropter ad predicatores fidei euangelice, quorum os hiat, et cor non hiat, cum in Scripturis aduerterimus, hec intelligitur ancilla Lie. Scriptum est enim de quibusdam, Populus hic labiis me honorat, cor autem eorum longe est a me . Et talibus apostolus dicit, Qui predicas non furandum, furaris; qui dicis non mechandum, mecaris . uerum ut etiam per hanc conditionem libera illa uxor Iacob laborans filios heredes regni suscipiat, ideo Dominus dicit: Que dicunt facite, que autem faciunt, facere nolite . Unde in labore uinculorum uita apostolica: siue, inquit, occasione, siue ueritate, Christus annuntietur, et in hoc gaudeo, sed et gaudebo; tamquam et ancilla pariente de prole numerosiore. Letatus est quidem Lie affectus ex beneficio Rachel  editus, cum uirum suum secum debita nocte cubiturum, acceptis a filio Lie mandragoricis cum sorore cubitare permisit. De hoc autem pomi genere opinari quosdam scio, quod acceptum in escam sterilibus feminis fecunditatem paret; ac per hoc putant omnimodo institisse Rachel ut hoc a filio sororis acciperet cupiditate pariendi: quod ego non arbitrarer, nec si tunc concepisset; nunc uero cum post Lie duos alios ab illa nocte partus Dominus ei prolem donauerit, nichil est cur de mandragora tale aliquid suspicemur, quale in nulla femina experti sumus. Dicam ergo quid sentiam, dicant hinc forte meliora doctiores: cum enim hec mala ipse uidissem, et propter istum ipsum sacre lectionis locum, id mihi obtigisse gratularer, rara enim res est, naturam eorum diligenter, quantum potui, perscrutatus sum, non aliqua a communi sensu remotiori scientia, que docet uirtutes radicum et potestates herbarum, sed  quantum mihi et cuilibet homini renuntiabat uisus, et olfactus, et gustus. Proinde rem comperi pulchram et suaueolentem, sapore autem insipido; et ideo cur eam mulier tantopere concupierit, ignorare me fateor, nisi forte propter pomi raritatem et odoris iucunditatem. Cur uero ipsam rem gestam sancta Scriptura tacere noluerit, que non utique talia desideria muliercularum nobis pro magno insinuare curaret, nisi aliquid in eis magnum querere commoneret, nichil amplius coniicere ualeo, quam quod ex illo communi sensu mihi suggeritur: ut illo mandragorico pomo figurari intelligam famam bonam, non eam que confertur, cum laudant hominem pauci iusti atque sapientes, sed illam popularem, qua etiam maior et clarior notitia comparatur; non ipsam per sese expetendam, sed intentioni bonorum, qua generi humano consulunt, pernecessariam. Unde dicit Apostolus, Oportet etiam testimonium habere bonum ab eis qui foris sunt . Qui licet parum sapiant, reddunt tamen plerumque labori eorum per  quos sibi consulitur, et splendorem laudis, et odorem bone opinionis. Nec ad istam gloriam popularem primi perueniunt eorum qui sunt in Ecclesia, nisi quicumque in actionum periculis et labore uersantur. Propterea Lie filius mala mandragorica inuenit exiens in agrum, id est, honeste ambulans ad eos qui foris sunt. Doctrina uero illa sapientie, que a uulgi strepitu remotissima in contemplatione ueritatis dulci delectatione defigitur, hanc popularem gloriam quantulamcumque non assequeretur, nisi per eos qui in mediis turbis agendo ac suadendo populis presunt, non ut presint, sed ut prosint: quia dum isti actuosi et negotiosi homines, per quos multitudinis administratur utilitas, et quorum auctoritas populis chara est, testimonium perhibent etiam remotiori uite propter studium conquirende et contemplande ueritatis, otiose quodammodo mala mandragorica per Liam ueniunt ad Rachel. Ad ipsam uero Liam per filium primogenitum, id est, per honorem  fecunditatis eius, in qua est omnis fructus laboriose atque inter incerta tentationum periclitantis actionis, quam plerique bono ingenio prediti, studioque flagrantes, quamuis idonei regendis populis esse possint, tamen uitant propter turbulentas occupationes, et in doctrine otio, tamquam speciose Rachel fruuntur amplexibus. Sed quia bonum est ut etiam hec uita latius innotescens popularem gloriam mereatur, iniustum est autem ut eam consequatur, si amatorem suum administrandis ecclesiasticis curis aptum et idoneum in otio detinet, nec gubernationi communis utilitatis impartit, propterea Lia sorori sue dicit, Parum est tibi quod uirum meum accepisti, insuper et mandragoras filii mei uis accipere? per unum uirum significans eos omnes qui cum sint agendi uirtute habiles, et digni quibus regimen Ecclesie committatur ad dispensandum fidei sacramentum, illi accensi studio doctrine atque indagande et contemplande sapientie, se ab omnibus actionum molestiis remouere, atque in otio discendi atque docendi  recondere uolunt. Ita ergo dictum est, Parum est tibi quod accepisti uirum meum, insuper et mandragoras filii mei uis accipere? Ac si diceretur, Parum est quod homines fauore rerum gerendarum necessarios in otio detinet uita studiosorum, insuper et popularem gloriam requirit? Proinde ut eam iuste comparet, impartit Rachel uirum suum sorori sue illa nocte: ut scilicet qua uirtute laboriosa regimini populorum accommodati sunt, etiam si scientie uacare deligerent, suscipiant experientiam tentationum, curarumque sarcinam pro utilitate communi, ne ipsa doctrina sapientie, cui uacare statuerunt, blasphemetur, neque adipiscatur ab imperitioribus populis existimationem bonam, quod illa poma significant, et quod necessarium est ad exhortationem discentium. Sed plane ut hanc curam suscipiant, ui coguntur. Satis et hoc significatum est, quod cum ueniret de agro Iacob, occurrit ei Lia, eumque detinens ait, Ad  me intrabis, conduxi enim te pro mandragoris filii mei; tamquam diceret, Doctrine quam diligis uis conferre bonam opinionem, noli defugere officii laborem. Hec in Ecclesia geri, quisquis aduerterit, cernit. Experimur in exemplis quod intelligimus in libris. Quis non uideat geri toto orbe terrarum, uenire omnes ab operibus seculi, et ire in otium agnoscende ueritatis, tamquam in amplexum Rachel, et excipi de transuerso ecclesiastica necessitate, atque ordinari in labore tamquam Lia dicente, Ad me intrabis, quibus caste mysterium Dei dispensantibus ut in huius seculi nocte Deo generent filios Dei, laudantur a populis etiam in illa uita cuius amore conuersi spem seculi reliquerunt, et ex cuius professione ad ministerium regende plebis assumpti sunt: id enim agunt in omnibus laboribus suis, ut illa professio a qua se conuerterant, quia tales rectores populis dedit, latius et clarius glorificetur: tamquam Iacob non recusante noctem Lie, ut Rachel pomis suaueolentibus et clare nitentibus potiatur; que aliquando et ipsa  prestante misericordia Dei, per se ipsam parit, uix tandem quidem, quia perrarum est, ut, In principio erat uerbum, et uerbum erat apud Deum, et Deus erat uerbum; et quidquid de hac re sapienter dicitur, sine phantasmate carnalis cogitationis et salubriter uel ex parte capiatur. Sequitur:

 Da mihi uxores et liberos meos, pro quibus seruiui tibi, ut abeam; tu nosti seruitutem qua seruiui tibi. Ait ei Laban, Inueniam gratiam in conspectu tuo; experimento didici quod benedixerit mihi Deus propter te; constitue mercedem tuam quam dem tibi. At ille, Tu nosti, inquit, quomodo seruierim tibi, et quanta in manibus meis fuerit possessio tua. Modicum habuisti antequam uenirem ad te, et nunc diues effectus es, benedixitque tibi Deus ad introitum meum. Satis aduertendus est et notandus Scripturarum sensus, ne, cum ita quisque locutus fuerit, quasi gloriari uideatur; multum enim interest quod adiecit, Benedixit te Deus in introitu meo; ingressum enim  uoluit intelligi, gratias hinc agens Deo. Sequitur:

 Dixitque Laban, Quid dabo tibi? At ille ait, Nihil uolo; sed si feceris quod postulo, iterum pascam et custodiam pecora tua. Gyra omnes greges tuos, et separa cunctas oues uarias et sparso uellere: et quodcumque fuluum et maculosum uariumque fuerit, tam in ouibus quam in capris, erit merces mea. Respondebitque mihi cras iustitia mea, quando placiti tempus aduenerit coram te; et omnia que non fuerint uaria, et maculosa, et fulua, tam in ouibus quam in capris, furti me arguent. Dixitque Laban, Gratum habeo quod petis. Et separauit in die illo capras, et oues, et hircos, et arietes uarios et maculosos; cunctum autem gregem unius coloris, id est alui et nigri uelleris, tradidit in manus filiorum suorum, et posuit spatium itineris inter generum et se, dierum trium, qui pascebat reliquos greges eius. Tollens ergo Iacob uirgas populeas uirides et amygdalinas, et ex platanis, ex parte decorticauit eas, detractisque corticibus, in his que spoliata fuerant candor apparuit; illa uero que integra erant uiridia permanserunt;  atque in hunc modum color effectus est uarius. Posuitque eas in canalibus ubi effundebatur aqua, ut cum uenissent greges ad bibendum, ante oculos haberent uirgas, et in aspectu earum conciperent; factumque est in ipso calore coitus, ut oues intuerentur uirgas, et parerent maculosa et uaria, et diuerso colore sparsa. In facto Iacob qui uirgas excorticauit, detrahens ut album uarie appareret, sic in conspectu fetus pecorum uariarentur, cum matres in alueis aquarum biberent, et uisis uirgis illam uarietatem conciperent, ut ex duplici desiderio dum auide bibunt et ascenduntur a maribus, tales fetus conciperent quales umbras arietum desuper ascendentium in aquarum speculo contemplabantur: ex uirgis enim in canalibus posius uarius erat etiam imaginum color. Nec mirum hanc in conspectu feminarum esse naturam, ut quales perspexerint, siue mente conceperint, in extremo uoluptatis estu que concipiunt,  talem sobolem procreent; cum hoc ipsum etiam in equarum gregibus apud Hispanos dicatur fieri. Multa dicuntur similiter fieri in animalium fetibus; et Quintilianus in ea controuersia in qua accusabatur matrona, quod Aethiopem peperit, pro defensione illius argumentatur, hanc concipientium esse naturam, quam supra diximus. Sed et mulieri accidisse traditur, et scriptum reperitur in libris antiquissimi et peritissimi medici Hippocratis, quod suspicione adulterii fuerat punienda, cum pulcherrimum peperisset utrique parenti generique dissimilem, nisi memoratus medicus soluisset questionem, illos admonens querere ne forte aliqua talis pictura esset in cubiculo, qua inuenta, mulier a suspicione liberata est. Sed ad hanc rem, quam fecit Iacob, uirgarum ex diuersis arboribus trium copulatio quid contulerit utilitatis, quod attinet ad uarias pecudes multiplicandas, non apparet omnino; nec aliquid ad hoc commodi interest, utrum ex unius generis ligno uarientur uirge, an plura sint lignorum genera, cum sola queratur  lignorum uarietas. Ac per hoc cognouit inquiri prophetiam aliquam res ista, quam sine dubio, ut propheta, fecit Iacob, et ideo nec fraudis arguendus est; non enim tale aliquid nisi reuelatione spiritali eum fecisse credendum est. uirge populee et amygdaline, siue ex platanis, testimonia intelligenda sunt ex lege atque prophetis et agiographis; que Dominus noster ex parte decorticauit, et ex parte in proprio colore dimisit: decorticauit enim cum dicit: Scriptum est, Oculum pro oculo, dentem pro dente; ego autem dico uobis, non reddere aduersario omnino talionem ; uel cum interrogatus a Iudeis si deberet uxorem quis iuxta preceptum Moysi quacumque ex causa dimittere, respondisse scribitur, ad duritiam cordis eorum fuisse a Moyse preceptum: nam ab initio non ita fuisse ; et iterum, Scriptum est enim, Diliges proximum tuum, et odio habebis inimicum tuum; ego autem dico uobis: Orate pro inimicis uestris, et benefacite his qui uos persequuntur  ; et cetera: hunc enim uersiculum ex parte decorticare uisus est, cum dicit debere diligi inimicum; ex parte uero in proprio colore dimisit, illud uidelicet quod de diligendo proximo ante premisit: oues enim accipiendi sunt ii qui ad fidem ueniunt Christi; arietes uero, beati intelligendi sunt apostoli, seu Ecclesiarum ministri; canales autem aquarum. Euangeliorum accipiendi sunt libri; uirge uero testimonia sunt ueteris Testamenti, que Euangeliis contexta noscuntur. Primum autem tempus conceptionis, aut Pentecostes accipiendus est dies, in qua per predicationem apostolorum, uelut primitiui tria millia uirorum scribuntur simul concepisse diuinum sermonem; aut certe tempus accipiendum est Quadragesime aut Pasche, in quo penitentibus et catechumenis iuxta intelligentie illorum mensuram, aut spiritaliter Scripturarum testimonia proferuntur, aut certe secundum historie textum, utrisque uidelicet apta, ex quibus ualeant auditu concipere, et fructus bonorum operum  procreare. Decorticantur enim simul uirge, cum Scripturarum testimonia, que secundum historiam nequaquam stare uidentur, spiritaliter a sacerdotibus explanantur, ut de lepra parietis et pellicule staminis et subtegminis in Leuitico scriptum est. Quod autem pro mercede sua Iacob uarium et fuluum siue maculosum tam in ouibus quam in capris sibi dicit dari, hoc significat quod in Euangelio Scribis et Phariseis legitur respondisse: Non ueni uocare iustos, sed peccatores in penitentiam . Quod uero ait: Respondebit mihi cras iustitia mea, iudicii tempus indicat, quando fidelibus redditurus est beatitudinis sempiternam mercedem, et infidelibus ac preuaricatoribus penarum illaturus est ultionem. Intellectus sacri eloquii inter textum et mysterium tanta est libratione pensandus, ut utriusque partes lance moderata, hinc neque nimie discussionis pondus deprimat, neque rursum torpor incurie uacuum relinquat.  Multe quippe eius sententie iuxta allegoriarum conceptionem sunt grauide, ut quisquis eas ad solam historiam tenere nititur, earum notitia per suam incuriam priuetur. Nonnulli uero ita exterioribus preceptis inseruiunt, ut, si qui ea subtilius penetrare uoluerint, intus quidem nichil inueniant, sed hoc sibi etiam quod foris loquuntur abscondant. Unde bene quoque narratione historica per significationem dicitur, Tollens Iacob uirgas populeas uirides et amygdalinas, et ex platanis, ex parte decorticauit eas, et reliqua. Quid est uirgas uirides et amygdalinas, et ex platanis, ante oculos gregum ponere, nisi per Scripturarum seriem antiquorum Patrum uitas atque sententias in exemplum populis prebere, que nimirum quia iuxta rationis examen recte sunt, uirge nominantur. Quibus ex parte corticem subtrahit, ut in his que exspoliantur intimus candor appareat, et ex parte corticem seruat, ut sicut fuerant, exterius in uiriditate permaneant; uariusque uirgarum color efficitur, dum cortex ex parte subtrahitur et ex parte  retinetur; ante considerationis enim nostre oculos, precedentium Patrum sententie quasi uirge uarie ponuntur. In quibusdam plerumque intellectum littere fugimus, et quasi corticem subtrahimus, et dum plerumque intellectum littere sequimur, quasi corticem reseruamus; dumque ab ipsis cortex littere subducitur, allegorie candor interior demonstratur; et dum cortex relinquitur, exterioris intelligentie uirentia exempla monstrantur. Quas bene Iacob in aque canalibus posuit, quia et Redemptor noster in libris eas sacre scientie, quibus nos intrinsecus infundimur, fixit. Aspicientes arietes cum ouibus ceunt, quia rationales nostri spiritus, dum in earum intentione defixi sunt, singulis quibusque actionibus permiscentur, ut tales fetus operum procreent, qualia exempla precedentium in uocibus preceptorum uident, et diuersum colorem proles boni operis habeant, quia et nonnumquam, subtracto littere cortice, altius interna considerat, et reseruato nonnumquam  historie tegmine, bene se in exterioribus format.

 Igitur quando primo tempore ascendebant oues, ponebat Iacob uirgas in canalibus aquarum ante oculos arietum et ouium, ut in earum contemplatione conciperent, usque in eum locum, Ubi mutastis mercedem meam decem uicibus. Hoc enim quando et quomodo factum sit, Scriptura non narrat; sed utique factum est quod iste commemorat: nam dixit et hoc uxoribus suis, quando eas uocauit in campo: conquerens enim de patre illarum, ait inter cetera, Et mutauit mercedem meam decem uicibus, siue decem agnorum. Intelligitur ergo per singula tempora partus ouium, cum uideret Laban tales fetus esse natos, quales placuerat ut ad Iacob pertinerent, fraude pactum mutasse; et dixisse, ut futuro fetu alios pecudum colores in mercede haberet Iacob. Cum autem ille uirgas uarias non supponebat, non nascebantur uarii, sed unius coloris, que Iacob ex nouo pacto auferebat. Quod cum uidisset Laban, rursum  pactum fraude mutauit, ut ad Iacob uarie pertinerent. Tunc illarum suppositione uirgarum, uaria nascebantur. Ergo quod ait Iacob uxoribus, Mutauit mercedem meam decem uicibus, et postea ipsi Laban similiter, non ita dixit quasi prouenerit socero eius ipsa fraus: ut enim ei non proueniret, Deum sibi dixit aduersum illum affuisse. Decem uero uices pro decem temporibus posuit quibus oues quas pascebat per sexenium peperunt; bis quippe pariebant in anno: contigerat enim ut primo anno quo inter se pacti sunt, et ad eas pascendas placito huius mercedis accessit, semel parerent in fine anni; quia cum accessit, iam semel pepererant, rursusque sexto anno, id est, ultimo, cum semel peperissent, exorta necessitate profectionis, prius recederet quam iterum parerent; ac per hoc cum primus annus atque ultimus duos ouium partus sub illo haberent, hoc est, singulos, medii uero quatuor anni binos, fiunt  omnes decem. Nec mirum quod hec decem tempora nomine uicissitudinum appellauit, quia iisdem temporibus nascebantur: uelut si quisquam dicat, per tot uindemias aut tot messes, quibus intelligatur numerus annorum. Pecudum autem illius regionis fecunditas, sicut Italicarum, tanta fertur, ut bis in anno patiant. Sequitur:

 Surrexit itaque Iacob, et impositis liberis et coniugibus super camelos abiit, tulitque omnem substantiam et greges, et quidquid in Mesopotamia acquisierat, pergens ad Isaac patrem suum ad terram Chanaan. Eo tempore Laban ierat ad tondendas oues, et Rachel furata est idola patris sui, noluitque Iacob confiteri socero suo quod fugeret. Cumque abiisset tam ipse quam omnia que iuris eius erant, et amne transmenso pergeret contra montem Galaath. Non quod eo tempore Galaath mons diceretur, sed per anticipationem, ut frequenter diximus, illo uocatur nomine, quo postea nuncupandus est. Nuntiatum est Laban die tertio quod fugeret Iacob. Qui assumptis  fratribus suis persecutus est eum diebus septem, et comprehendit eum in monte Galaath, uiditque in somnis dicentem sibi Deum, Caue ne quidquam aspere loquaris contra Iacob. Iamque Iacob extenderat in monte tabernaculum, quando ille consecutus est eum cum fratribus suis. In eodem monte fixit tentorium, et dixit ad Iacob: Cur ignorante me fugere uoluisti, nec indicare mihi, ut prosequerer te cum gaudio, et canticis, et tympanis et citharis? Non es passus ut oscularer filios meos et filias? Stulte operatus es. Et nunc ualet quidem manus mea reddere tibi malum; sed Deus patris tui heri dixit mihi, Caue ne loquaris cum Iacob quidquam durius? Esto: ad tuos ire cupiebas, et desiderio tibi erat domus patris tui, cur furatus es deos meos? Notandum est quod a principio libri nunc primum inuenimus deos gentium; superioribus quippe Scripture locis Deum nominabant. Sequitur:

 Tulit itaque lapidem, et erexit illum in titulum. Diligenter enim aduertendum est quomodo  istos titulos in rei cuiusque testimonio constituebant, non ut eos pro diis colerent, sed ut in eis aliquid significaretur. Sequitur:

 Quem uocauit Laban, Tumulum testis; et Iacob, Aceruum testimonii: uterque iuxta proprietatem lingue sue. Traditur ab eis qui et Syram et Hebream linguam nouerunt, propter proprietatis sue cuiusque factum; fieri enim solet ut alia lingua non dicatur uno uerbo quod alia dicitur, et uicinitate significationis quidque appelletur; erat enim Laban Syrus, et antiquam linguam parentum prouincie in qua habitabat sermone non mutauerat; hoc enim medie positum est, quod utrique conueniret, et ei qui dixerat, Aceruus testimonii, et ei qui dixerat, Tumulus testis. Sequitur:

 Intueatur Dominus et iudicet inter nos, quando recesserimus a nobis, si afflixeris filias meas, et si introduxeris uxores alienas super eas. Nullus sermonis nostri testis est absque Deo, qui presens respicit. Quod dicit Laban, Nullus sermonis nostri  testis est absque Deo, qui presens respicit, nullus extraneorum preter testificationem Dei, quem ita habere deberent, tamquam nemo cum eis esset quem testimonio eius iungerent. Post longam igitur seruitutem quam Iacob apud socerum suum pro uxoribus uelut mercenarius sustinuit, precepit ei Dominus ut reuerteretur in patriam suam; tunc ignorante socero cum uxoribus et comitatu properauit. Laban autem consecutus est eum in montem Galaath cum furore, atque idola que Rachel furata erat apud eum requisiuit, nec reperit. Quid igitur ipsum hoc sibi figura liter uelit, inquiramus. Dum Laban superius aliam gerat personam, nunc tamen diaboli typum figurat. Laban quippe interpretatur dealbatio. Dealbatio autem diabolus non inconuenienter accipitur, qui cum sit ex merito tenebrosus, transfigurat se in angelum lucis . Huic seruiuit Iacob ex patre reproborum Iudaicus populus, ex cuius carne incarnatus Dominus  uenit. Potest etiam per Laban mundus exprimi, qui cum furore Iacob persequitur, quia electos quosque, qui Redemptoris nostri membra sunt, persequendo opprimere conatur. Huius filiam, id est, seu mundi, seu diaboli, Iacob abstulit, cum sibi Christus Ecclesiam ex gentilitate coniunxit; quam et de domo patris abstraxit, quia ei per prophetam dicit, Obliuiscere populum tuum et domum patris tui . Quid uero in idolis, nisi auaritia designatur? Unde per Paulum dicitur, Et auaritia que est idolorum seruitus . Laban ergo ueniens apud Iacob, idolum non inuenit, quia ostensis mundi thesauris diabolus in Redemptore nostro uestigia concupiscentie terrene non reperit. Sed que Iacob non habuit, ea Rachel sedendo cooperuit. Per Rachel quippe, que et ouis dicitur, Ecclesia figuratur. Sedere autem, est humilitatem penitentie appetere, sicut scriptum est, Surgite postquam sederitis . Rachel ergo idola sedendo cooperuit, quia sancta Ecclesia Christum sequens, uitium terrene concupiscentie per humilitatem  penitentie cooperuit. De hac cooperatione per prophetam Dauid dicitur, Beati quorum remisse sunt iniquitates, et quorum tecta sunt peccata . Nos quidem Rachel illa significabat, qui idola sedendo premimus, si culpas auaritie penitendo damnamus. Que auaritie immunditia non illos qui uiriliter currunt impedit, quibus dicitur, uiriliter agite et confortetur cor uestrum ; sed hos maxime impedit, qui quasi effeminato gressu gradientes, per blandimenta seculi resoluuntur. Unde illic eiusdem Rachelis hec uerba sunt, Iuxta consuetudinem feminarum nunc accidit mihi: id est, quasi muliebria se habere innotuit. Laban autem postquam persecutus esset Iacob, et inuenisset eum, et locuti essent inter se inientes fedus, tulit Iacob lapidem, et erexit illum in titulum, dixitque fratribus suis, Afferte lapides. Qui congregantes fecerunt tumulum, quem uocabat Laban, Tumulum testis; et Iacob, Aceruum testimonii. Inter fideles enim tam Iudeos quam gentes, testis est lapis  eminens similitudine Christi, et aceruus lapidum, quod est turba credentium. Sequitur:

 Iacob quoque abiit itinere quo ceperat, fueruntque ei obuiam angeli Dei: quos cum uidisset, ait. Castra Dei sunt hec. Et appellauit nomen loci illius Manaim, id est, castra. Castra Dei que uidit Iacob in itinere, nulla dubitatio est quod angelorum fuerit multitudo. Ea quippe in Scripturis, celi militia nominatur. Pulchre ad fratrem iturus inimicum, angelorum se comitantium excipitur choris.

 Misit autem nuntios ante se ad Esau fratrem suum in regionem Edom, precepitque eis, dicens, Sic loquimini domino meo: Hec dicit frater tuus Iacob, Apud Laban peregrinatus sum, et fui usque in presentem diem. Habeo boues, et asinos, et oues, et seruos atque ancillas; mittoque legationem ad dominum meum, ut inueniam gratiam in conspectu tuo. Reuersi sunt ad Iacob nuntii, dicentes, uenimus ad Esau fratrem tuum, et ecce properat in occursum tuum cum quadringentis  uiris. Timuit Iacob ualde, et perterritus diuisit populum qui secum erat, greges quoque, et oues, et boues, et camelos in duas turmas. Queri potest quomodo habuerit fidem promissionis Dei, quando quidem dixit, Si uenerit ad turmam primam frater meus, et percusserit eam, alia turma, que reliqua est, saluabitur. Sed etiam hoc fieri potuit, ut auerteret castra eius Esau; et tamen Deus post illam afflictionem adesset, ut liberaret eum, et que promisit impleret. Et admonendi sumus hoc exemplo ut quamuis credamus in Deum, faciamus tamen que facienda sunt ab hominibus in presidium salutis; ne pretermittentes ea Deum tentare uideamur. Denique post hec que uerba dicat idem Iacob, considerandum est: Deus, inquit, patris mei Abraham, et Deus patris mei Isaac, qui dixisti mihi, Reuertere in terram tuam, et in locum natiuitatis tue, et bene faciam tibi; minor sum cunctis miserationibus, et ueritate quam explesti seruo  tuo: in baculo meo transiui Iordanem istum, et nunc cum duabus turmis regredior; erue me de manu fratris mei, quia ualde eum timeo, ne forte ueniens percutiat matrem cum filiis; tu locutus es quod bene faceres mihi, et dilatares semen meum sicut arenam maris, que pre multitudine numerari non potest. Satis in his uerbis et humana infirmitas et fides pietatis apparet. Sequitur: Cumque dormisset ibi nocte illa, separabat de his que habebat munera Esau fratri suo, capras ducentas, hircos uiginti, oues ducentas, et arietes uiginti, camelos fetas cum pullis suis triginta, uaccas quadraginta, et tauros uiginti, asinas uiginti, et pullos earum decem; et misit per manus seruorum suorum singulos seorsum greges. Dixitque pueris suis, Antecedite me, et sit spatium inter gregem et gregem. Et precepit priori, dicens, Si obuium habueris Esau fratrem meum, et interrogauerit te, cuius es? aut, quo uadis? et cuius sunt ista que sequeris? respondebis, Serui tui Iacob; munera misit domino meo Esau: ipse quoque post nos uenit. Similiter mandata dedit secundo ac tertio, et cunctis qui sequebantur  greges, dicens: Iisdem uerbis loquimini ad Esau, cum inueneritis eum; et addetis, Ipse quoque seruus tuus iter nostrum insequitur; dixit enim, Placabo illum muneribus que precedunt, et postea eum uidebo: forsitan propitiabitur mihi. Precesserunt itaque munera ante eum; ipse uero mansit nocte illa in castris; dixit enim, Placabo uultum eius in muneribus precedentibus eum, Scriptor libri narrat de Iacob; dixit enim, Placabo uultum eius.

Hucusque uerba Iacob dixisse intelligitur; cetera uero sua intulisse, quod ait, In muneribus precedentibus eum: tamquam diceret, In muneribus que precedebant Iacob, placabo uultum fratris mei; ordo enim uerborum Iacob: Placabo uultum eius, et post hec uidebo faciem eius; forsitan enim suscipiet faciem meam; interposita autem sunt uerba scriptoris, In muneribus precedentibus eum. Sequitur:

 Cumque mature surrexisset, tulit duas uxores suas et totidem famulas cum undecim filiis,  et transiuit torrentem Iaboch: transductisque omnibus que ad se pertinebant, remansit solus; et ecce uir luctabatur cum eo usque mane. Qui cum uideret quod eum superare non posset, tetigit neruum femoris eius, et statim emarcuit. Dixitque ad eum: Dimitte me, iam enim ascendit aurora. Respondit: Non dimittam te, nisi benedixeris mihi. Ait ergo: Quod nomen est tibi? Respondit: Iacob. At ille: Nequaquam, inquit, Iacob appellabitur nomen tuum, sed Isrel: quoniam si contra Deum fortis fuisti, quanto magis contra homines preualebis? Interrogauit eum Iacob: Dic mihi quo appellaris nomine? Respondit: Cur queris nomen meum, quod est mirabile? Et benedixit eum in eodem loco. uocauitque Iacob nomen loci illius Phanuel, dicens: uidi Dominum facie ad faciem, et salua facta est anima mea. Sensus itaque hic est: Non uocabitur nomen tuum Supplantator, hoc est Iacob; sed uocabitur Princeps cum Deo, hoc est Isrel; quomodo enim ego princeps sum, sic et tu, qui mecum luctari potuisti, Princeps uocaberis. Si autem mecum, qui Deus sum, siue angelus  , pugnare potuisti, quanto magis cum hominibus, hoc est, cum Esau, quem formidare non debes? Illud autem quod in libro Nominum interpretatur, Isrel, uir uidens Deum, siue mens uidens Deum, omnium pene sermone detritum, non tam uere quam uiolenter mihi interpretatum uidetur. Quamuis igitur grandis auctoritatis sint, et eloquentie ipsorum nos umbra opprimat, qui Isrel, uirum siue mentem uidentem Deum, transtulerunt, nos magis Scripture, et angeli, uel Dei, qui Isrel ipsum uocauit, auctoritate ducimur, quam cuiuslibet eloquentie secularis. Hoc autem nomen illi ab angelo impositum qui cum illo fuit in itinere de Mesopotamia redeunte luctatus, typum Christi euidentissime gerit. Nam quod ei preualuit Iacob utique uolenti, ut mysterium figuraret, significat passionem Christi, ubi uisi sunt ei preualere Iudei. Et tamen benedictionem ab eodem angelo quem superauerat  impetrauit; ac sic huius nominis impositio benedictio fuit. Interpretatur autem Isrel, princeps cum Deo; siue, ut alii uolunt, uir uidens Deum, quod erit in fine premium sanctorum omnium. Tetigit porro illi idem angelus, ueluti preualenti, latitudinem femoris, eumque isto modo claudum reddidit. Erat itaque unus atque idem Iacob, et benedictus et claudus: benedictus, in eis qui in Christum ex eodem populo crediderunt, atque in infidelibus claudus. Nam femoris latitudo, est generis multitudo. Plures quippe sunt in ea stirpe de quibus prophetice predictum est: Et claudicauerunt a semitis suis . Sequitur:

 Leuans autem Iacob oculos uidit uenientem Esau, et cum eo quadringentos uiros; diuisitque filios Lie et Rachel, ambarumque famularum; et posuit utramque ancillam et liberos earum in principio, Liam uero et filios eius in secundo loco, Rachel autem et Ioseph nouissimos; et ipse progrediens adorauit pronus in terra septies, donec appropinquaret frater eius. Currens itaque obuiam Esau fratri suo,  amplexatus est eum, stringensque collum et osculans fleuit. Leuatisque oculis uidit mulieres et liberos earum, et ait: Quid sibi uolunt isti, et si ad te pertinent? Respondit, Paruuli sunt, quos donauit mihi Deus seruo tuo. Et appropinquantes ancille et filii earum, incuruati sunt. Accessit quoque Lia cum filiis suis, et similiter adorauerunt. Extremi Ioseph et Rachel adorauerunt. Dixitque Esau: Quenam sunt iste turme quas obuiam habui? Respondit, Ut inuenirem gratiam coram domino meo. Et ille ait: Habeo plurima, frater mi, sint tua tibi. Dixitque Iacob: Noli ita facere, obsecro; sed si inueni gratiam in oculis tuis, accipe munusculum de manu mea; sic enim uidi faciem tuam, quasi uiderem uultum angeli Dei. Quid sibi uult quod Iacob ait fratri suo: Propter hoc uidi faciem tuam, quemadmodum cum uidet aliquis faciem Dei? Utrum pauentis et perturbati animi uerba usque in hanc adulationem proruperunt? an secundum aliquem intellectum sine peccato dicta accipi possunt? Fortassis enim quia  dicti sunt et gentium dii, que sunt demonia, non preiudicetur ex his uerbis homini Dei, non enim dixit: Quemadmodum si uiderem faciem Dei; sed, cum uidet aliquis. Ipse autem aliquis, quem significare possit, incertum est. Atque ita fortasse temperata sunt uerba, ut et ipse Esau sibi delatum tantum honorem grate acciperet; et qui hec etiam aliter intelligeret, eum, a quo dicta sunt, nullo crimine impietatis argueret; quod sibi benigno animo dicta hec uerba fraterna sunt, quoniam et post bonam susceptionem metus ipse transierat. Potuit et sic dici, quemadmodum et Moyses Pharaoni Deus dictus est, secundum quod dicit Apostolus: Et si sunt qui dicuntur dii, siue in celo, siue in terra, quemadmodum sunt dii multi et domini multi : maxime quia sine articulo in Greco dictum est, quo articulo euidentissime solet ueri Dei unius fieri significatio; non enim dixit: , sed dixit, . Facile autem hoc intelligunt qua distantia dicatur, qui Grecum eloquium audire atque intelligere solent.  Sequitur:

 Ait Esau ad Iacob: Gradiamur simul, et ero socius itineris tui. Dixit Iacob: Nosti, domine mi, quod paruulos habeam teneros, et oues ac boues fetas mecum; quas si plus in ambulando fecero laborare, morientur una die cuncti greges. Precedat dominus meus ante seruum suum, et ego sequar paulatim uestigia eius, sicut uidero posse paruulos meos, donec ueniam ad dominum meum in Seir. Hoc enim, sicut Scriptura diuina narrat, Iacob non fecit, ut ad Esau perueniret in Seir; sed eo perrexit itinere quod dirigebat ad suos. An forte ueraci animo promiserat, sed aliud postea cogitando elegit? Sequitur:

 Et Iacob uenit in Sochot, ubi edificata domo, et fixis tentoriis, appellauit nomen loci illius Sochot, id est, tabernacula; transiuitque Salem urbem Sycimorum, que est in terra Chanaan, postquam reuersus est de Mesopotamia Syrie, et habitauit iuxta  oppidum, emitque partem agri, in quo fixit tabernacula, a filiis Emor. patris Sichem, centum agnis; et erecto ibi altari inuocauit super illud fortissimum Deum Isrel. Est autem usque hodie ciuitas trans Iordanem hoc uocabulo, id est, Sochot, inter partes Scythopoleos. Et uenit Iacob Salem, ciuitatem Sichem, in terra Chanaan, cum uenisset de Mesopotamia Syrie. Error oboritur quo modo Salem, Sichem ciuitas appelletur, cum Hierusalem, in qua regnauit Melchisedech, Salem ante sit dicta; aut enim unius nominis urbs utraque est, quod etiam de pluribus Iudee locis possumus inuenire, ut idem urbis et loci nomen in alia atque alia tribu sit; aut certe istam Salem, que nunc pro Sichem nominatur, dicimus hic interpretatam consummatam atque perfectam, et illam que postea Hierusalem dicta est pacificam, nostro sermone transferri: utrumque enim accentu paululum declinato hoc uocabulum sonat. Sequitur:

 Egressa est autem Dina filia Lie, ut uideret mulieres regionis illius.  Quam cum uidisset Sichem filius Emor Ethei, princeps terre illius, adamauit eam, et rapuit, et dormiuit cum illa, ui opprimens uirginem, et conglutinata est anima eius cum ea, tristemque blanditiis deliniuit; et pergens ad patrem suum ait: Accipe mihi puellam hanc coniugem. Si iam cum illa dormierat eamque humiliauerat, quomodo postea uirginem uocat, nisi forte uirgo nomen etatis est secundum Hebreum eloquium? an potius per recapitulationem postea commemoratur quod primo factum est? Prius enim potuit intendere anime ipsius, et adamare uirginem, et loqui secundum sensum uirginis; et deinde cum illa dormire eamque humiliare. Dina quippe ut mulieres uideat extranee regionis egreditur, quando unaqueque mens sua studia negligens, actiones alienas curans, extra habitum atque extra ordinem proprium euagatur. Quam Sichem princeps terre uidit et adamauit, quia uidelicet inuentam in curis exterioribus, diabolus corrumpit; et agglutinata est anima eius  cum ea, quia unitam sibi per iniquitatem efficit. Et quia cum mens peccare se conspicit, admissum flere conatur; corrupta autem spes ac securitates uacuas ante oculos uocat, quatenus utilitatem tristitie subtrahat. Recte illic adiungitur: Tristemque blanditiis deliniuit: modo enim aliorum facta grauiora, modo nichil esse quod perpetratum est, modo misericordem Deum loquitur, modo tempus adhuc subsequens ad penitentiam pollicetur: ut dum per hoc decepta mens ducitur, ab intentione penitentie suspendatur: quatenus tunc bona nulla suscipiat, quam nunc mala nulla constristant; et tunc plenius obsidatur suppliciis, que nunc gaudet etiam in delictis. Sequitur:

 Et ecce die tertio quando grauissimus est dolor uulnerum, arreptis, duo Iacob filii, Simeon et Leui, fratres Dine, gladiis, ingressi sunt confidenter; interfectisque omnibus masculis, Emor et Sichem pariter necauerunt, tollentes Dinam de domo Sichem sororem suam. Quibus egressis, introierunt super occisos ceteri filii Iacob et depopulati sunt urbem  in ultionem stupri sororis sue. Apparet ergo his uerbis, non transeunter, sicut uiator solet, illic mansisse Iacob, sed agrum emisse, tabernaculum constituisse, aram instruxisse, ac per hoc diutius in Sichem mansisse, que alio nomine dicitur Salem, que est in terra Chanaan; filiam uero eius, cum in eam uenisset etatem ut amicas habere iam posset, uidere uoluisse filias ciuium loci, atque ita factam esse pro illa cruentissimam cedem et depredationem, que iam, ut puto, questionem non habet: multitudo enim non parua fuit, quia plurimum ditatus erat. Sed filii eius in hoc facto nominantur, quia eiusdem facti principes atque auctores fuerunt. Sequitur:

 Interea locutus est Deus ad Iacob, Surge, et ascende Bethel, et habita ibi; facque altare Deo, qui apparuit tibi quando fugiebas fratrem  tuum. Quare non dixit, Et fac ibi altare mihi, qui apparui tibi; sed Deus dicit: Fac ibi aram Deo, qui apparuit tibi? Utrum Filius ibi apparuit, et Deus Pater hoc dicit? an in aliquo genere locutionis annumerandum, sicut est illud: Pluit Dominus a Domino ?

 Ait: Abiicite deos alienos, qui in medio uestri sunt, et mundamini, et mutate uestimenta uestra, Surgite, et ascendamus in Bethel, et faciamus ibi altare Domino, qui exaudiuit me in die tribulationis mee, et fuit socius itineris mei. Dederunt ergo ei omnes deos alienos quos habebant, et inaures que erant in auribus eorum. At ille infodit ea subter terebinthum, que est post urbem Sichem. Queritur quare inaures, que ornamenta erant et ad idololatriam non pertinebant, nisi quia intelligendum est phylacteria fuisse demoniorum? Nam Rebeccam a seruo Abrahe inaures accepisse Scriptura testatur; quod non fieret, si ei inaures ornamenti gratia non licerent. Ergo ille inaures, que cum idolis date sunt, ut dictum  est, idolorum phylacteria fuerunt. Sequitur:

 Cumque profecti essent, terror Domini inuasit omnes circa regiones, et non sunt ausi persequi recedentes. Incipiamus aduertere quo modo Deus operetur in mentibus hominum: a quo enim timor Dei factus est in illis ciuitatibus, nisi ab illo qui sua promissa in Iacob filiisque eius tuebatur? Sequitur:

 uenit igitur Iacob Luzam, que est in terra Chanaan, cognomento Bethel, ipse et omnis populus cum illo; edificauitque ibi altare, et appellauit nomen loci, domus Dei; ibi enim apparuit ei Deus, cum fugeret fratrem suum. Ecce manifestissime comprobatur Bethel, non Ulamau, ut Septuaginta interpretes dixerunt, sed Luzam, id est, Amygdalum, ante uocitatam; nec mirum debet uideri: multis enim locis hoc accidit, et in ciuitatibus, et in fluminibus, et in quibusque terrarum locis, ut ex aliis atque aliis causis uel adderentur uel mutarentur uocabula, sicut et hominibus. Sequitur:

  Eodem tempore mortua est Debbora, nutrix Rebecce, et sepulta ad radices Bethel subter quercum. uocatumque est nomen loci illius, Quercus fletus. Debbora enim typum gerebat Mosaice legis, que ut apis mella diuine cognitionis et cultus populis prebuit, que ob hoc etiam Domini nutricula fuit, quia, ut Apostolus ait: Natus ex muliere, factus est sub lege . Umbre igitur et imagines legis tunc mortue atque sepulte nascuntur, quando Dominus in passione sua legitur exclamasse: Consummatum est. Quercus uero sub qua Debbora sepulta esse pronuntiatur, crux intelligenda est Domini; que ob hoc quercus est appellata fletus, quia in ea suspensa est uita, que Iudeis incredulis perpetuum intulit luctum. Sequitur:

 Apparuit autem iterum Deus Iacob postquam reuersus est de Mesopotamia Syrie, benedixitque ei, dicens: Non uocaberis ultra Iacob, sed Isrel erit nomen tuum. Et appellauit eum Isrel. Dudum nequaquam ei ab angelo imponitur, sed, quod imponendum a Deo sit, predicitur. Quod igitur futurum  ibi promittitur, hic docetur expletum. Hoc ergo ei dicit iterum Deus in benedictione, que repetitio confirmat magnum promissum in hoc nomine; nam hoc mirum est: quibus enim semel dictum est amplius eos non uocari quod uocabantur, sed quod eis nomen nouum imponebatur, omnino amplius aliquid non uocatos, nisi quod eis impositum sit; istum autem per totam uitam suam appellatum esse Iacob, cui semel Deus dixerat: Non iam uocaberis Iacob, sed Isrel erit nomen tuum. Nimirum ergo nomen hoc ad illam recte intelligitur pertinere promissionem, ubi sic uidebitur Deus, quo modo non est antea patribus uisus; ubi enim non erit nomen uetus, quia nichil remanebit uel in ipso corpore uetustatis, et Dei uisio summum erit premium. Sequitur:

 Ego Deus omnipotens; cresce et multiplicare:  gentes et omnes populi nationum erunt ex te, reges de lumbis tuis egredientur. Utrum gentes secundum carnem, congregationes autem gentium secundum fidem; an utrumque propter fidem gentium dictum est: sed gentes appellari non possunt, una gens Isrel secundum carnem. Sequitur:

 Ille uero erexit titulum lapideum in loco quo locutus fuerat ei Deus. libans super eum libamina, et effundens oleum, uocansque nomen loci illius Bethel. Iterum factum est hoc loco quod factum fuerat, an iterum commemoratum est? Sed quodlibet horum sit, super lapidem libauit Iacob, non lapidi libauit; non sicut idololatre solent aras ante lapides constituere, et tamquam diis libare lapidibus. Sequitur:

 Egressus autem inde, uenit uerno tempore ad terram que ducit Ephrata; in qua cum parturiret Rachel, ob difficultatem partus periclitari cepit; dixitque ei obstetrix, Noli timere, quia et hunc habebis filium. Egrediente autem anima pre dolore,  et imminente iam morte, uocauit nomen filii sui Benoni, id est, filius doloris mei; pater uero appellauit eum Beniamin, id est, filium dextre. Mortua est ergo Rachel, et sepulta in uia que ducit Ephrata, hec est Bethleem, erexitque titulum super sepulcrum eius. Ephrata uero et Bethleem unius urbis uocabulum est, sub interpretatione consimili, siquidem in frugiferam et in domum panis uertitur, propter eum panem qui de celo ibi descendisse legitur. Sed quid sibi uult quod cum eumdem Beniamin Rachel pareret, uocauit nomen eius, filius doloris mei, nisi futurum prophetans ex eius tribu Paulum, qui affligeret filios Ecclesie persecutionis sue tempore? Siue aliter per Beniamin terrestris figurabatur Hierusalem, que est in tribu eiusdem Beniamin cuius populus graui matrem dolore affecit, effundendo sanguinem prophetarum, insuper etiam in necem Christi impiis acclamando uocibus: Sanguis eius super nos et super  filios nostros . Sequitur:

 Egressus inde, fixit tabernaculum trans torrentem gregis; quod alia translatio dicit: Trans torrentem Hader. Hunc locum esse Hebrei uolunt ubi postea templum edificatum est, et turrim Hader, turrim gregis significare, hoc est, congregationis et cetus; quod Micheas propheta testatur, dicens: Et tu, turris gregis, filia Sion , etc.; illoque tempore Iacob trans locum ubi postea templum edificatum est, habuisse tentoria. Sed sequamur ordinem. uia pastorum iuxta Bethleem locus est ubi angelorum grex in ortu Domini cecinit, uel Iacob pecora sua pauit, loco nomen imponens; uel, quod uerius est, uaticinio futurum iam tunc mysterium monstrabatur. Sequitur:

 Cumque habitaret in illa regione, abiit Ruben, et dormiuit cum Bala concubina patris sui, quod illum minime latuit. Ruben concupiscentia motus libidinis, in concubinam patris sui preceps efferbuit. Quod incesti crimen non scriberetur, nisi futura  peruersitas Isrelitici populi prenuntiaretur. Quamquam et in illo qui hoc commisit consideretur esse flagitium, in Scripturis tamen est prophetia futurorum: namque per Ruben primogenitum, populus primogenitus Isrel ex circumcisione significatur. Qui thorum concubine polluit: id est, legem ueteris Testamenti sepe preuaricando commaculauit. Quod autem in concubina lex ueteris Testamenti ponatur, Paulus apostolus docuit, dicens: Abraham duos filios habuit, unum de ancilla, et unum de libera: hec autem duo Testamenta . etc. In quo Agar que concubina fuit, ueteris Testamenti ponitur typo: una est enim perfecta columba genitricis sue, que uirgo casta, regina et sponsa Christi Ecclesia per Euangelium iungitur. Sequitur:

 Erant autem filii Iacob duodecim. Filii Lie: primogenitus Ruben, et Simeon, et Leui, et Iudas, et Issachar, et Zabulon. Filii Rachel: Ioseph, et Beniamin. Filii Bale ancille Rachelis: Dan, et Nepthalim. Filii Zelphe ancille Lie: Gad, et Aser. Hi  filii Iacob qui nati sunt ei in Mesopotamia. Quomodo duodecim filii Isrel computantur qui nati sunt, et dicitur: Hi sunt filii Isrel, qui nati sunt ei in Mesopotamia, cum Beniamin longe postea natus sit, cum iam transisset Bethel, et appropinquaret Bethleem? Hinc frustra quidam conantes istam soluere questionem dixerunt non legendum: Nati sunt, sicut Latini plerique codices habent: sed facti sunt; Grece enim scriptum est, . Ita uolentes intelligi, etiam Beniamin quamuis ibi natus non fuerit, ibi factum tamen, quia iam fuerat in utero seminatus, ut pregnans inde Rachel exisse credatur. Hoc autem modo etiamsi nati sunt legeretur, possent dicere, iam in utero natus erat, quia conceptus erat; sicut et de sancta Maria dictum est ad Ioseph: Quod enim in ea natum est, de Spiritu sancto est . Sed aliud est quod impedit hanc solutionem questionis huius: quia si iam Beniamin ibi conceptus erat, qui filii Iacob grandes inde exierant, uix annorum duodecim  esse poterant. uiginti namque annos illic expleuit, quorum primis septem sine coniugio fuit, donec seruiendo adipisceretur. Ut ergo primo anno quo duxit uxorem ei filius nasceretur, duodecim annorum esse poterat primitiuus cum inde profectus est. Proinde si iam conceptus fuerat Beniamin, intra decem menses omnis illa uia peracta est, et quidquid in itinere ascriptum est: unde sequitur ut filii eius tam paruuli pro sorore sua Dina tantam stragem fecerint, tot homines trucidauerint, ita expugnauerint ciuitatem: in quibus Simeon et Leui, qui primi gladiis accincti intrauerunt ad illos, hominesque peremerunt, unus undecim, alius autem decem annorum fuisse reperiatur; etiamsi per annos singulos sine intermissione illa pepererat: quod utique incredibile est, ab illius etatis pueris illa omnia fieri potuisse, quando et ipsa Dina uix adhuc sex annorum fuit. Proinde aliter soluenda questio est: ut ideo intelligatur  dictum esse commemoratis duodecim filiis. Hi sunt filii Iacob, qui nati sunt ei in Mesopotamia Syrie, quia inter omnes, qui tam multi erant, unus tantum erat non ibi natus: qui tamen inde habuit nascendi causam, quod ibi mater eius patri copulata est. Sed solutio ista questionis, aliquando exemplo locutionis similis firmanda est. Nulla tamen facilior est solutio questionis huius, quam ut per synecdochen accipiatur: ubi enim pars maior est aut potior, solet eius nomine etiam illud comprehendi quod ad ipsum nomen pertinet: sicut ad duodecim apostolos iam non pertinebat Iudas, qui etiam mortuus fuit, cum Dominus resurrexit a mortuis; et tamen ipsius duodenarii numeri nomen Apostolus in Epistola sua tenuit, ubi ait: Cum apparuisset illis duodecim. Cum articulo enim hoc Greci codices habent, ut non possent intelligi quicumque duodecim, sed illi in eo numero insignes. Eo modo locutionis puto et illud a Domino dictum: Nonne ego uos duodecim elegi, et unus ex uobis diabolus est ? ut non ad electionem  ipse pertinere uideretur. Sic quia aptior erat numerus duodecim filiorum Iacob qui nati fuerant in Mesopotamia, ipsorum commemoratione Scriptura complexa est etiam Beniamin, qui non erat ibi natus, et dictum est: Hi filii Iacob qui nati sunt ei in Mesopotamia Syrie. Sequitur:

 He sunt autem generationes Esau: ipse est Edom. Esau accepit uxores de filiabus Chanaan: Ada filiam Elon Hethei et Olibama, filiam Ane filii Sebeon Euei; Basemath quoque filiam Ismel, sororem Nabaioth. Peperit autem Ada Eliphaz; Basemath genuit Rahuel; Olibama edidit Iehus, et Elon, et Chore. Hi filii Esau, qui nati sunt ei in terra Chanaan. Quod post narrationem mortis Isaac, narratur quas uxores acceperit Esau et qui ei filii nati sint, recapitulatio intelligenda est. neque enim post mortem Isaac fieri cepit, cum iam essent Esau et Iacob centum uiginti annorum, nam eos sexagenarius suscepit, et per omnes annos uite sue centum octoginta quinque. Iste est Eliphax, cuius  Scriptura in Iob uolumine recordatur. Sequitur.

 Tulit autem Esau uxores suas, et filios et filias, et omnem animam domus sue, et substantiam, et pecora, et cuncta que habere poterat in terra Chanaan, et abiit in alteram regionem, recessitque a fratre suo Iacob: diuites enim erant ualde et simul habitare non poterant, nec sustinebat eos terra peregrinationis eorum pre multitudine gregum; habitauitque Esau in monte Seir, ipse est Edom. Esau et Edom et Seir, unius nomen est hominis; et quare uarie nuncupetur, supra dictum est. Sed questio est quo modo Scriptura dicat, post mortem Isaac patris sui, Esau abscessisse de terra Chanaan, et habitasse in monte Seir; cum, ueniente de Mesopotamia Iacob fratre eius, legatur quod iam illic habitabit. Proinde quid fieri potuerit, ut Scriptura falli uel fallere non credatur, in promptu est cogitare, quod scilicet Esau, posteaquam in Mesopotamiam frater eius abscessit, noluit habitare cum parentibus suis: siue ex illa commotione qua dolebat se benedictione fraudatum,  siue alia aliqua causa, uel uxorum suarum quas odiosas uidebat esse parentibus, uel qualibet alia, et ceperat habitare in monte Seir; deinde post reditum Iacob fratris sui, facta inter eos concordia, reuersus est et ipse ad parentes; et cum mortuum patrem simul sepeliuissent, quia eos plurimum ditatos terra illa, sicut scriptum est, minime capiebat, abscessit rursus in Seir, et ibi propagauit gentem Idumeorum. Sequitur:

 Reges autem qui regnauerunt in terra Edom, antequam haberent regem filii Isrel, fuerunt hi: Bahale filius Beor, nomenque urbis eius Denaba. Mortuus est autem Bahale, et regnauit pro eo Iobab filius Zare de Bosra. Hunc quidam suspicantur esse Iob, ut in fine uoluminis ipsius additum est. Contra Hebrei de Nachor eum stirpe generatum affirmant, ut iam supra dictum est. Quod autem scriptum est: Hi reges qui regnauerunt in Edom antequam regnaret rex in Isrel, non sic accipiendum  est, tamquam omnes reges nominati sint, usque ad ea tempora quibus ceperunt reges Isrel, quorum primus fuit Saul. Multi enim fuerunt in Edom usque ad tempora Saul, sub temporibus etiam iudicum, quorum tempora fuerunt ante reges. Sed ex his multis, eos solos potuit commemorare Moyses qui fuerunt antequam ipse moreretur. Nec mirum est quod numerantibus ab Abraham per Esau patrem gentis Idumeorum, atque Rahuel filium Esau, et Zara filium Rahuel, et Iobab filium Zare, cui Iobab successit in regnum Balach, qui prius in terra Edom rex fuisse commemoratur, usque ad ultimum regem, quem potuit nominare Moyses, plures generationes inueniuntur quam numerantur ab Abraham per Iacob usque ad Moysen; nam illic inueniuntur fere undecim, hic autem usque ad Moysen ferme septem: fieri enim potuit ut ideo ibi plures nominarentur, quia citius moriendo plures alter alteri successerunt. Sic etiam contigit ut alium ordinem sequens Mattheus, ab Abraham usque ad Ioseph quadraginta duas generationes  numeret ; Lucas autem in ordine alio numerans generationes, non per Salomonem sicut ille, sed per Nathan, ab Abraham usque ad Ioseph quinquaginta quinque commemoret . In illo quippe ordine ubi plures numerantur, citius mortui sunt quam hic, ubi pauciores. Ne forte autem moueat aliquem quod inter reges Edom commemoratur Balach filius Beor, et de similitudine nominis existimet illum esse Balaach qui restitit Moysi ducenti populum Isrel, sciat illum Balaach Moabiten fuisse, non Idumeum; fuisseque filium Sephor, non filium Beor; fuisse etiam ibi tunc filium Beor, Balaam, non Balaach; quem Balaam conduxerat idem Balaach, ad maledicendum populum Isrel.

(Cap. XXXuII.--- Ioseph cum sexdecim esset annorum, pascebat gregem cum fratribus suis, adhuc puer, et erat cum filiis Bale et Zelphe, uxorum patris sui; accusauitque fratres suos apud patrem  crimine pessimo. Isrel autem diligebat Ioseph super omnes filios suos, eo quod in senectute genuisset eum, fecitque ei tunicam polymitam. uidentes autem fratres eius quod a patre plus cunctis fratribus amaretur, oderant eum, nec poterant ei quidquam pacifice loqui. Si sexto decimo anno Ioseph in Aegyptum est uenditus, ante tredecim annos quam moreretur auus eius uenditus inuenitur; sexdecim enim annorum esse non potuit, nisi ante tredecim annos mortis Isaac, centesimo septimo anno uite patris sui Iacob; his enim cum adiecerimus uiginti tres quibus Ioseph usque ad aduentum patris sui fuit in Aegypto, fient anni etatis Ioseph triginta nouem et Iacob centum cum triginta, et nulla erit questio. Sed quoniam Scriptura post mortem Isaac ista narrauit, putatur Ioseph post eiusdem patris sui mortem sexdecim annorum fuisse. Quapropter intelligamus de uita Isaac tamquam multum decrepiti senis tacuisse Scripturam, cum de Iacob et eius filiis loqueretur. uiuo tamen Isaac sexdecim annorum esse cepit Ioseph.  Accidit quoque ut uisum somnium referret fratribus suis, que causa maioris odii seminarium fuit, dixitque ad eos: Audite somnium meum, quod uidi: Putabam nos manipulos ligare in agro, et quasi consurgere manipulum meum, et stare, uestrosque manipulos circumstantes adorare manipulum meum. Responderunt ei fratres eius: Numquid rex noster eris, aut subiiciemur ditioni tue? Hec ergo causa somniorum atque sermonum, inuidie et odii fomitem ministrauit. Aliud quoque uidit somnium, quod narrans fratribus, ait: uidi per somnium, quasi solem et lunam et stellas undecim adorare me; quod cum patri suo et fratribus retulisset, increpauit cum pater, et dixit: Quid sibi uult hoc somnium quod uidisti? Num ego, et mater tua, et fratres tui adorabimus te super terram? Inuidebant igitur ei fratres sui, pater uero rem tacitus considerabat. Quod dicit Iacob ad Ioseph: Quod est somnium hoc quod somniasti? numquid uenientes ueniemus ego, et mater tua, et fratres tui, adorare te super terram, nisi in  aliquo mysterio dictum accipiatur, quo modo intelligitur de matre Ioseph, que iam erat mortua? Unde nec in Aegypto cum sublimaretur putandum est hoc esse completum: quia nec pater eum adorauit, quando ad eum uenit in Aegyptum, nec mater olim defuncta potuit. In Christi ergo persona facile intelligi potest etiam de mortuis, secundum quod dicit Apostolus: Quia donauit ei nomen quod est super omne nomen, ut in nomine Iesu omne genu flectatur, celestium, terrestrium, et infernorum . Sequitur: Perrexit ergo Ioseph post fratres suos, et inuenit eos in Dothaim. Qui cum uidissent eum procul antequam accederet ad eos, cogitauerunt eum occidere, et mutuo loquebantur: Ecce somniator uenit; uenite, occidamus eum, et mittamus in cisternam ueterem, dicemusque: Fera pessima deuorauit eum; et tunc apparebit quid illi prosint somnia sua. Audiens autem hoc Ruben, nitebatur liberare eum de manibus eorum, et dicebat: Non interficiamus animam eius, nec effundamus eius sanguinem, sed proiicite eum in cisternam  hanc, que est in solitudine, manusque uestras seruate innoxias. Hoc autem dicebat, uolens eripere eum de manibus eorum et reddere patri suo. Confestim igitur ut peruenit ad fratres suos, nudauerunt eum tunica talari et polymita, miseruntque in cisternam que non habebat aquam. Et sedentes, ut comederent panem, uiderunt Ismahelitas uenire de Galaath, et camelos eorum portantes aromata, et resinam, et stactem in Aegyptum. Dixit ergo Iudas fratribus suis: Quid nobis prodest, si occiderimus fratrem nostrum, et celauerimus sanguinem illius? melius est ut uenumdetur Ismahelitis, et manus nostre non polluantur; frater enim et caro nostra est. Acquieuerunt fratres sermonibus eius, et pretereuntibus Madianitis negotiatoribus, extrahentes eum de cisterna, uendiderunt Ismahelitis triginta [uulg. uiginti] argenteis. Queritur quare Ismahelitas Scriptura, quibus a fratribus uenditus est Ioseph, etiam Madianitas uocet, cum Ismahel sit de Agar filius  Abrahe, Madianite uero de Cethura? An quia Scriptura dixerat de Abraham, quod munera dederit filiis concubinarum suarum, Agar scilicet et Cethure, et dimiserit eos ab Isaac filio suo in terram Orientis, unam gentem fecisse intelligendi sunt? Sequitur:

 Qui duxerunt eum in Aegyptum. Reuersusque Ruben ad cisternam non inuenit puerum, et scissis uestibus pergens ad fratres, ait: Puer non comparet, et ego quo ibo? Tulerunt autem tunicam eius, et in sanguine hedi quem occiderant, tinxerunt, mittentes qui ferret ad patrem, et diceret: Hanc inuenimus; uide utrum tunica filii tui sit, an non? Quam cum cognouisset pater eius, ait: Tunica filii mei est; fera pessima comedit eum, bestia deuorauit Ioseph. Scissisque uestibus indutus est cilicio, lugens filium multo tempore. Congregatis autem liberis eius, ut lenirent dolorem patris, noluit consolationem recipere; sed ait, Descendam ad filium meum lugens in infernum. Solet esse magna questio quo modo intelligatur esse internum: utrum illic mali tantum, an etiam boni,  mortui descendere soleant. Si ergo tantum mali, quo modo iste ad filium se dicit lugendo uelle descendere? non enim in penis inferni eum esse credebat; sed perturbati et dolentis uerba sunt, mala sua etiam hinc exaggerantis. Sequitur:

 Madianite uero uendiderunt Ioseph in Aegyptum Putiphari eunucho Pharaonis, magistro militie. Queritur quo modo postea idem eunuchus uxorem habere dicatur. Tradunt Hebrei emptum ab hoc Ioseph, ob nimiam pulchritudinem, in turpe ministerium, et a domino, uirilibus arefactis, postea electum esse, iuxta morem Hierophantarum, in pontificatum Heliopoleos; et huius filiam esse Assenez, quam postea Ioseph uxorem acceperit. Ioseph unus ex duodecim filiis Iacob, quem pater pre ceteris filiis dilexit, Christum Dominum figurauit: quem Deus Pater, secundum carnem natum, ceteris fratribus ex Abraham stirpe genitis pretulit. Unde et ibi dicitur: Amabat eum Iacob, eo quod in senectute  genuisset eum. Senescente enim mundo, illucescens Dei Filius per Marie uirginis partum, serus aduenit, tamquam filius senectutis, secundum sacramentum suscepit corporis, qui erat ante per substantiam Deitatis semper cum Patre. Tunica uero polymita, quam fecit ei pater, uarietatem populorum ex omnibus gentibus in corpore Christi congregatam sigificauit. Somnium uero illud per quod fratrum manipuli adorauerunt manipulum eius, illud est quod in Christo completum est: Adorabunt eum omnes reges terre, omnes gentes seruient ei , scilicet per fidem, fructum bonorum operum afferentes. Ipse est quem sol et luna adorant, et stelle, de quo sole dictum est: Laudate eum, sol et luna; laudate eum, omnes stelle . Ipsum enim excellentia sanctorum in solis nomine, Ecclesie claritas sub imagine lune, et omnium populorum numerositas in figura stellarum adorant. Unde pater suus increpauit eum, dicens: Numquid ego, et mater tua, et fratres tui, adorabimus te? Obiurgatio ista patris,  duritiam populi Isrel significat, pro eo quod ex se natum Christum esse cognoscunt, et adorare contemnunt. Iacob mittit Ioseph filium suum, ut de fratribus sollicitudinem gereret; et Deus Pater misit Filium suum unigenitum ut genus humanum peccatis languidum uisitaret. Mittitur ab illo utique Patre, de quo scriptum est: Misit Deus Filium suum in similitudine carnis peccati ; ut uideret si recte agerentur oues. Et Dominus ait in Euangelio: Non ueni nisi ad oues perditas domus Isrel . Inuenit ergo Ioseph fratres suos in Dothaim. Dothaim interpretatur, defectio. uere in grandi defectione erant, qui de parricidio fratris cogitabant. Cumque uidissent Ioseph fratres sui procul, occidere eum cogitauerunt; et Iudei uidentes uerum Ioseph, Dominum Iesum Christum, ut eum cricifigerent unum omnes consilium statuerunt, dicentes: Crucifige eum . Fera pessima deuorauit eum: id est, plebs Iudaica  interfecit eum, de qua Dominus in Euangelio dicit: Ecce ego mitto uos, sicut oues in medio luporum . Nudauerunt Ioseph fratres sui tunica polymita et talari; et Iudei Christum per mortem crucis exspoliauerunt tunicam corporalem. Polymitam autem, id est, decoratam omnium uirtutum diuersitate. Resperserunt autem tunicam hedi sanguine, quia falsis eum testimoniis accusantes, in inuidiam deduxere populi, peccata donantem omnium. Mittitur dehinc in cisternam, id est, in lacum; et Christus exspoliatus carne humana descendit in infernum. De cisterna quoque leuatus ille Ismahelitis, id est, gentilibus uenditur; et Christus postquam de inferno egreditur, ab omnibus gentibus fidei commercio comparatur. Ille per Iude consilium, triginta argenteis distrahitur; et hic Christus per consilium Iude Scariotis eodem numero uenumdatus est. Dehinc Iacob posteritatis sue deplorans dispendia, quasi pater lugebat filium amissum, quasi propheta flebat interitum Iudeorum. Denique scidit uestimentum  suum, quod in passione legimus actum a principe sacerdotum ; sed et uelum templi scissum est : ut propheta et nudatum suum populum, et diuisum ostenderet regnum.

 Eo tempore descendens Iudas a fratribus suis diuertit ad uirum Odollamitem nomine Hiram, uiditque ibi filiam hominis Chananei uocabulo Sue, et uxore accepta ingressus est ad eam, que concepit et peperit filium, uocauitque nomen eius Her. Rursus concepto fetu, natum filium nominauit Onan. Tertium quoque peperit, quem appellauit Sela. Quo nato, parere ultra cessauit. Dedit autem Iudas uxorem primogenito suo Her, nomine Thamar. Fuitque Her primogenitus Iude, nequam in conspectu Domini, et ab eo occisus est. Dixit ergo Iudas ad Onan filium suum: Ingredere ad uxorem fratris tui, ut suscites semen fratri tuo. Ille sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur.  Et idcirco percussit eum Dominus, quod rem detestabilem fecisset. Quamobrem dixit Iudas nurui sue: Esto uidua in domo patris tui, donec crescat Sela filius meus; timebat enim ne et ipse moreretur, sicut fratres eius. Queritur quo modo ista fieri potuerint: si enim postea quam Ioseph deuenit in Aegyptum, quo modo intra uiginti ferme et tres annos? nam post tantum temporis colligitur eos uenisse ad eumdem Ioseph fratrem suum in Aegyptum cum patre suo; fieri enim potuit ut Iudas et filii eius iuxta etatis annos possent ducere uxores. Nam Thamar nurum suam, mortuo primogenito suo, alteri filio dedit; quo etiam mortuo, exspectauit ut cresceret tertius; et cum creuisset, nec illi eam dedit, timens ne et ipse moreretur. Unde factum est ut eidem socero suo se illa supponeret. Quo modo ergo hec omnia intra tam paucos annos fieri potuerint, merito mouet, nisi, ut forte solet Scriptura, per recapitulationem aliquot annis ante uenditum Ioseph hoc fieri cepisse intelligi uelit: quoniam sic positum est ut diceretur:  Factum est in illo tempore. Ubi tamen queritur, si sexdecim annorum erat Ioseph quando uenditus est, quot annorum esse Iudas potuerit quartus filius Iacob, quandoquidem ipse primogenitus Ruben ut plurimum fratrem suum Ioseph quinque aut sex annos potuerit etate precedere. Euidenter autem Scriptura dicit triginta annorum fuisse Ioseph, quando innotuit Pharaoni. Cum ergo ipse anno decimo sexto etatis sue uenditus fuisse credatur, quatuordecim annos peregerat in Aegypto ignotus Pharaoni. Ad hos autem uiginti quatuor annos accesserunt septem anni ubertatis, et facti sunt anni uiginti unus. His adduntur duo, quia secundo anno famis intrauit Iacob in Aegyptum cum filiis suis, et inueniuntur uiginti tres anni, quibus abfuit Ioseph a patre et fratribus suis. Quo medio tempore quomodo fieri potuerint de uxore et filiis et nuru Iude omnia que narrantur, indagare difficile est: nisi  forte ut credamus, et hoc enim fieri potuit, mox ut adolescere Iudas cepit, eum incidisse in amorem eius quam duxit uxorem, nondum uendito Ioseph in Aegyptum. Sequitur:

 Euolutis autem multis diebus, mortua est Sua, uxor Iude. Qui post luctum consolatione recepta, ascendebat ad tonsores ouium suarum, ipse, et Hiras opilio gregis Odollamita in Thamnas; nuntiatumque est Thamar, quod socer eius ascenderet in Thamnas ad tondendas oues. Que, positis uiduitatis uestibus, assumpsit theristrum, et muta o habitu sedit in biuio itineris quod ducit Thamnas; eo quod creuisset Sela, et non eum accepisset maritum. Quam cum uidisset Iudas, suspicatus est esse meretricem; operuerat enim uultum suum ne cognosceretur. Ingrediensque ad eam ait: Dimitte me ut ceam tecum; nesciebat enim quod nurus sua esset. Qua respondente: Quid mihi dabis, ut fruaris concubitu meo? dixit: Mittam tibi hedum de gregibus. Rursum illa dicente: Patiar quoduis si dederis mihi arrhabonem, donec mittas quod  polliceris. Ait Iudas: Quid uis tibi pro arrhabone dari? Respondit: Annulum tuum, et armillam, et baculum quem manu tenes. Ad unum igitur coitum concepit mulier, ac surgens abiit, depositoque habitu quem assumpserat, induta est uiduitatis uestibus. Si enim uir et uxor, sicut Dominus dicit, non iam duo, sed una caro est, non aliter nurus est quam filia deputanda; tamen eum quantum in ipso erat deformiter cum meretrice cubasse, non dubium est. At illa que socerum fefellit, non carnis eius concupiscentia, nec meretricie mercedis cupiditate peccauit; sed ex ipso sanguine prolem requirens, ex quo duobus etiam fratribus nupta, tertio quoque denegato habere non potuit, patri eorum socero suo fetandum corpus frande subiecit. Melius quidem sine filiis remaneret, quam sine iure matrimonii mater fieret. Longe tamen alia intentione peccauit, quod filiis suis patrem prouidit socerum suum, quam si eum sibi concupisset adulterum. Denique cum iussu eius produceretur  ad mortem, et uirgam, monile atque annulum protulisset, dicens ab eo se grauidatam cuius pignora illa essent; ubi ea que dederat ille cognouit, istam magis quam se iustificatam esse respondit, quod ei maritum suum coniungere noluisset: qua destitutione compulsa, illo modo potius quam nullo modo, posteritatem non aliunde quam ab eadem stirpe conquireret. In qua sententia non eam iustificatam, sed eam plus quam se iustificatam dicens, nec ipsam laudauit, sed in sui comparatione preposuit, desiderium scilicet habende prolis, quo ducta illa se socero supposuerat, minus culpans quam libidinosi concubitus ardorem, quo ipse uelut ad meretricem uictus intrauerat; sicut quibusdam dicitur: iustificatis Sodomam, id est, tantum peccastis ut uobis Sodoma comparata iusta uideatur: quamquam etiam hec mulier non in peioris facti comparatione minus culpata, sed omnino a socero laudata intelligatur. Que tamen consulta illa eterna lege iustitie, que naturalem ordinem perturbari uetat, non utique tantummodo  corporum, sed maxime ac primitius animorum, quia in procreandis filiis ordinatam societatem non custodiuit, merito culpabilis inuenitur. Quid mirum si peccatrix a peccatore laudatur? quod ita nobis Faustus, uel ipsa Manichea peruersitas arbitratur aduersum esse, quasi nobis in huius Scripture uera ratione dignoque preconio uitia hominum, que ista commemorat, necesse sit approbare. Quin potius necesse est ut quanto istam religiosius accipimus, tanto fidentius illa culpemus, que per eius ueritatem certius culpanda didicimus: ibi enim fornicatio et omnis illicitus concubitus diuino iure damnatur. Ac per hoc cum talia quorumdam facta commemorat, de quibus eo loco suam tacet sententiam, indicanda nobis permittit, non laudanda perscribit. Unde hic expressius apparet, non ad ipsum Iudam, sed ad Christum qui ex eius tribu prenuntiabatur in carne uenturus,  illam pertinere prophetiam, qua Iacob patriarcha sub nomine illius Iude taxatus est. Et ideo magis flagitium eius diuina Scriptura tacere non debuit, sicut non tacuit in uerbis patris eius, quibus post illud dedecus ita laudatur. Quia ipse in prophetia non agnoscitur, alius requiratur, neque enim Iudas, cum ad Thamar concupiscentia uictus intraret, hanc sue libidinis intentionem gerebat, ut inde aliquid significaretur, quod ad salutem hominum pertineret: sicut nec Iudas ille qui Deum tradidit, hoc intendit, ut aliquid inde gereretur quod ad eamdem salutem hominum pertineret. Porro si de tam malo opere Iude illius, tam bonum opus Dominus fecit, ut eiusdem sue passionis sanguine nos redimeret: quid mirum si propheta eius, de quo ipse ait: De me enim ille scripsit , ex malefacto Iude istius boni aliquid significauit, ut suo mysterio nos doceret? Ea quippe hominum facta, sancto Spiritu disponente atque inspirante, collegit propheta narrator, quorum interpositio non uacaret, ad presignationem rerum,  quas intenderat, prophetare. Ad significanda autem aliqua bona, nichil interest si facta illa, quibus ea significantur, seu bona, seu mala sint: quid enim interest cum uolo aliquid legendo cognoscere, utrum ex minio reperiam scriptos nigros Aethiopes, et ex atramento, candidos Gallos? uerumtamen si non scripta, sed scripturam talem uiderem, sine dubitatione reprehenderem. Ita in factis hominum, que ad imitandum uitandumue proponuntur, magnum interest bonane an mala sint: que autem ad significandum scribuntur, siue dicuntur, nichil refert in moribus facientium, quam laudem reprehensionemue mereantur: si modo habent aliquam rei, qua de re agitur, necessariam prefigurandi congruentiam: sicut enim Caiphe uerbi in Euangelio, quantum ad eius noxium perniciosumque animum pertinebat, quantum denique ad ipsa uerba, si in eis uoluntatem dicentis attendas, quibus aiebat, ut iustus iniuste necaretur, utique mala erant, tamen magnum bonum  illo nesciente significabant, quando ait: Expedit uobis ut unus moriatur homo, et non tota gens pereat; dictumque est de illo: hoc autem non a se dixit, sed cum esset pontifex, prophetauit: quia oportebat Iesum mori pro gente : ita factum Iude, secundum illius libidinem malum fuit: sed illo nesciente, magnum bonum significauit. A se ipso quippe malum fecit, sed non a se ipso bonum significauit. Hoc autem quod necessario preloquendum putaui, non ad hoc tantum Iude factum, sed etiam ad cetera ualeat, si qua occurrerint mala facta hominum, quibus bonum aliquid a narrante prophetatum est. In Thamar ergo nuru Iude intelligitur plebs regni Iudeorum, cui de tribu Iuda reges tamquam marui adhibebantur. Merito nomen eius Amaritudo interpretatur, ipsa enim domino fellis poculum dedit. Duo autem genera principum qui non recte operabantur in plebe, unum eorum qui male operabantur, alterum eorum qui nichil proderant, significantur in duobus filiis Iude: quorum unus erat uir seuus ante Dominum,  alter in terram fundebat, ne semen daret ad fecundandam Thamar. Nec sunt amplius quam duo genera hominum inutilia generi humano: unum nocentium, alterum prestare nolentium: si quid boni habent in hac terrena uita perdentium, tamquam in terram fundentium. Et quoniam in malo prior est qui nocet, quam ille qui non prodest, ideo maior dicitur malignus; et ille sequens, qui fundebat semen in terram, meror eorum. Nomen quoque maioris, qui uocabatur Her, interpretatur Pelliceus, qualibus tunicis induti sunt primi homines in pena damnationis sue, dimissi ex paradiso. Sequentis autem nomen qui uocabatur Onan, interpretatur Meror eorum. Quorum, nisi quibus nichil prodest, cum habeat unde prodesse possit: atque id perdat in terra? Porro maius malum est ablate uite, quod significat pellis, quam non habite, quod significat meror eorum. Deus tamen ambos occidisse dictus est, ubi figuratur regnum talibus  hominibus abstulisse. Tertius uero filius Iude quod illi mulieri non iungitur, significat tempus ex quo reges plebis Iudeorum ceperunt de tribu Iuda non fieri. Et ideo erat quidem filius Iude, sed eum maritum Thamar non accipiebat: quia erat eadem tribus Iuda, sed iam in populo inde nemo regnabat. Unde et nomen eius, id est, Sela interpretatur Dimissio eius. Non pertinent sane ad hanc significationem uiri sancti et iusti, qui licet illo tempore fuerint, ad nouum tamen pertinebant Testamentum: cui prophetando scienter utiles fuerunt, qualis Dauid fuit. Eo namque tempore quo iam Iudei ex tribu Iuda ceperant reges non habere, non est computandus Herodes maior in regibus eius, tamquam maritus Thamar, erat enim alienigena, nec enim sacramento illo mystice unctionis tamquam coniugali federe coherebat, sed tamquam extraneus dominabatur, quam potestatem a Romanis et a Cesare acceperat: sic et filii eius tetrarche, quorum erat unus Herodes  patris nomine appellatus, qui cum Pilato in passione concordauit. Isti ergo alienigene usque adeo non deputabantur in regno illo mystico Iudeorum, ut ipsi Iudei publice clamarent, frendentes aduersus Christum: Non habemus regem nisi Cesarem ; neque hoc uerum nisi illa uniuersali dominatione Romanorum, quippe Cesar etiam rex erat non proprie Iudeorum; sed ut Christum negarent, et huic adularentur, ideo se tali uoce damnauerunt. Illo ergo tempore quo iam de tribu Iuda regnum defecerat, ueniendum erat ad Christum uerum Saluatorem Dominum nostrum, qui non obesset, multumque prodesset, sic enim fuerat prophetatum: Non deficiet princeps ex Iuda, neque dux de femoribus eius, donec ueniat cui repromissum est, et ipse erit exspectatio gentium . Iam isto tempore omne quoque magisterium Iudeorum, et mystifica unde Christi uocabantur unctio, ipsa defecerat, secundum prophetiam etiam Danielis, tunc uenit cui repromissum erat, qui est exspectatio gentium, et unctus est Sanctus  sanctorum oleo exsultationis pre participibus suis; natus est enim maioris Herodis tempore, passus est autem Herodis minoris tempore. Huius itaque uenientis ad oues, que perierant domus Isrel, figuram gessit ipse Iudas, cum iret ad tondendas oues in Thamna, quod interpretatur Deficiens: iam enim defecerat princeps ex Iuda, et omne magisterium atque unctio Iudeorum, ut ueniret cui repositum erat. uenit autem cum suo pastore Odollamite, cui nomen erat Hiras. Et interpretatur Odollamites Testimonium in aqua. Cum hoc plane testimonio Dominus uenit, habens quidem testimonium maius Ioanne; sed tamen propter oues infirmas hoc testimonio est usus in aqua. Nam et ipse Hiras, quod nomen illius pastoris fuit, interpretatur Fratris mei uisio. uidit omnino fratrem suum Ioannes: fratrem secundum semen Abrahe, secundum cognationem Marie matris eius et Elisabeth matris sue: eumdemque Dominum et Deum suum, quia, sicut ipse ait, de plenitudine eius accepit. uidit omnino, et ideo in natis mulierum maior illo non exsurrexit , quia ex omnibus  prenuntiantibus Christum ipse uidit, quod multi iusti et prophete cupierunt uidere, et non uiderunt . Salutauit ex utero, agnouit perfectus ex columba, et ideo tamquam Odollamites uere testimonium perhibuit in aqua. uenit autem Dominus ad oues tondendas, hoc est, ad exonerandas sarcinis laboriosis, ex quibus Ecclesie in Canticis canticorum, Dentes essent uelut grex detonsarum . Iam Thamar habitum mutet. Nam et Commutans interpretatur Thamar: sed in ea prorsus nomen amaritudinis maneat: non illius in qua Domino fel ministrauit, sed illius in qua Petrus amare fleuit ; nam et Iudas, Latine Confessio est. Confessioni ergo amaritudo misceatur, ut uera penitentia presignetur. Hac penitentia fecundatur Ecclesia, in omnibus gentibus constituta: Oportebat enim Christum pati, et resurgere tertia die, et predicari in nomine eius penitentiam  et remissionem peccatorum in omnes gentes, incipientibus ab Ierusalem , nam et ipse habitus meretricius, confessio peccatorum est. Typum quippe iam Ecclesie gerit Thamar, ex gentibus euocate, sedens cum hoc habitu ad portam Ahenam, uel Henaim, quod interpretatur Fontes, cucurrit enim uelut ceruus ad fontes aquarum peruenire ad semen Abrahe; illic a non agnoscente feratur, quia de illa predictum est: Populus quem non cognoui, seruiuit mihi. Accipit in occulto annulum, monile et uirgam: quia uocatione signatur, iustificatione decoratur, glorificatione exaltatur. Quos enim predestinauit, illos et uocauit: quos autem uocauit, illos et iustificauit: et quos iustificauit, illos et glorificauit ; sed hec, ut dixi, adhuc in occulto, ubi fit et conceptio sancte ubertatis. Mittitur autem promissus hedus, tamquam meretrici: hedus exprobratio peccati per eumdem Odollamitam, tamquam increpantem et dicentem: Generatio uiperarum ; sed non eam inuenit peccati exprobratio, quam mutauit confessionis amaritudo. Post uero iam publicatis signis, annuli, monilis, et uirge, uicit temere iudicantes Iudeos quorum iam personam ipse Iudas gestabit, qui hodieque dicunt, non hunc esse populum Christi, nec habere nos semen Abrahe: sed prolatis certissimis documentis nostre uocationis, iustificationis, et glorificationis, sine dubio confunduntur, et nos magis quam se iustificatos esse fatebuntur.

 Instante autem partu, apparuerunt gemini in utero, atque in ipsa effusione infantum unus protulit manum, in qua obstetrix ligauit coccinum, dicens, iste egreditur prior. Illo uero retrahente manum, egressus est alter. Dixitque mulier: Quare propter te diuisa est maceria? Et ob hanc causam uocauit nomen eius Phares. Postea egressus est alter, in cuius manu erat coccinum, quem appellauit Zara. Cur patriarcha Iudas proprie nurus post mortem filii sui legitur expetisse concubitum, quo geminorum partus est editus:  nisi ut figura precederet de utroquo Iesu Domini testamento, quorum alterum in typo future mortis eius est conditum, alterum in Euangelii ueritate, duos esse populos generandos, quorum posterior in crucis signo sepe omnem munitionem populi superioris incideret? Hic est populus manu prior, ortu posterior, de quo ipse Dominus iehsu, natus ex tribu Iuda, opera sua ante premisit quam nobis ex uirgine nasceretur. Siue aliter, per manum significantur opera. Zara quippe interpretatur Oriens, significauit antiquum Isreliticum populum, sub lege constitutum, qui prior quasi manum misit, quando dictis propheticis et legalibus sacrificiis natiuitatem et passionem Domini in carne pronuntiauit; sed instante partu manum subtraxit: quia, adueniente plenitudine temporum, credere in Dei filium noluit, et eum in presenti positum despexit, de quo tam multa in postmodum predixit. Phares uero, qui interpretatur Diuidens, prior egressus est: quia postquam cecitas in Isrel facta est, plenitudo gentium introiuit, et sic postmodum Isrel saluus erit .

  Igitur Ioseph ductus est in Aegyptum. Ad ordinem redit Scriptura, unde recesserat, ut illa narraret que supra digesta sunt.

Emitque eum Putiphar, eunuchus Pharaonis, princeps exercitus, uir Aegyptius, de manu Ismahelitarum, a quibus perductus erat: fuitque Dominus cum eo, et erat uir in cunctis prospere agens. Sicut enim Ioseph descendit in Aegyptum, ita et Christus in mundum: emitque eum eunuchus, id est castus in disciplinis euangelicis populus Christianus.

Erat autem Ioseph pulchra facie et decorus aspectu. Sic et de Christo Dauid ait: Speciosus forma pre filiis hominum, diffusa est gratia in labiis tuis .

Post multos itaque dies iniecit domina sua oculos suos in Ioseph, et ait: Dormi mecum. Qui nequaquam acquiescens operi nefario, dixit ad eam: Ecce, dominus  meus, omnibus mihi traditis, ignorat quid habeat in domo sua: nec quidquam est quod non in mea sit potestate, uel non tradiderit mihi, preter te, que uxor eius es. Quomodo ergo possum hoc facere, et peccare in Dominum meum? Huiusmodi uerbis per singulos dies, et mulier molesta erat adolescenti, et ille recusabat stuprum. Quisquis mundi huius successibus eleuatur, lenocinante cordis letitia, tentari se luxurie stimulis sentit, Ioseph factum ad memoriam reuocet, et in arce se castitatis seruet: qui dum sibi a domina conspiceret pudicitie damna suaderi, ait ei: Ecce, Dominus meus omnibus mihi traditis, ignorat quid habeat in domo sua: nec quidquam est quod non in mea sit potestate, uel non tradiderit mihi, preter te, que uxor eius es. Quomodo ergo possum malum hoc facere, et peccare in dominum meum? Quibus uerbis ostenditur, quia bona que assecutus fuerat repente memoria reuoluit; et malum quod se pulsabat eiicit; et quia percepte gratie meminit, uim culpe imminentis fregit, cum enim uoluptas lubrica tentat in  prosperis, hec ipsa sunt prospera aculeo aduersitatis premenda: ut eo erubescamus praua committere quo nos a Deo meminimus gratuita bona percepisse; et illatam gratiam exteriorum uertamus in arma uirtutum: ut sint ante oculos que percepimus, et quecumque nos illiciunt subigamus, quia enim uoluptas ex prosperitate nascitur, eiusdem prosperitatis est consideratione ferienda, quatenus hostis noster unde oritur, inde moriatur. Considerandum quippe est, ne acceptum munus uertamus in uitium, ne per fauorem uite nos absorbeat uorago nequitie. Iramque contra nos superni iudicis inexstinguibiliter accendimus, si contra benignitatem illius, etiam ex ipsa sua largitate pugnemus. Sequitur:

 Accidit autem, ut quadam die intraret Ioseph domum, et operis quippiam absque arbitris faceret, et illa apprehensa lacinia uestimenti eius diceret: Dormi mecum. Qui relicto in manu eius pallio, fugit et egressus est foras. Dum mulier adultera Ioseph male uti uoluisset, relicto pallio fugit foras: quia,  dum synagoga Dominum, purum hominem credens, quasi adulterino complexu constringere uoluit, ipse tantum litteram Legis eius oculis reliquit, et ad cognoscendam sue diuinitatis potentiam, conspicuum se gentibus prebuit. Unde et Paulus dicit: Usque hodie dum legitur Moyses, uelamen est super cor eorum . Que uidelicet adultera mulier apud semetipsam pallium retinuit, et quem male tenebat nudum amisit. Sequitur:

 Cumque uidisset pallium mulier in manibus suis, et se esse contemptam, uocauit homines domus sue, et dixit ad eos: En introduxit ad me uirum Hebreum, ut illuderet mihi. Cumque ego subclamassem, et audisset uocem meam, reliquit pallium quod tenebat, et fugit foras. In argumentum fidei, retentum pallium ostendit marito reuertenti domum. Ista mulier, ut iam dixi, figura erat synagoge, que sepe, sicut scriptum est, mechata est post deos alienos. Similiter uolebat et Christum in adulterii sui scelere  retinere, ut negaret se esse Deum et Phariseorum magis et Scribarum quam Legis precepta seruaret, que illi uelut maritus erat. Christus autem non acquiescens illicite doctrine, id est, adulterio adulterine synagoge, manu ueste corporis apprehensus, carne se exuit, et liber mortis ascendit ad celos.

 His auditis dominus, et nimium credulus uerbis coniugis, iratus est ualde: tradiditque Ioseph in carcerem, ubi uincti regis custodiebantur, et erat ibi clausus. Fuit autem Dominus cum Ioseph, et misertus est illius; deditque ei gratiam in conspectu principis carceris, qui tradidit in manu eius uniuersos uinctos. Dominus enim erat cum illo, et omnia eius opera dirigebat. Uxor Putiphar plebem Iudaicam presignabat, quam regendam a Romanis principibus Pilatus susceperat: que plebs, Legis traditionibus sibi pro tempore traditis, Dominum uolebat prebere consensum, ut sabbati otium custodiri confirmaret;  uxorem a uiro dimittendam quacumque ex causa permitteret. Pro quibus, cum a Domino fuisset certis responsionibus refutata, Pilato presidi eum tradiderunt, malefactorem eum quodammodo proclamantes, et secundum legem debere puniri: eo quod se Filium Dei diceret, et equalem Patri pronuntiaret, a quibus obiectionibus Pilato traditus carceri mortis est: sed illum non carcer terruit, non inferna tenuerunt, cum etiam ubi ueluti puniendus descenderat: inde alios liberauit. Sequitur:

 His ita gestis, accidit ut peccarent duo eunuchi, pincerna regis Aegypti, et pistor, domino suo. Iratusque Pharao contra eos: nam alter pincernis preerat, alter pistoribus: misit eos in carcerem principis militum, in quo erat Ioseph. At custos carceris tradidit eos Ioseph, qui et ministrabat eis. Denique inuenit Ioseph duos eunuchos de domo regis in carcere uinctos, duorum populorum credentium uel incredulorum figuram gestantes, qui conclusi sub peccato Ade, transgressione obnoxii  tenebantur. Hi ergo siue pro originali peccato, seu pro delictis propriis, quia omnes debitores sunt Deo, et nullus exceptus est, qui non illius, iuxta Apostoli dictum, indigeat gratia: Omnes enim peccauerunt, et egent gratia Dei: ob quod etiam omnes sancti conditione obnoxii fuerunt debito mortis, hoc ipsum Apostolo predicante, cum dicit: Regnauit mors ab Adam usque Moysen, etiam in eos qui non peccauerunt, in similitudinem preuaricationis Ade . Qui ideo uterque populus eunuchi dicuntur, uel intelliguntur, quia castam acceperant regulam discipline. Eloquia, inquit, Domini eloquia casta . Sequitur:

 Aliquantum autem temporis fluxerat, et illi in custodia tenebantur, uideruntque somnium nocte una iuxta interpretationem congruam sibi. Ad quos cum introisset Ioseph mane, et uidisset eos tristes, siscitatus est, dicens: Cur tristior est hodie solito facies uestra? Qui responderunt: Somnium uidimus, nec est qui interpretetur nobis. Dixitque ad eos Ioseph: Referte mihi  quid uideritis. Respondit prepositus pincernarum: uidebam coram me uitem, in qua erant tres propagines, crescere paulatim in gemmas, et post flores uuas maturescere, calicemque Pharaonis in manu mea; tuli ergo uuas, et expressi in calicem quem tenebam, et dedi poculum Pharaoni. Tres uero dies aut Dominice passionis et resurrectionis accipiendum est tempus, in quo anime sanctorum educte ab inferis leguntur a Domino: aut certe tria intelligenda sunt tempora, ante Legem, et sub Lege, sub euangelica gratia. In primo enim tempore clause fuerunt gemme, quia ut de Abel, Seth, Enos, et Enoch, ac Ne, atque Melchisedech legitur, qui alii fuerint Deo placentes, Scriptura minime refert. In secundo uero tempore, id est, sub Lege, flores eruperunt sanctorum: quia qui sub Lege Deo placuerunt, sacris uoluminibus ostenduntur. Tertio uero tempore sub euangelica quodammodo predicatione, uue ad maturitatem peruenerunt, quando credentium in Christo fides proficiendo in tantum roborata  est, ut pro diuini nominis confessione cruorem suum effundi a persecutoribus minime detrectauerint, aut certe pro Christi amore, seua castigatione membra sui corporis crucifigunt cum uitiis et concupiscentiis, castrantes se uidelicet a mundi delectationibus et carnalibus desideriis, calicem uidelicet Dominice passionis in memoria semper habentes, et sermonibus in mundo predicantes poculum porrigunt Pharaoni. Sequitur:

 Hec est interpretatio somnii: Tres propagines, tres adhuc dies sunt, post quos recordabitur Pharao ministerii tui, et restituet te in gradum pristinum, dabisque ei calicem iuxta officium tuum, sicut facere ante consueueras. Post trinam enim lucem Domino ab inferis resurgente, et Legis obscura, ut Ioseph somnia, reuelante; solutus est a peccatis credentium populus, et de inferni carcere uel potestate demonum liberatus, redditusque est in ministerio  legis diuine: sicut enim in pincerna, qui eductus de carcere et suo restitutus est ministerio, gentilis significatus est populus: ita in principe pistorum, sine dubio gens intelligenda Iudaica est. Tria canistra super caput eius, et in uno canistro, quod erat excelsius, portare omnes cibos qui fiunt arte pistoria, auesque comedere ex eo, quid aliud significat, nisi tripartita ipsi populo concessa diuine legis eloquia, Legem uidelicet, et prophetas, et agiographa, que omnia super caput portabat, quia mentem illorum excesserat spiritalis scientie plenitudo? Arte pistoria panes cocti, quid aliud significant, nisi quod lex ueteris Testamenti non est humana inuenta astutia, sicut impii astruunt Marcioniste, et heretici Manichei; sed Spiritus sancti auctoritate, antiquis patriarchis et sanctis prophetis est credita? Spiritum enim sanctum per ignem significari, multis locis in diuina legimus Scriptura; unum enim canistrum, quod altius ceteris erat; nimirum lex intelligenda Mosaica est, propter densitatem mysteriorum et umbraticas significationes: ex quo cibum uolucres  celi percipiunt, dum anime sancte, que per celi significantur aues, spiritualiter aluntur, dum in lege Domini meditantur die ac nocte, qui possunt dicere cum Apostolo: Nostra autem conuersatio in celis est . Pharaonem, qui eduxit Ioseph de carcere, eique potestatem in omni terra dedit Aegypti, priorique ministerio suum pincernam restituit, et pistorem suum die tertia patibulo suspendit, Dei Patris habuisse figuram, non dubium est: qui Iesum Christum Dominum nostrum resuscitauit ab inferis, et fidelem noui Testamenti populum a nexibus prime preuaricationis et ceterorum omnium eripuit uinculis. Infidelem uero capite absciso, id est, Christo, qui est caput Legis et prophetarum: et die tertia, hoc est, tertio suspendit tempore, quia in cruce nostri Saluatoris, ubi fideles sunt a peccatorum uinculis absoluti, ibi ipsi impii Iudei atque ceteri ethnici, quorum ipse Pharaonis pistor figuram tenuit, sunt condemnati, qui in humilitate carnis positum Dominum  despexerunt. Quod uero uolucres celi lacerauerunt carnes eius, huius rei presagium fuit, quod quadragesimo secundo anno post Domini resurrectionem et ascensionem in celos, ex omni orbe terrarum populi uenientes cum ducibus Romanorum Tito et uespasiano, eos non solum uastitate et fame cruciauerunt, sed etiam multa in eis ludibria exercuerunt, digni quippe erant talia perpeti, qui talia in Dei prophetis, et in ipso exercuerunt Domino: et eos qui ex eis famem et gladium euaserunt, in toto mundo diuiserunt, atque sibi suisque posteris in famulis iure perpetuo reliquerunt, usquedum plenitudo gentium intreat, et sic postmodum et ipsi non proprio merito, sed Dei gratia salui fiant: qui in primo nostri Saluatoris aduentu, ignorantes Dei iustitiam, et suam querentes statuere, iustitie Dei non fuerunt subiecti: et impleatur illud quod beatus Iacob patriarcha, ex eorum persona, Esau filio suo predixit: uiuens gladio, et fratri tuo seruies, tempusque ueniet quando soluas et excutias iugum de ceruicibus tuis  . Sequitur:

 Post duos annos uidit Pharao somnium. Putabat se stare super fluuium, de quo ascendebant septem boues pulchre et crasse nimis, et pascebantur in locis palustribus. Alie quoque septem emergebant de flumine fede confecteque macie, et pascebantur in ipsa amnis ripa, in locis uirentibus, deuoraueruntque eas quarum mira species et habitudo corporis erat. Quod putabat se stare Pharao super lumen, quemadmodum seruus Abrahe dixit: Ecce ego sto super fontem aque; hec locutio si intelligatur, ita est ut in psalmo scriptum est: Qui fundauit super terram aquas . Secundum hanc enim locutionem recte intelligitur, quod altior sit terra quam aqua; altius quippe ab aquis sustollitur, ubi habitabant terrena animalia. Sequitur:

 Expergefactus Pharao, rursum dormiuit,  et uidit alterum somnium: Septem spice pullulabant in culmo uno plene atque formose. Alie quoque totidem spice, tenues, et percusse uredine oriebantur, deuorantes omnem priorum pulchritudinem. Euigilans post quietem, et facto mane, pauore perterritus, misit ad coniectores Aegypti, cunctosque sapientes: et accersitis, narrauit somnium, nec erat qui interpretaretur. Tunc demum reminiscens pincernarum magister, ait: Iratus rex seruis suis, me et magistrum pistorum retrudi iussit in carcerem principis militum, ubi una nocte uterque uidimus somnium presagium futurorum: eratque ibi puer Hebreus, eiusdem ducis militum famulus, cui narrantes somnia, audiuimus quidquid postea rei probauit euentus, ego enim redditus sum officio meo, et ille suspensus est in cruce. Somnium Pharaonis Legis et prophetarum presignabat figuras, in quibus de conuersione omnium gentium et Antichristi persecutionibus, sancto Spiritu reuelante, locuti sunt. Qui in septem spicis plenis, seu in septem uaccis pinguibus ostendebatur: quia sunt septem carismatum spiritualium dona, quibus ubertas fidei diuine in  gratia noui Testamenti larga pietate redundat. Fertilitatis autem hebdomada tempus accipiendum est quo ab uniuersis gentibus fides confessionis nominis Christi, uel scientia Trinitatis suscepta est: de qua ait propheta: Repleta est terra scientia Domini, sicut aquis maris operientis , in tantum enim predicationis diuine uerbum per totas orbis regiones in uniuersis gentibus fecit proficere, et suscepta fidei sue gratia, per sanctam conuersationem ad perfectionem contendere, ut non solum celesti horreo fierent apti, uerum etiam et exemplo suo ad imitandum ceteros prouocarent. At contra, septem sterilitatis anni famem ueritatis et iustitie nouissimis temporibus significabant, que fidelium consumptura est multitudinem temporibus Antichristi. Sequitur:

 Ecce anni septem uenient fertilitatis magne in uniuersa terra Aegypti quos sequentur septem anni alii tante sterilitatis, ut cuncta obliuioni tradatur  retro abundantia, consumptura est enim fames omnem terram, et ubertatis magnitudinem perditura est inopie magnitudo. Et est sensus: Ubertatis huius quam futuram significauerunt boues bone, obliuiscentur homines in ea fame quam significauerant boues et spice male. Potest et hebdomada duorum annorum significare tempus presens et futurum; qui enim fideliter ac pie uiuendo laborauerint in seculo presenti, quod reperiant in futuro, beatitudinem consequentur perpetue uite. Qui autem infideles existunt, et nichil cogitant de futuro otioque in presenti seculo torpescunt, sterilitatis sue in futuro reperient finem. Sequitur:

 Nunc ergo prouideat rex uirum sapientem et industrium, et preficiat eum terre Aegypti, qui constituat prepositos per singulas regiones, et quintam partem fructuum per septem annos fertilitatis, qui iam nunc futuri sunt, congreget in horrea, et omne frumentum sub Pharaonis potestate condatur, serueturque in urbibus, et paretur future septem annorum  fami, que pressura est Aegyptum, et non consumetur terra inopia. Placuit Pharaoni consilium et cunctis ministris eius, locutusque est ad eos: Num inuenire potuerimus talem uirum qui spiritu Dei plenus sit? Ecce iam, nisi fallor, tertio insinuatur nobis in hoc libro, Spiritum sanctum esse spiritum Dei; primo, ubi dictum est: Spiritus Dei ferebatur super aquas ; secundo, ubi dixit Deus: Non permanebit spiritus meus in hominibus istis, propter quod carnes sunt , et tertio nunc, quod Pharao dicit de Ioseph esse in illo spiritum Dei. Nondum tamen legimus Spiritum sanctum. Sequitur:

 Dixit Pharao ad Ioseph: Quia ostendit tibi Deus omnia que locutus es, numquid sapientiorem et similem tui inuenire potero? Tu eris super domum meam, et ad tui oris imperium cunctus obediat populus: uno tantum regni solio te precedam. Id ipsum in  secundo psalmo a Patre dicitur Domino: Filius meus es tu, ego hodie genui te; postula a me, et dabo tibi gentes hereditatem tuam, et possessionem tuam terminos terre. Et ipse Dominus in Euangelio discipulis ait: Data est mihi omnis potestas in celo et in terra . Data quippe potestas est homini assumpto, non uerbo Dei Filio Patri et Spiritui ceterno, a quo creata sunt omnia; uno tantum precedit Filium Pater, paterni uidelicet nominis uocabulo, ut in confessione seu in laudibus, Patris nomen semper anteponatur, nam dignitate et potestate, natura atque uirtute, eternitate uel origine, unum sunt, unius Deitatis atque substantie; nominibus enim tantummodo distinguuntur. Sequitur:

 Dixitque rursum Pharao ad Ioseph: Ecce constitui te super uniuersam terram Aegypti. Tulitque annulum de manu sua, et dedit in manu eius, uestiuitque stola byssina, et collo torquem auream circumposuit, fecitque ascendere super currum suum secundum, clamante precone, ut omnes coram eo genu flecterent, et prepositum esse scirent in uniuersa terra  Aegypti. Ioseph, qui typum induit Christi, currum meruit ascendere: et preco clamauit ante eum, et constituit illum Pharao super uniuersam terram Aegypti. Ita et Dominus noster, postquam est distractus a Iuda, ut Ioseph a fratribus, et de interorum carcere surrexit, ascendit currum regni celestis, de quo dictum est: Currus Dei decem millium ; et accepit potestatem predicandi et iudicandi, sicut Paulus apostolus ait: Et dedit ei nomen quod est super omne nomen, ut in nomine Iesu omne genu flectatur, celestium, terrestrium et infernorum . Accepit quoque et annulum, id est, pontificatum fidei, quo credentium anime Saluatori signantur, ac frontibus et cordibus nostris per signum crucis, figura exprimitur eterni regis. Induiturque stola byssina, id est, carnem sanctam bysso splendidiorem, et stola immortalitatis. Accepit quoque torquem auream, id est, intellectum bonum: preco ante eum precedit, id  est Ioannes Baptista, qui iter eius precedens preconabat, dicens: Parate uiam Domini , didicimus enim labores Christi in orbe gentium, quem significabat Aegyptus, per uarias passiones martyrum; et nunc uidemus honorem Christi in eodem orbe terrarum, erogatione frumenti, id est, uerbi diuini predicatione, sibi omnia subiugantem. Sequitur:

 Dixitque rex ad Ioseph: Ego sum Pharao, absque tuo imperio non mouebit quisquam manum aut pedem in omne terra Aegypti. uertitque nomen illius, et uocauit eum lingua Aegyptiaca Saluatorem mundi. Quid manifestius de Christo, quando sub figura Ioseph Saluator ostenditur, non tantum unius terre Aegypti, sed etiam totius mundi? Sequitur:

 Deditque illi uxorem Assenez, filiam Putiphar sacerdotis Heliopoleos. Queri solet, cuius Putiphar Ioseph filiam acceperit uxorem, utrum illius  cuius seruus fuit, an alterius? Credat quisque quod placet: non est tamen questio quis fuerit; siue enim unus fuerit, siue duo, quodlibet horum quisque existimet, non est fidei periculosum, nec contrarium ueritati Scripturarum Dei. Sicut enim accepit Ioseph ex gentibus uxorem, ita et Christus Ecclesiam: ex qua genuit duos filios, id est, duos populos, ex Iudeis et gentibus congregatos. Triginta autem erat annorum, quando stetit Ioseph in conspectu regis Pharaonis. Totidemque annorum legitur fuisse Christus, quando sub typo Pharaonis in conspectu mundi apparuit reuelatus. uenitque fertilitas septem annorum, et in manipulos redacte segetes congregate sunt in horrea Aegypti, omnisque frugum abundantia in singulis urbibus condita est, tantaque fuit multitudo tritici, ut arene maris cequaretur, et copia mensuram excederet. Pro eo dictus non erat numerus, quod nomen numeri usitati excederet illa copia, et quomodo appellaretur non inueniebatur; nam inde fieri  potest ut cuilibet magne et infinite multitudini numerus non sit, quod congregauit Ioseph per septem annos omnem frugum abundantiam: id est, frumenta fidei sanctorum horreis condens, per illa scilicet septem carismata, quasi per septem annos; ut cum septem anni inopie esse ceperint, id est, cum iniquitas occurrit septem capitalium criminum sub Antichristo, quando fames fidei fuerit Saluatoris, tunc sancti pariter et fideles habeant copiosam iustitie frugem, ne fides eorum in opera sermonum uel predicationis attenuata, deficiat. Sequitur:

 Audiens autem Iacob quod alimenta uenderentur in Aegypto, dixit filiis suis: Quare negligitis? Audiui quod triticum uenumdetur in Aegypto. Descendite et emite nobis necessaria, ut possimus uiuere, et non consumamur inopia. Descendentes igitur fratres Ioseph decem, ut emerent frumenta, ingressi sunt terram Aegypti, et Ioseph princeps erat terre Aegypti, atque ad illius nutum frumenta populis uendebantur. Cumque adorassent eum fratres sui, et cognouisset eos, quasi ad alienos durius loquebatur,  interrogans eos, Unde uenistis? Qui responderunt: De terra Chanaan, ut emamus frumenta. Et tamen fratres ipse cognoscens, non est agnitus ab eis. Igitur post ubertatis annos in uniuerso orbe fames preualuit, merito, quia non erat qui faceret bonitatem. Post hec Ioseph a penuria frumenti saluat Aegyptum, et Christus a fame uerbi Dei liberat mundum, aperuit enim horrea sua Christus in omni orbe terrarum, et erogatione frumenti sui omnia subiugauit; nisi enim Ioseph fratres sui uendidissent in Aegyptum, defecerat Aegyptus; et nisi Iudei Christum crucifixissent, perierat mundus. Ioseph interpretatur Augmentatio, siue Ampliatio: sed in illo Ioseph ampliationem non habuit nisi sola Aegyptus; in nostro autem Ioseph augmentum habere meruit uniuersus mundus. Ille erogauit triticum, noster erogauit Dei uerbum. Dicit Iacob filiis suis, Est frumentum in Aegypto; dicit et Deus pater: Ex Aegypto uocaui Filium meum  . Descendunt igitur decem prouectiores fratre; id est, Iudei, quasi sub Decalogo legis et numero constituti: quos ipse cognoscens, non est agnitus ab eis. Cognoscuntur Hebrei a Christo, sed ipsi non cognoscunt eum. Sequitur:

 Recordatus somniorum que aliquando uiderat, ait: Ut uideatis infirmiora terre uenistis. Qui dixerunt: Non est ita, domine, sed serui tui uenerunt ut emerent cibos. Omnes filii unius uiri sumus; nec quidquam famuli tui machinantur mali. Quibus ille ait: Aliter est, immunita terre huius considerare uenistis. Et illi: Duodecim, inquiunt, serui tui fratres sumus, filii uiri unius in terra Chanaan; minimus cum patre nostro est, alius non est super. Hoc est ait, quod locutus sum, exploratores estis. Iam nunc experimentum uestri copiam. Per salutem Pharaonis non egrediemini hinc donec ueniat frater uester minimus. Mittitete uobis unum, et adducat eum: uos autem eritis in uinculis, donec probentur que dixistis, utrum falsa,  an uera sint; alioquin per salutem Pharaonis exploratores estis. Quid est quod Ioseph uir tam sapiens, atque ita non solum ab hominibus inter quos uiuebat, sed ipsa etiam post Scriptura teste laudatus, iurat per salutem Pharaonis non exituros de Aegypto fratres suos, nisi frater eorum iunior uenerit? an etiam bono et fideli uilis erat Pharaonis salus, qui fidem primitus domino suo seruabat in omnibus, quanto magis ipsi Pharaoni, qui eum in tanto honore locauerat, si illi seruauit, qui eum seruum emptitium possidebat? Quod si non curabat salutem Pharaonis, numquid et periurium pro cuiuslibet hominis salute uitare non debuit? an non est periurium? tenuit enim unum ex eis, donec ueniret Beniamin; et uerum factum est, quod dixerat: Non exibitis hinc nisi ueniat frater uester minimus. Ad omnes enim poterat pertinere quod dictum est, neque enim digne dicerentur redire ad patrem, quorum frater uinctus tenebatur in Aegypto, cum quo et ipsi mente et animo solliciti,  uelut quibusdam caritatis uinculis tenebantur astricti, nam quomodo et ille uenturus esset, nisi ad eum adducendum aliqui redissent? Sed quod sequitur magis urget questionem, cum iterum iurauit, dicens: Mittite unum e uobis, et adducite fratrem uestrum: uos autem eritis in uinculis, donec probentur que dixistis, utrum uera, an falsa sint: alioquin per salutem Pharaonis exploratores estis. Huic sententie interposuit iurationem, quia si uera non dixissent, exploratores essent: id est, exploratorum pena digni essent: quos tamen uera dicere sciebat, tamquam si dictum esset: Exploratores estis, exploratorum pena digni eritis. Sequitur:

 Tradidit eos in custodiam tribus diebus, tertia autem die eductis eis de carcere, ait: Facite quod dixi, et uiuetis, Deum enim timeo. Si pacifici estis, frater uester unus ligetur in custodia: uos autem abite et ferte frumenta que emistis in domum uestram; et fratrem uestrum minimum adducite ad me, ut possim uestros probare sermones, et non moriamini.  Fecerunt ut dixerat, et locuti sunt ad inuicem: Merito hec patimur, quia peccauimus in fratrem nostrum, uidentes angustiam anime illius, dum deprecaretur nos, et non eum audiuimus. Idcirco uenit super nos ista tribulatio. E quibus unus Ruben, ait: Numquid non dixi uobis: Nolite peccare in puerum? Et non audistis me. En sanguis eius exquiritur. Nesciebant autem quod intelligeret Ioseph, eo quod per interpretem loqueretur eis. Quid est quod cum inter se penitentes filii Isrel loquerentur de fratre suo Ioseph, quod in illo male egerint, et hoc eis diuino iudicio redderetur, quod se periclitari uiderent, adiungit Scriptura, et dicit: Ipsi ignorabant quod intelligeret Ioseph, interpres enim inter illos erat: hoc scilicet intelligendum est, ideo eos putasse quod ille non intelligeret que loquebantur: non ob aliud adhibitum putabant interpretem, nisi quod eorum linguam ille nesciret; nec cura erat interpretis ea dicere illi a quo positus fuerat, que non ad illum, sed inter se loquebantur. Sequitur:

  Auertitque se parumper, et fleuit, et reuersus locutus est ad eos. Nec adiungit quid illis dixerit. Unde intelligitur hec eadem dixisse que dixerat. Sequitur.

 Tollens Simeon, et ligans illis presentibus, iussit ministris ut implerent saccos eorum tritico, et reponerent pecunias singulorum in sacculis suis, datis supra eis cibariis in uia. Qui fecerunt ita. At illi portantes frumenta in asinis profecti sunt: apertoque unus sacco, ut daret iumento pabulum in diuersorio, contemplatus pecuniam in ore sacculi, dixit fratribus suis, reddita est mihi pecunia, en habetur in sacco. Et obstupefacti turbatique dixerunt mutuo, quidnam est, quod fecit nobis Deus? Si diligentius consideremus, inueniemus quia numquam fere in sanctum quis locum dicitur descendisse, nisi uituperabilem conscendisse memoretur. Que obseruationes ostendunt diuinam Scripturam, non ut plurimis uidetur, inerudito atque agresti sermone compositam, sed secundum disciplinam diuine eruditionis aptatam,  neque historicis narrationibus, quantum rebus et sensibus mysticis seruientem. Unde cum detentus fuisset Simeon in Aegypto, et fratres eius dimissi reuerterentur ad patrem, non est scriptum, quia ascenderunt ex Aegypto: Sed imponentes, inquit, frumentum super asinos suos abierunt. Cum autem, recepto fratre et cognito Ioseph, sed et Beniamin in oculis eius oblato cum letitia reuerterentur: tunc dicitur: Quia ascenderunt ex Aegypto, et uenerunt in terram Chanaan ad Iacob patrem suum . Sequitur:

 Et narrauerunt ei omnia que accidissent eis, dicentes: Locutus est nobis dominus terre dure, et putauit nos exploratores prouincie. Cui respondimus, Pacifici sumus, nec ullas molimur insidias: duodecim fratres uno patre geniti sumus; unus non est super, minimus cum patre uersatur in terra Chanaan. Qui ait nobis: Sic probabo quod pacifici sitis: fratrem  uestrum unum dimittite apud me, et cibaria domibus uestris necessaria sumite, et abite: fratremque uestrum minimum adducite ad me, ut sciam quod non sitis exploratores, et istum qui tenetur in uinculis recipere possitis, ac deinceps emendi que uultis habeatis licentiam. His dictis cum frumenta effunderent, singuli repererunt in ore saccorum ligatas pecunias. Dederunt quidem illi pecuniam, sed Ioseph, id est, Christus Dominus triticum dedit, et argentum tribuit: quia non argento emitur Christus, sed gratia. Sequitur;

 Dixit Iacob filiis suis: Absque liberis me esse fecistis. Ioseph non est super, Simeon tenetur in uinculis, Beniamin auferetis, deducetisque canos meos cum dolore ad inferos. Utrum ideo ad infernum, quia cum tristitia? an etiamsi abesset tristitia, tamquam ad infernum moriendo descenderet? De inferno autem magna questio est: et quid inde Scriptura sentiat locis omnibus ubi forte hoc commemoratum fuerit, obseruandum. Sequitur:

 Iudas quoque dixit  patri suo: Mitte puerum ut proficiscamur, et possimus uiuere nos et paruuli nostri. Descenderuntque in Aegyptum, et steterunt coram Ioseph. Quos cum ille uidisset et Beniamin simul, precepit dispensatori suo, dicens: Introduc uiros domum, et occide uictimas, et instrue conuiuium, quoniam mecum comessuri sunt meridie. Accedentes autem ad dispensatorem locuti sunt: Oramus, domine, ut audias: Iam ante descendimus, ut emeremus escas: quibus emptis, cum uenissemus ad diuersorium, aperuimus sacculos nostros, et inuenimus pecuniam in ore saccorum, quam nunc eodem pondere reportauimus. At ille respondit: Deus uester et Deus patris uestri dedit uobis thesauros in sacculis uestris: nam pecuniam quam dedistis mihi probatam ego habeo. Quod a preposito domus audiunt: Deus uester et Deus patrum uestrorum dedit uobis pecuniam in saccis uestris, argentum autem uestrum probatum habeo: mendacium uidetur quod non est, sed aliquid significare credendum est, argentum enim quod datur et non minuitur, quod et probatum appellatum est, nimirum illud intelligitur  de quo alibi legimus: Eloquia Domini, eloquia casta, argentum igne examinatum, probatum terre, purgatum septuplum : id est, perfectos. Sequitur:

 Eduxitque ad eos Simeon, et introductis domum attulit aquam, et lauerunt pedes suos, deditque pabula iumentis eorum. Illi uero parauerunt munera donec ingrederetur Ioseph meridie, audierant enim quod ibi comessuri essent panem. Igitur ingressus est Ioseph domum suam, obtuleruntque ei munera, et adorauerunt proni in terra. At ille clementer resalutatis eis, interrogauit dicens: Saluusne est pater uester senex de quo dixeratis mihi? adhuc uiuit? Et incuruati adorauerunt eum. Astute namque fratrem uendere ausi sunt, ut Dei consilium mutaretur; sed diuino iudicio, quod declinare conati sunt, renitentes seruierunt, inde quippe coacti sunt Dei uoluntatem peragere, unde huic moliti sunt astute contraire. Sic diuinum consilium dum uitatur, completur: sic humana sapientia dum reluctatur, comprehenditur. Timuerunt fratres  ne Ioseph super eos excresceret, sed hoc quod diuinitus dispositum fuerat cauendo actum est ut ueniret. Humana ergo sapientia in seipsa comprehensa est, que uoluntati Dei unde per intentionem restitit, inde eius impletioni militauit. Quod sepe nonnulli dum humana sapientia inflati, desiderii, suis diuina iudicia contraire conspiciunt, astutis eis machinationibus reluctari conantur; et quo ad uotum uim superne dispositionis intorqueant, calladis cogitationibus insistunt, subtiliora consilia exquirunt. Sed inde uoluntatem Dei peragunt, unde hanc immutare contendunt; atque Omnipotentis consilio, dum resistere nituntur, obsequuntur: quia sepe et hoc eius dispositioni apte militat, quod ei per humanum studium friuole resultat, sicut scriptum est: Comprehendit sapientes in astutia sua . In astutia namque sua sapientes comprehendit, quando eius consiliis humana facta etiam tunc congrue seruiunt, cum resistunt, unde  per Psalmistam dicitur: Nouit Dominus cogitationes hominum, quoniam uane sunt . Pensemus igitur geste rei ordinem, pensemus quomodo cogitationes hominum in ipsa sua prouisione diuinitas comprehendat. Ideo ab eis Ioseph uenditus fuerat ne adoraretur, sed ideo est adoratus quia uenditus. Restat ergo ut in cunctis que agimus, uim superne uoluntatis inquiramus, cui uidelicet cognite debet nostra actio famulari, et quasi ducem sui itineris sequi: ne ei etiam nolens seruiat, si hanc superbiens declinat, uitari enim uis superni consilii nequaquam potest, sed magna sibi uirtute hanc temperat, qui se sub eius nutibus refrenat, eiusque sibi pondera leuigat, qui hec ex subiecto cordis humero uolens, portat. Sequitur:

 Attollens autem oculos Ioseph uidit Beniamin, fratrem suum uterinum, et ait: Iste est frater uester minimus de quo dixeratis mihi? Et rursum, Deus, inquit, misereatur tibi, fili mi. Festinauitque quia commota fuerant uiscera eius super fratrem suum, et  erumpebant lacryme, et introiens cubiculum fleuit; rursum lota facie egressus, continuit se. uidit Ioseph Beniamin paruulum fratrem suum: mystice quoque uidit Dominus iehsu Paulum, quando lux circumfulsit eum, qui idcirco minimus dicitur, quia nondum maturam in carne fidei gerebat etatem: unde et adolescens legitur fuisse, quando lapidantium Stephanum uestimenta seruabat. Fleuit Ioseph super Beniamin: et cecitas Pauli, fletus est Christi. Lauat faciem suam, ut ei lumen amissum restituatur: lauit faciem suam Christus, ubi baptizatus est Paulus, per quem Dominus noster iehsu Christus a plurimis uideretur. Sequitur:

 Et ait, ponite panes. Quibus appositis, seorsum Ioseph, et seorsum fratribus, Aegyptiis quoque qui uescebantur simul seorsum , sederunt coram eo, primogenitus iuxta primogenita sua, et minimus iuxta primogenita sua,  et mirabantur nimis, sumptis partibus quas ab eo acceperunt; maiorque pars uenit Beniamin, ita ut in quinque partes excederet: biberuntque et inebriati sunt cum eo. Solent huic ebriosi adhibere testimonio patrocinium, non propter illos filios Isrel, sed propter Ioseph, qui ualde sapiens commendabatur. Sed hoc uerbum et pro satietate solere poni in Scripturis, qui diligenter aduertit, multis in locis inueniet. Unde est illud: uisitasti terram, et inebriasti eam, multiplicasti ditare eam , eo quod in laude benedictionis hoc positum est, et donum Dei commemoratur, apparet per hanc ebrietatem, satietatem significari: nam ita inebriari, ut inebriantur ebriosi, nec ipsi terre utile est. Sequitur:

 Precepit autem Ioseph dispensatori domus sue: Imple saccos eorum frumento, quantum possunt capere, et pone pecuniam singulorum in summitate sacci, scyphum autem meum argenteum et pretium quod dedit tritici pone in ore sacci iunioris. Factumque est ita. Mouet qui sibi uelit hoc factum  Ioseph, quo fratres suos donec eis aperiret quis esset, toties ludificauit, et tanta exspectatione suspendit, quod licet tanto sit suauius, cum legitur, quanto illis fit inopinatius cum quibus agitur, tamen sapientie illius grauitate, nisi magnum aliquid isto quasi ludo significaretur, nec ab illo fieret, nec ea Scriptura contineretur, in qua est tante sanctitatis auctoritas, et prophetandorum tanta intentio futurorum quam modo exsequi exponendo suscepimus. Sequitur:

 Apud quemcumque seruorum tuorum fuerit inuentum quod queris, moriatur, et nos serui erimus domini nostri. Qui dixit: Fiat iuxta sententiam uestram. Apud quem fuerit inuentum, ipse sit seruus meus, uos autem eritis innoxii. Itaque festinato deponentes in terram saccos, aperuerunt singuli. Quos scrutatus incipiens a maiore usque ad minimum, inuenit scyphum in sacco Beniamin. Sed quid sibi uult, quod scyphus Ioseph inuentus est in sacco Beniamin, nisi  quia in corpore Pauli iam doctrine celestis prefulgebat eloquium, dum esset eruditus in Lege: sed quia subiectus non erat diuine gratie, intra saccum erat scyphus, doctrina intra Legem, lucerna sub modio. Missus tamen Ananias manum posuit, marsupium soluit; marsupio soluto, argentum resplenduit; et decidentibus squammis uelut quibusdam sacci uinculis, soluto sacco, id est, deposito Legis uelamine, adeptus est gratie libertatem, et reuelata facie sermones Euangelii predicauit. Sequitur:

 At illi scissis uestibus, oneratisque rursum asinis, reuersi sunt in oppidum; primusque Iudas cum fratribus ingressus est ad Ioseph, necdum enim de loco abierat, omnesque ante eum pariter in terram corruerunt. Quibus ille ait: Cur sic agere uoluistis? An ignoratis, quod non sit similis mei inaugurandi scientia? Cui Iudas: Quid respondebimus, inquit, domino meo? uel quid loquemur? aut iuste poterimus obtendere? Deus inuenit iniquitatem in manibus seruorum tuorum. En omnes serui sumus domini mei, et nos, et apud quem  inuentus est scyphus. Oraculum in corde, peregrini uenerunt, famis periculum fugiebant, frumenta querebant, non acceperunt, et feriri se insuper criminis obiectione uidebant. Inter hec ducuntur ad carcerem, et post triduum educti adhuc in eadem asperitate terrentur. Iam reditur ad cor, iam culpe memoria pulsat animum, atque inter se inuicem loquuntur: Merito hec patimur, quia peccauimus in fratrem nostrum, uidentes angustiam anime illius, cum deprecaretur nos, et non eum audiuimus. In his autem uerbis cor Ioseph secessum petit, soluit flendo quod pietati debuit, seuerus ad fratres reuertitur, ut cruciatus eorum animus a culpa liberaretur. Post hec unus religatur in uinculis, dimittuntur ceteri cum frumento, ut unus frater ueniat, quem minimum se habere dixerant: ueniente postmodum fratre uincebat mentem pietas, cum frater innocens uideretur: sed permanebat in ostensione asperitas, ut fratres noxii purgarentur: frumenta dantur, scyphus in sacco  iunioris fratris absconditur, fortis post eos questio mouetur, mittitur ut reducantur, addici in seruitutem decernitur, apud quem scyphus fuisset inuentus, in sacco ultimi fratris inuenitur, tunc Beniamin reducitur, afflicti omnes fratres sequuntur. O tormenta misericordie, cruciat, et amat. Reuersi igitur, in terra cum lacrymis prostrati ueniam postulant: memores enim quid de illo patri promiserant, merore intolerabili tabescebant; tunc se ultra cohibere non ualens, pietas clausa prorupit in medium, et excussit caritatis lacrymas de uultu serenitatis. De terrore est asperitas, que apparebat, et non erat, quia misericordia erat, sed non apparebat. Sic uir sanctus facinus fratrum et dimisit et uindicauit, sic ore clementiam retinuit, ut delinquentibus fratribus nec sine ultione pius existeret, nec sine pietate districtus. Sequitur:

 Respondit Ioseph, Absit a me, ut sic agam, qui furatus est scyphum, ipse sit seruus meus, uos autem abite liberi ad patrem uestrum. Nonne clementer  considerandum puto tantam miseriam in hac perturbatione fratrum suorum, quomodo Ioseph, quamdiu uoluit, tenuit, ac quanta uoluit mora produxit, non eos utique faciens calumniosos, quando tante etiam ipsorum future letitie exitum cogitabat: et totum hoc quod agebat, ut eorum gaudium differretur, ad hoc cogitabat, ut eadem dilatione cumularetur: tamquam non essent condigne passiones eorum in toto illo tempore, quo turbabantur, ad futuram gloriam exsultationis, que in eis fuit reuelanda fratre cognito, quem a se perditum esse arbitrabantur. Sequitur:

 Accedens propius Iudas, confidenter ait: Oro, domine mi, loquatur seruus tuus uerbum in auribus tuis, et ne irascaris famulo tuo. Interrogasti prius seruos tuos, habetis patrem aut fratrem? et nos respondimus: Est nobis pater senex et puer paruulus, qui in senectute illius natus est, cuius  uterinus frater est mortuus, et ipsum solum habet mater sua, pater uero tenere diligit eum. Dixisti seruis tuis: Adducite eum ad me, et ponam oculos meos super illum. Suggessimus domino meo: non potest puer relinquere patrem suum; si enim illum dimiserit, morietur. Et dixisti seruis tuis: Nisi uenerit frater uester minimus uobiscum, non uidebitis amplius faciem meam. Multa in narratione Iude aliter dicta sunt quam cum illis egerat Ioseph, quamuis apud eum loqueretur, ut omnino de illa simulatione quod exploratores essent nichil diceretur, quod utrum consulto tacitum sit, an id fecerit perturbationis obliuio, non apparet. Nam et illud quod dixerunt, se ab ipso Ioseph interrogatos de patre et fratre suo, se autem illa interroganti indicasse, mirum si uel ad sententiam possit ista peruenire narratio, ut eam constet esse ueracem: quamquam etsi aliqua in ea falsa sunt, falli potius per obliuionem potuit quam auderent mentiri, apud eum presertim cui non sicut nescienti, sed etiam illa que nouerant eum scire, ad flectendam  eius misericordiam narrationi inserebant. Sequitur:

 Manebo itaque seruus tuus pro puero in ministerio domini mei, et puer ascendat cum fratribus suis.

 Non se poterat ultra cohibere Ioseph, eleuauitque uocem cum fletu, quam audierunt Aegyptii, et dixit fratribus suis: Ego sum Ioseph. Adhuc pater meus uiuit? Nec poterant respondere fratres, nimio timore perterriti. Ad quos ille clementer: Accedite, inquit, ad me. Et cum accessissent prope, Ego sum, ait, Ioseph frater uester, quem uendidistis; pro salute enim uestra misit me Deus ante uos in Aegyptum, ut reseruemini super terram, et escas ad uiuendum habere possitis. Quid est quod dicit Ioseph: Misit me Deus ante uos in Aegyptum, ut seruemini super terram, et escas ad uiuendum habere possitis; nisi forte significat illud alium secretumque mysterium, quod ait Apostolus: Reliquie per electionem gratie salue facte sunt , quia  propheta predixerat: Si fuerit numerus filiorum Isrel quasi arena maris, reliquie salue fient ; ad hoc enim occisus est Christus a Iudeis, et traditus gentibus, tamquam Ioseph Aegyptiis a fratribus, ut et reliquie Isrel salue fierent; unde dicit Apostolus: Nam et ego Isrelita sum, et ut plenitudo gentium intraret, et sic omnis Isrel saluus fieret , id est ex reliquiis Isrel secundum carnem et plenitudinem gentium, que in fide Christi secundum spiritum sunt Isrel: aut si genti illius Isrelitice restat fidei plenitudo, ex qua erant reliquie, in quibus reliquiis tunc et Apostoli salui facti sunt, hoc significatur ea plenitudine liberationis Isrel, qua per Moysen ex Aegypto liberati sunt. Sequitur:

 Dedit Ioseph fratribus suis plaustra secundum Pharaonis imperium et cibaria in itinere, singulisque proferri iussit binas stolas: Beniamin uero dedit trecentos argenteos cum quinque stolis optimis, tantumdem pecunie et uestium mittens patri suo, addens ei asinos decem, qui subueherent ex omnibus  diuitiis Aegypti, et totidem asinas triticum in itinere panesque portantes. Triginta argenteos a Christo accepit quicumque predicat Trinitatem siue Christi crucem: ideoque Paulus ait: Neque enim iudicaui me scire aliquid inter uos, nisi Christum Iesum, et hunc crucifixum . Quinque autem stolas accepit, id est, sapientie, omniumque sensuum multiplicem in lege disciplinam. Precellit igitur Paulus, et exuberat eius portio meritorum: sed tamen habent et fratres, id est, alii predicatores gratia sua binas stolas, id est, ut confiteantur Christum et Deum esse et hominem, iuxta quod in Prouerbiis legitur: Omnes domestici eius uestiti sunt duplicibus , id est, mystica uel morali intelligentia. Mittuntur et patri munera. Filius honorat Patrem suum, et Christus populum suum promissis inuitat muneribus. Portant hec munera asini illi gentiles, inutiles et laboriosi: nunc autem utiles  portent in typum Christi munera, portent in Euangelio munerum largitorem. Sequitur:

 Qui ascendentes uenerunt in terram Chanaan ad patrem suum Iacob, et nuntiauerunt ei, dicentes, Ioseph uiuit, et ipse dominatur in omni terra Aegypti. Si enim potuisset uinci a libidine et peccasset cum uxore domini sui, non puto quod hoc a patriarchis nuntiatum de eo fuisset patri eius Iacob: quia filius eius uiueret; hoc enim si fecisset, sine dubio non uiuebat: anima enim que peccat, ipsa moritur. Tale ergo aliquid et in Iacob indicare uidetur hic sermo, quod donec longe fuit a Ioseph, et non est annuntiatum ei de uita eius, ueluti defecerat in eo spiritus eius, et lumen quod in ipso fuit, fomentis deficientibus, iam fuerat obscuratum: ubi uero uenerunt qui ei annuntiauerunt de uita eius, id est, qui dicerent, quia uita erat lux hominum , reaccendit in se spiritum suum, et reparatus est in eo fulgor luminis ueri, et qui mortuus uidebatur, fide resurrectionis uiuificatur. Sed et in  nobis calcare libidinem, fugere luxuriam, omnesque uoluptates corporis premere ac refrenare, hoc est principatum gerere totius Aegypti; et hoc est quod apud Isrel magnum ducitur, et in admiratione habetur. Si quis uero est qui aliqua quidem uitia corporis subiiciat, aliis uero cedat et subiaceat, de isto non integre dicitur quia principatum agit totius terre Aegypti, sed unius forte aut duarum aut trium ciuitatum uidebitur gerere principatum. Sequitur:

 Quo audito, quasi de graui somno euigilans, tamen non credebat eis, illi econtra referebant ordinem rei. uocatur ergo plebs incredula, id est, Iacob, a filiis suis, id est, Petro et Paulo et Ioanne, dum populus Iudeorum inuitatur ad gratiam. Sequitur:

 Cumque uidisset uniuersa que miserat, reuixit spiritus eius, et ait, Sufficit mihi si adhuc Ioseph filius meus uiuit, uadam et uidebo illum antequam moriar. Sed ne hoc quidem otiose relinquendum est, quod non animum, sed spiritum, tamquam  meliorem sui partem ressuscitatum esse dicit. Splendor etenim lucis qui erat in eo, etiamsi exstinctus penitus non est, tunc cum obtulerunt filii eius tunicam Ioseph hedi sanguine maculatam, et mendacio eorum decipi potuit, ita ut scinderet uestimenta sua, et poneret saccum super lumbum suum, et lugeret filium suum, nec uellet omnino consolari, sed diceret: Quia descendam ad filium meum lugens in infernum; tunc etiamsi, sicut diximus, non erat penitus exstinctum in eo lumen, maxima tamen ex parte fuerat obscuratum, quod decipi potuit, quod uestimenta scindere, quod falso lugere, quod implorare mortem, quod in infernum cuperet lugendo descendere. Propter hec quoque nunc resuscitatur et reuiuiscit spiritus eius, quia consequens erat ut lumen, quod in eo obscurauerat fraus mendacii, reaccenderet et refoueret ueritatis auditus. Sequitur:

 Profectusque Isrel cum omnibus que habebat, uenit ad puteum Iuramenti, et mactatis ibi uictimis Deo patris sui Isaac, audiuit  Deum per uisionem nocte uocantem se, et dicentem sibi, Iacob, Iacob. Qui respondit, Adsum. Ait illi Deus: Ego sum fortissimus Deus Patris tui. Noli timere descendere in Aegyptum, quia in gentem magnam faciam te ibi. Ego descendam tecum illuc, et ego inde adducam te reuertentem. Quis est qui factus est in gentem magnam in Aegypto, et in fine reuocatus est? Quantum ad Iacob illum spectat de quo dici putatur, non uidebitur uerum; non enim in fine reuocatus est ex Aegypto, quippe qui defunctus in Aegypto est, Absurdum autem erit, si quis in eo reuocatum dicit a Deo Iacob, quia corpus eius reportatum est, quod si recipiatur, non erit uerum, quia Deus non est Deus mortuorum, sed uiuorum: non enim conuenit hec de corpore mortuo intelligi, sed super uiuos et in gentibus approbari. uideamus ergo Domini descensum in hunc mundum, et in gentem magnam, hoc est, in Ecclesiam ex gentibus factam,  consummatisque omnibus ad Patrem regressum. In hoc ergo uerius quam in Iacob adimplebitur quod dictum est: Quia reuocabo te inde in fine. Sed et unusquisque nostrum eodem ordine atque eadem uia Aegyptum et agones ingreditur, si mereatur ut Deus semper maneat cum eo, et faciat eum in gentem magnam; magna enim gens, est uirtutum numerus, et iustitie multitudo, in qua sancti quique multiplicari dicuntur et crescere. Completur in eo etiam illud quod dictum est: Quia reuocabo te in fine; finis enim perfectio rerum et uirtutum consummatio ponitur. Sequitur:

 Ioseph quoque ponet manum suam super oculos tuos. uerus etenim Ioseph, Dominus et Saluator noster, sicut corporalem manum suam posuit super oculos ceci et reddidit et uisum quem perdiderat; ita etiam spiritales manus suas posuit super oculos Legis, qui per corporalem intelligentiam Scribarum et Phariseorum fuerunt excecati, et reddidit ei uisum, ut his quibus aperit Dominus Scripturas,  spiritalis in lege uisus et intellectus appareat. Atque utinam et nobis iniiciat Dominus iehsu manus suas super oculos, ut incipiamus et nos respicere, non ea que uidentur, sed que non uidentur: et aperiat nobis illos oculos qui non intuentur presentia, sed futura: et reuelet nobis cordis aspectum, quo Deus uidetur in spiritu. Sequitur:

 Surrexit Iacob a puteo iuramenti, tuleruntque eum filii cum paruulis et uxoribus suis in plaustris que miserat Pharao ad portandum senem, et omnia que possederat in terra Chanaan: uenitque in Aegyptum cum semine suo, filii eius, et nepotes, filie, cunctaque simul progenies. Querendum est quomodo dicat, Filias eius cum eo, cum unam tantum filiam legatur habuisse. Superius autem filias eius dixeramus accipi posse, neptes eius, sicut filii Isrel omnes dicuntur etiam uniuersus populus ab illo propagatus. Sed nunc cum dicit filias filiarum, preter unam Dinam, pluralis numerus pro singulari positus est,  sicut etiam pro plurali singularis solet poni; nisi nurus eius quisque asserat filias eius potuisse appellari. Sequitur:

 Hi filii Lie, quos genuit in Mesopotamia Syrie cum Dina filia; omnes enim anime filiorum et filiarum eius triginta tres. Numquid iste omnes 33 anime ex Lia in Mesopotamia Syrie nate sunt? Sed utique sex filii et una filia, ex quibus nepotes commemorati sunt. Si ergo de uno Beniamin questio nata fuerat, quando numeratis 12 filii Iacob, et nominatim commemoratis dictum est: Hi filii Iacob, qui nati sunt ei in Mesopotamia Syrie; quanto maior nunc questio, quomodo 33 anime ex Lia in Mesopotamia Syrie nate sunt, nisi quia illa locutio confirmatur, tamquam ibi omnes orti sint. Deinde et illud non dubium iam est, in una filia filias nominari, plurali numero pro singulari posito. Sed tamen uidendum est quid hic respondeatur eis qui hoc testimonio confirmare nituntur, a parentibus simul animas cum corporibus propagari: animas  dictas pro hominibus, a parte totum significante locutione, nullus ambigit; sed quomodo ipsam partem ex qua totum commemoratum est, hoc est, animam, cuius nomine totus homo significatus est, alienemus ab eo quod dictum est: Exierunt de femoribus eius, ut carnes tantum ex illo natas, quamuis sole anime nominentur. Sequitur:

 Cuncte anime que ingresse sunt cum Iacob in Aegyptum, et egresse de femore illius absque uxoribus filiorum LXuI. Filii autem Ioseph qui nati sunt et in terra Aegypti, anime due. Omnes anime domus Iacob, que ingresse sunt Aegyptum, fuere 70. Quod legitur 66 animas intrasse cum Iacob in Aegyptum, exceptis uidelicet filiis Ioseph; et deinde, illis annumeratis, infertur, 70 anime erant cum quibus Iacob intrauit in Aegyptum, sic accipiendum est, in domo Iacob quando intrauit in Aegyptum: nam utique quos ibi inuenit, non cum eis  intrauit; sed quam diligentius discussa ueritate reperiuntur duo nati iam fuisse cum intrauit, Ephraim et Manasses: quod non solum Hebrei codices habere dicuntur, uerum etiam ipsa secundum Septuaginta interpretatio in Exodo declarat . Nec Septuaginta Interpretes mihi uidentur errasse, dum dicunt 75 animas cum Iacob intrasse Aegyptum, propter aliquam mysticam significationem, quadam uelut prophetica libertate hunc numerum complere uoluerunt, si adhuc uiuente Iacob, illi ex duobus filiis Manasse et Ephraim propagati sunt, quos eidem numero domus Iacob aggregandos indicauere. Sed quia inuenitur Iacob 17 annos uixisse in Aegypto, quomodo potuerint filii Ioseph, illo uiuo, etiam nepotes habere, non inuenitur. Ingressus est enim Aegyptum Iacob secundo famis anno: nati sunt autem filii Ioseph in annis abundantie. Quibuslibet annis ubertatis nati existimentur, a primo anno ubertatis usque ad secundum annum famis, quo ingressus est in Aegyptum, 9 anni fiunt. His additis  17, quibus ibi uixit Iacob, 26 anni reperiuntur. Quomodo ergo minus quam 26 annorum iuuenes nepotes habere potuerunt? Sed neque ul a Hebraica ueritate ista soluitur questio: quemadmodum enim impleri potuit ut tot nepotes susciperet Iacob, antequam intraret in Aegyptum, etiam de Beniamin, qui illa etate uenit ad fratrem? Non solum autem Scriptura eum filios habuisse commemorat, sed et nepotes et pronepotem, qui omnes annumerantur 66 cum quibus Iacob in Aegyptum, etiam secundum Hebraicam ueritatem, perhibetur intrasse. uidendum est etiam quid sibi uelit quod cum Ioseph et filii eius non amplius quam octo commemorentur, Beniamin uero et eius filii simul undecim reperiantur, non 19 omnes, sicut sunt 8 et 11, sed 18 referantur in summam, et postea Ioseph cum filiis suis non anime 8, sed 9, fuisse dicantur, cum 8 inueniantur. Hec omnia, que indissolubilia uidentur, magnam continent sine dubitatione rationem: sed nescio utrum possint  cuncta ad litteram conuenire, precipue in numeris quos in Scripturis sacratissimos esse et mysteriorum plenissimos, ex quibusdam, quos inde nosse potuimus, dignissime credimus. Sequitur:

 Misit autem Iudam ante se ad Ioseph, ut nuntiaret ei, et ille occurreret ei in Gessen. Quo cum peruenisset, iuncto Ioseph curru suo, ascendit Ioseph obuiam patri ad eumdem locum, uidensque eum irruit super collum eius, et inter amplexus fleuit. Occurrit illi Iudas, id est, Confessio, quia iam precedit confessio quos antea perfidia possidebat, et sic uero Christo occurrerunt: et sic Ioseph, hoc est, uerus Christus illis occurrit impartiendo illis fidem; quis enim hac etate suscipit ultimis temporibus populum Iudeorum, non secundum illius merita, sed secundum electionis sue gratiam, et imponit manus super oculos eius, et cecitatem aufert, cuius ideo distulit cecitatem, ut postremus crederet, quia antea non putabat esse credendum in Christo. Unde Apostolus ait: Quia cecitas ex parte  in Isrel facta est, donec plenitudo gentium intraret, et sic omnis Isrel saluus fieret . Sequitur:

 Locutus est autem Ioseph ad fratres suos, et ad omnem domum patris sui, Ascendam et nuntiabo Pharaoni, dicamque ei, Fratres mei et domus patris mei, qui erant in terra Chanaan, uenerunt ad me, et sunt uiri pastores ouium, curamque habent alendorum gregum, pecora sua et armenta et omnia que habere potuerunt, adduxerunt secum. Cumque uocauerit uos Pharao, et dixerit uobis: Quod est opus uestrum? respondebitis, uiri pastores serui tui, ab infantia nostra usque in presens, et nos, et patres nostri. Commendatur in patriarchis quod pecorum nutritores erant a pueritia sua et a parentibus suis, et merito: nam hec est sine ulla dubitatione iusta seruitus, et iusta dominatio, cum pecora homini seruiunt, et homo pecoribus dominatur; sic enim dictum est cum homo crearetur: Faciamus hominem  ad imaginem et similitudinem nostram, et habeat potestatem piscium maris et uolatilium celi, et omnium pecorum que sunt super terram . Ubi insinuatur rationem debere dominari irrationabili uite. Seruum autem hominem homini, uel iniquitas, uel aduersitas fecit: iniquitas quidem sicut dictum est, Maledictus Chanaan, seruus erit fratribus suis ; aduersitas uero sicut accidit Ioseph, ut uenditus a fratribus seruus alienigenis fieret. Itaque primos seruos, quibus hoc nomen in Latina lingua inditum est, bella fecerunt; qui enim homo ab homine superatus, iure belli poterat occidi, quia seruatus est, seruus est appellatus. Inde et mancipia dicta, quia manu capta sunt. Est etiam ordo naturalis in hominibus, ut seruiant femine uiris, et filii parentibus: quia et illic hec iustitia est, ut infirmior ratio seruiat fortiori. Hec igitur in damnationibus et seruitutibus clara iustitia est, ut qui excellunt ratione, excellant dominatione. Quod cum in hoc seculo per iniquitatum hominum perturbatur, uel natura carnalium  aduersitatum, ferunt iusti temporalem diuersitatem, in fine habituri et ornatissimam et sempiternam felicitatem. Regnauerunt hic ergo patriarche et prophete, ut ista regna Deum dare et auferre ostenderetur; non hic regnauerunt apostoli et martyres, ut regnum celorum desiderandum panderetur. Illi regia bella gesserunt, ut tales quoque uictorias appareret Dei uoluntate prestari; isti non resistendo interfecti sunt, ut potiorem esse docerent uictoriam pro fide ueritatis occidi, quamquam et illic prophete nouerant mori pro ueritate. Hec autem dicetis, ut habitare possitis in terra Gessen. Interpretatur autem Gessen, propinquitas, uel proximitas. Per quod ostenditur, quia etiam si in Aegypto habitat Isrel, non tamen longe est a Deo, sed proximus est ei et coniunctus, sicut etiam ipse dicit, Quia ego descendam tecum in Aegyptum, et ero tecum. Et nos ergo etiam si uideamur in Aegyptum descendisse, etiam si in carne positi agones mundi huius et certamina  sustinemus, etiam si inter eos habitamus qui deseruiunt Pharaoni, tamen si prope Deo sumus, si in mandatorum eius meditatione uersamur, et precepta eius ac iudicia perquirimus, hoc est enim esse prope Deo, semper que Dei sunt cogitare, que Dei sunt querere; et Deus semper erit nobiscum. Sequitur: Quia detestantur Aegyptii omnes pastores ouium. Abominatio est enim Aegyptiis omnis pastor ouium. Merito Aegyptiis in quibus est figura presentis seculi, in quo abundat iniquitas, abominatio est omnis pastor pecorum; abominatio est enim iniquo uir iustus. Sequitur;

 Ingressus ergo Ioseph nuntiauit Pharaoni, dicens: Pater meus et fratres mei, oues eorum, et armenta, et cuncta que possident, uenerunt ad me de terra Chanaan, ecce consistunt in terra Gessen. Extremos quoque fratrum suorum quinque uiros statuit coram rege. Quos ille interrogauit, Quid habetis operis? Responderunt, Pastores ouium sumus et nos et patres nostri, ad peregrinandum in  terra tua uenimus, quoniam non est herba gregibus seruorum tuorum ingrauescente fame in terra Chanaan, petimusque ut esse nos iubeas in terra Gessen. Queri potest cum Ioseph frumenta colligeret unde homines uiuerent, pecora unde uiuebant, dum tanta fames inualesceret, maxime quia fratres Ioseph Pharaoni dixerunt, non sunt enim pascue gregibus seruorum tuorum in terra Chanaan, inualescente fame, et propter hanc inopiam pascuarum se uenisse commemorauerunt. Pro eo si ea fame pascua defecerant in terra Chanaan, cur in Aegypto non defecerant, eadem tunc fame inualescente? Nam sicut perhibetur ab eis qui loca illa sciunt, in multis Aegypti paludibus poterant pascua non deesse, etiam cum fames esset frumentorum, que solent Nili fluminis inundatione prouenire; magis enim dicuntur paludes ille et feracius pascua gignere, quando aqua Nili fluminis minus excrescit. Sequitur:

  Dixit itaque rex ad Ioseph: Pater tuus et fratres tui uenerunt ad te, terra Aegypti in conspectu tuo est, in optimo loco fac habitare eos, et trade eis terram Gessen. Tradidit post hec Ioseph parentibus et fratribus optimam terram Gessen. Sic et Dominus eligens terram meliorem parentibus, id est, prophetis et patriarchis, ex quibus secundum carnem nasci dignatus est; siue omnibus sanctis, de quibus in Euangelio dicit: Hi sunt fratres mei, qui faciunt uoluntatem meam , his igitur daturus est terram repromissionis regni Dei, de qua dicit propheta, Credo uidere bona Domini in terra uiuentium. Sequitur:

 Post hec introduxit patrem suum ad regem, et statuit eum coram eo: qui benedicens illi, et interrogatus ab eo: Quot sunt dies annorum uite tue, respondit, Dies peregrinationis mee centum triginta annorum sunt, parui et mali, et non peruenerunt usque ad dies patrum meorum, quibus peregrinati sunt. Dicimus autem, non tam seculum ipsum, quod die  et nocte annis currit et mensibus, appellari malum, quam ea que in seculo fiunt. Quo modo sufficere dicitur diei malitia sua, ita et dies Iacob modici dicuntur esse et mali, et quod ea que sustinuit per uaria eum exercuerunt tentamenta: unde et Ioannes ait, Mundus in maligno positus est ; non quod mundus ipse sit malus, sed quod mala in mundo fiant ab hominibus. Sequitur:

 Et alebat omnem domum patris sui, prebens cibaria singulis. uerumtamen Iacob nec quando uidit Ioseph adorauit, nec quando ab illo triticum accipiebat: quo modo ergo somnium Ioseph impletum putabimus, et non potius maioris rei continere prophetiam? Sequitur:

. In toto enim orbe panis deerat, et oppresserat fames terram maxime Aegypti et Chanaan, ex quibus omnem pecuniam congregauit, et intulit eam in erarium regis. Pertinuit ad Scripturam in hac etiam re commendare fidem famuli Dei. Emit igitur  Ioseph omnem terram Aegypti uendentibus singulis possessiones suas pre magnitudine famis, subiecitque eam Pharaoni, et cunctum populum eius a nouissimis terminis Aegypti usque ad extremos fines eius. Respice ad originem generis, et inuenies quod pater eorum Cham, qui nuditatem riserat patris, huiuscemodi sententiam meruit, ut filius eius Chanaan seruus esset fratribus suis, quo in eo nequitiam morum argueret conditio seruitutis. Non ergo immerito ignobilitatem generis decolor posteritas imitatur. Hec ergo si intelligamus spiritaliter, que sit Aegyptiorum seruitus agnoscimus: quia seruire Aegyptiis non est aliud quam obnoxium esse carnalibus uitiis, et demonibus esse subiectum. In quod utique unumquemque non extrinsecus illata necessitas cogit, sed segnitia animi, et libido ac uoluptas corporis subigit, cui se animus per socordiam subdit. Qui uero libertatis anime curam gerit, et dignitatem mentis celesti cogitatione nobilitat, iste ex filiis Isrel est, qui etiam si uiolenter opprimatur ad tempus, non  tamen libertatem suam in perpetuum perdit. Sequitur:

 Preter terram sacerdotum que a rege tradita fuerat eis, quibus et statuta cibaria ex horreis publicis prebebantur, et idcirco non sunt compulsi uendere possessiones suas. Denique uis scire quid intersit inter sacerdotes Dei et sacerdotes Pharaonis? Pharao concedit terram sacerdotibus suis, Dominus autem sacerdotibus suis partem non concedit in terra, sed dicit eis: Ego sum pars uestra . Obseruate ergo qui hec legitis, omnes Domini sacerdotes, et uidete que sit differentia sacerdotum, ne forte qui partem habent in terra, et terrenis cultibus ac studiis uacant, non tam Domini quam Pharaonis sacerdotes esse uideantur. Ille est enim qui uult sacerdotes suos habere possessiones terrarum, et exercere agri non anime culturam, ruri et non legibus operam dare. Christus autem Dominus noster  sacerdotibus suis quid precipiat, audiamus. Qui non, inquit, renuntiauerit omnibus que possidet, non potest meus esse discipulus. Contremisco hec dicens; meus enim primo omnium, meus, inquam, ipse accusator existo, meas condemnationes loquor. Negat Christus suum esse discipulum quem uiderit aliquid possidentem, et eum qui non renuntiat omnibus que possidet. Et quid agimus? Quo modo hec aut ipsi legimus, aut populis predicamus, qui non solum non renuntiamus his que possidemus, sed acquirere uolumus ea que numquam habuimus antequam ueniremus ad Christum? Numquidnam, quia nos redarguit conscientia tegere, et non proferre que scripta sunt, possumus modo duplicati criminis esse rei. Confiteor palam, et populo audiente confiteor hec scripta esse, etiam si nondum implesse me noui. Sed hoc saltem commoniti festinemus implere, festinemus transire a sacerdotibus Pharaonis, quibus terrena possessio est, ad sacerdotes Dei, quibus in  terra pars non est, quibus portio Dominus est. Sequitur:

 Dixit ergo Ioseph ad populum: En, ut cernitis, et uos et terram uestram Pharao possidet, accipite semina, et serite agros, ut fruges habere possitis. Quintam partem regi dabitis, quatuor reliquas permitto uobis in semen, et in cibos famulis et liberis uestris. Contulimus sacerdotes sacerdotibus; nunc si uidetur, et populum Aegyptium populo Isrelitico conferamus; dicitur enim in consequentibus quia post famem et seruitutem populus Aegyptius quintam partem offerat Pharaoni, e contrario uero Isreliticus populus deferat decimas sacerdotibus. uide et in hoc Scripturam diuinam in generatione subnixam, uide Aegyptium populum quinario numero tributa pendentem: quinque enim sensibus corporalibus designantur, quibus carnalis populus seruit; semper enim Aegyptii uisibilibus rebus et corporalibus obsequuntur. At uero Isreliticus populus honorat decadam, perfectionis numerum: decem enim  uerba legis accepit, et Decalogi uirtute constrictus, ignota mundo huic sacramenta largitione diuina suscepit. Sed et in nouo Testamento similiter uenerabilis est denarius numerus, sicut et fructus spiritus diuinis exponitur germinare uirtutibus, et seruus fidelis de negotiationibus sui lucri decem mnas offert Domino, et decem ciuitatum accipit potestatem. uerum quia unus est auctor omnium, et fons, et initium unus est Christus, idcirco populus decimas quidem ministris et sacerdotibus prestat; primo uero offert primogenito omnis creature, et initia initio omnium, de quo scriptum, Qui est initium primogenitus omnis creature . uide ergo ex his omnibus differentiam populi Aegyptiorum et populi Isrel, et differentiam sacerdotum Pharaonis et sacerdotum Domini, et discutiens temetipsum, preuide, de quo populo sis, et cuius ordinis sacerdotium teneas: si adhuc carnalibus sensibus seruis, si adhuc quinario numero uectigal exsoluis, et respicis  ea que uisibilia et temporalia sunt, et non respicis ea que inuisibilia et eterna sunt, de Aegyptio populo te esse cognosce. Si uero Decalogum legis et decadam noui Testamenti, que supra exposuimus, semper ante oculos habeas, et de his decimas offers, et primogenita sensus tui in fide immolas primogenito ex mortuis, et initia tua refers ad initium omnium, uerus Isrelita es, in quo dolus non est. Sequitur:

 Cumque appropinquare cerneret Isrel diem mortis sue, uocauit filium suum Ioseph, et dixit ad eum: Si inueni gratiam in conspectu tuo, pone manum tuam sub femur meum, et facies mecum misericordiam et ueritatem. Ea filium adiuratione constringit, qua seruum constrinxerat Abraham: ille mandans unde uxor ducatur filio suo; iste sepulturam commendans corporis sui. In utramque causam tamen nominata sunt duo illa que magna habenda atque pendenda sunt, in Scripturis omnibus quecumque  dispersim leguntur, misericordia et iustitia, uel misericordia et iudicium, uel misericordia et ueritas, sicut scriptum est: Uniuerse uie Domini misericordia et ueritas . Hec ergo duo commendata, multum consideranda sunt. Seruus Abrahe dixerat, Si facitis cum Domino meo misericordiam et iustitiam ; et iste filio dicit, Ut facias in me misericordiam et ueritatem. Sequitur:

 Ut non sepelias me in Aegypto, sed dormiam cum patribus meis, et auferas me de hac terra, condasque in sepulcro maiorum. Quid sibi autem uelit tanto uiro tam sollicita corporis commendatio, ut non in Aegypto sepeliatur, sed in terra Chanaan iuxta patres suos. Mirum uidetur et quasi absurdum, nec quasi conueniens tante excellentie mentis prophetice, si hoc ex hominum consuetudine etiam curet: si autem in omnibus his sacramenta querantur, maioris admirationis gaudium ipsi qui inuenerit orietur. Cadaueribus mortuorum peccata  significari non dubium est, cum iubentur homines post eorum contactionem, siue qualicumque contactu, tamquam ab immunditia purificari, et hinc illa sententia dicta est, Qui baptizatur a mortuo, et iterum tangit illum, quid prodest lauatio eius ? Sepultura ergo mortuorum, remissionem significat peccatorum, eo pertinens quod dictum est, Beati quorum remisse sunt iniquitates, et quorum tecta sunt peccata . Ubi ergo sepelienda erant hoc significantia cadauera patriarcharum, nisi in ea terra ubi ille crucifixus est, per quem facta est remissio peccatorum: et si quid aliud de re tanta uel hoc modo, uel sublimius intelligi potest. Nec tamen frustra arbitremur tales ac tantos homines tantam gessisse curam pro sepeliendis corporibus suis, cum sit atque esse debeat fidelium ista securitas, quod ubicumque corpora eorum sepeliantur, uel insepulta etiam per inimicorum rabiem relinquantur, aut pro eorum libitu dilacerata absumantur, non ideo uel minus integram, uel minus gloriosam eorum resurrectionem  credimus esse futuram. Sequitur:

 Respondit Ioseph, Ego faciam quod iussisti. Et ille, Iura ergo, inquit, mihi. Quo iurante, orauit Isrel Deum, conuersus ad lectuli caput. Merito queritur quid sit quod dictum est, Adorauit Isrel Deum conuersus ad lectuli caput; in quo utique senex iacebat, et sic positum caput habebat, ut in eo sine labore, quando uellet, oraret: quod scilicet postquam iurauit filius, securus de petitione quam rogauerat, adoraret Deum contra caput lectuli sui. Sanctus quippe et Deo deditus uir, oppressus senectute, sic habebat lectum positum, ut ipse iacentis habitus absque difficultate ulla ad orationem esset paratus. Sequitur:

 His ita transactis, nuntiatum est Ioseph quod egrotaret pater eius. Qui assumptis duobus filiis suis, Manasse et Ephraim, ad eum perrexit. Dictumque est seni, Ecce Ioseph filius tuus uenit ad te. Qui confortatus sedit in lectulo, et ingresso  ad se, ait, Deus omnipotens apparuit mihi in Luza, que est in terra Chanaan, benedixitque mihi, et ait, Ego te augebo, et multiplicabo, et faciam in turbas populorum; daboque tibi terram hanc, et semini tuo post te, in possessionem sempiternam. Etiam hinc commemorat Iacob promissiones Dei erga se factas, dicitque sibi dictum: Faciam te in turbas populorum. Quibus uerbis magis fidelium uocationem significat quam carnalis generis propagationem. Sequitur:

 Duo igitur filii tui, qui nati sunt tibi in terra Aegypti antequam huc uenirem ad te, mei erunt, Ephraim et Manasses, sicut Ruben et Beniamin reputabuntur mihi. Si quis autem ambigit, quod septuaginta anime introissent in Aegyptum filiorum Isrel, et quod Ioseph eo tempore quo ingressus est Iacob, non nouem, sed duos tantum filios habuerit, presenti capitulo confirmatur, siquidem ipse Iacob loquitur duos eum habuisse filios, non nouem. Quod si econtrario nobis illud opponitur, quo modo in Actibus  Apostolorum in concione Stephani dicatur ad populum, Septuaginta quinque animas ingressas esse Aegyptum , facilis excusatio est; non enim debuit sanctus Lucas, ipsius scriptor historie, ingens Actuum Apostolorum uolumen emittens gentibus contrarium aliquid scribere aduersus eam Scripturam que iam fuerat gentibus diuulgata: et utique maioris opinionis illo dumtaxat tempore Septuaginta Interpretum habebatur auctoritas quam Luce, qui, ignotus et uilis, non magne fidei in nationibus habebatur. Hoc autem generaliter obseruandum, quod ubicumque sancti apostoli aut apostolici uiri loquuntur ad populos, his plerumque testimoniis utuntur que iam fuerant in gentibus diuulgata. Quod autem dicit, Ephraim et Manasses sicut Ruben et Simeon erunt mihi, illud significat, Sicut Ruben et Simeon due tribus erunt, et ex suis uocabulis appellabuntur, duosque populos procreabunt, et sic hereditabunt repromissionis terram, sicut et ceteri filii mei. Sequitur:

  Reliquos autem, quos genueris post eos, tui erunt et nomine fratrum suorum uocabuntur in possessionibus suis. Non, inquit, accipient separatim terram, nec funiculos habebunt proprios, ut relique tribus, sed in tribubus Ephraim et Manasse, quasi appendices populi commiscebuntur. Sequitur:

 Mihi enim, quando ueniebam de Mesopotamia, mortua est Rachel mater tua in terra Chanaan, in ipso itinere. Eratque uernum tempus; et ingrediebar Euphratam, et sepeliui eam iuxta uiam Ephrate, que alio nomine uocatur Bethleem. Quod Iacob filio suo Ioseph tamquam nescienti uoluit indicare, ubi et quando sepelierit matrem eius, cum et ipse simul fuerit cum fratribus suis; sed etsi erat, tam paruus etate erat, ut illud uel curare uel animo retinere non posset; que res compulit modo dici, nisi forte ad rem pertinuit commemorare ibi sepultam matrem Ioseph ubi Christus erat nasciturus. Sicut autem duo filii Isaac, Iacob et Esau, figuram habuerunt  duorum populorum in Iudeis et Christianis, quamuis quantum ad carnis propagationem pertinet, nec Iudei uenerunt de semine Esau, sed Idumei, nec Christiane gentes de Iacob, sed potius Iudei; ad hoc enim tantum figura, qua dictum est, Maior seruiet minori; ita factum est etiam in duobus filiis Ioseph: nam maior gessit typum Iudeorum, Christianorum minor. Quos cum benediceret Iacob, manum dextram ponens super minorem, quem habebat ad sinistram, sinistram uero super maiorem, quem habebat ad dexteram; graue uisum est patri eorem, et admonuit patrem uelut corrigens eius errorem, et quisnam eorum maior esset ostendens. At ille noluit mutare manus, sed dixit, Scio, fili mi, scio: et hic erit in populum et exaltabitur; sed frater eius iunior maior illo erit, et semen eius erit in multitudine gentium. Etiam hic duo illa promissa demonstrat, nam ille in populo, hic in multitudine gentium. Quid euidentius, quam his duabus promissionibus contineri populum  Isrelitarum orbemque terrarum in semine Abrahe, illum secundum carnem, istum secundum fidem? Sequitur:

 Ait quoque Iacob ad filium suum Ioseph: En ego morior, et Deus erit uobiscum, reducetque uos ad terram patrum uestrorum. Do tibi partem unam extra fratres tuos, quam tuli de manu Amorrhei in gladio et arcu meo. Sichyma iuxta Grecam et Latinam consuetudinem declinata est, alioquin Hebraice Sichem dicitur, ut Ioannes quoque euangelista testatur, licet uitiose, ut Sichar dicatur, error inoleuit: et est nunc Neapolis, urbs Samaritanorum. Quia igitur Sichem ex lingua Hebrea transfertur in humerum, pulchre alludit ad nomen, dicens, Et ego tibi dabo humerum unum. Unum autem pro precipuum ponitur. Quod autem ait, se eam in arcu et gladio possedisse, arcum et gladium iustitiam uocat, per quam meruit peregrinus et aduena, interfecto Sichem, et Emor, de periculo liberari: timuit enim,  ut supra diximus, ne uicina oppida atque castella ob euersionem federate urbis, aduersus se consurgerent, et Dominus non dedit eis, ut nocerent illi. uel certe sic intelligendum est: Dabo tibi Sichymam, quam emi in fortitudine mea, hoc est, in pecunia, quam multo labore et sudore acquisiui. Quod autem ait, Super fratres tuos, ostendit absque sorte dedisse eam tribui Ioseph, siquidem eo loco sepultus est Ioseph, et mausoleum eius usque in presens cernitur. Proculdubio ergo aliquod hic latet propheticum sacramentum, quia ex Ioseph quadam precipua significatione Christum figurauit, et ei datur illa terra ubi disperdiderat obruendo deos alienos Iacob, ut Christus intelligatur possessurus gentes diis patrum suorum renuntiantes et credentes in eum. Heredem ergo bonorum operum sanctum Ioseph pre ceteris elegit, cuius opera fratres equare non poterant: et ideo locum stupris et flagitiis uacantem ad incolatum sanctorum uerbis celestibus et gladio capiens spiritali, ut ubi habitatores antea lasciuie et principes  luxurie uersabantur, ubi fuerunt incentiua libidinis et fomenta nequitie, ibi nunc sancti sacerdotes magisteria doceant castitatis, et plurima uirginalis integritatis exempla quodam superne lucis fulgore resplendeant. Sequitur:

 uocauit autem Iacob filios suos, et ait eis: Congregamini ut annuntiem que uentura sunt uobis diebus nouissimis, congregamini et audite, filii Iacob, audite, Isrel patrem uestrum. Qui ante iuniorem seniori pretulerat, cepit a primo, ut in illo mysterii preferret gratiam, in hoc ordinem seruaret etatis. Sequitur:

 Ruben primogenitus meus, tu fortitudo mea, et principium doloris mei, prior in donis, maior in imperio. Effusus es sicut aqua: non crescas, quia ascendisti cubile patris tui, et maculasti stratum eius. Est autem sensus hic: Tu es primogenitus meus, maior in liberis, debebas iuxta ordinem natiuitatis tue et hereditatem que primogeniti iure debebatur, sacerdotium  accipere et regnum: hoc quippe in portando onere et preualido robore demonstratur: uerum quia peccasti et quasi aqua que uasculo non tenetur, uoluptatis effusus es impetu, idcirco precipio tibi ut ultra non pecces, sisque in fratrum numero penam ex peccato luens, quod primogeniti ordinem perdidisti. Secundum mysticam intelligentiam, Ruben prioris populi uidetur ferre personam; et ideo redargui magis quam benedici uidetur, qui et primogenitus est sicut propheta dicit, Isrel primogenitus meus: etenim iuxta quod primogenitis debebatur, ipsius erat accipere sacerdotium et regnum. Additur, Tu uirtus mea: utique quia ex ipso populo fundamentum fidei, ex ipso uirtus Dei que est Christus, aduenit. Quo modo autem ipse sit principium dolorum, nisi dum Deo patri semper irrogaret iniuriam, dum conuertit ad eum dorsum et non faciem? Iste prior in donis, quia primis ipsis credita sunt eloquia Dei, primis ipsis legis latio et testamentum,  siue promissio. Maior est hic in imperio, utique pro magnitudine uirium dixit, quia copiosius ceteris in hoc seculo idem populus regnauit. Effusus est autem sic peccando in Christo, quasi aqua que uasculo non tenetur, uoluptatis effusus est impetu; et idcirco addidit, Ultra non crescas; quia populus ipse, postquam in uniuerso orbe dispersus est, ualde imminutus atque abbreuiatus est. Sed quare talia meruerit, subiungit, Quia ascendisti cubile patris tui, et maculasti stratum eius: predicat enim passionem Domini, et primogenite plebis audaciam, quia ascendit cubile Dei Patris, et maculauit stratum eius, quando corpus Domini, in quo plenitudo diuinitatis requiescebat, raptum in cruce suspendit, et ferro maculauit. Sequitur:

 Simeon et Leui, fratres, uasa iniquitatis bellantia, in consilio eorum ne ueniat anima mea, et in cetu illorum non sit gloriatio mea, quia in furore suo occiderunt uirum, et in uoluntate sua suffoderunt  murum. Maledictus furor eorum, quia pertinax, et indignatio eorum, quia dura. Diuidam eos in Iacob, et dispergam illos in Isrel. Significat autem non sui fuisse consilii quod Sichem et Emor federatos uiros interfecerint, contra iusque pacis et amicitiarum sanguinem fuderint innocentem, quasi quodam furore sic crudeliter obstinati, muros et hospites urbis euerterint. Unde sequitur, et dicit, Maledictus furor eorum, quia pertinax, et indignatio eorum, quia dura: diuidam eos in Iacob, et dispergam illos in Isrel. Leui enim hereditatem propriam non accepit, sed in omnibus ceptis paucas urbes ad habitandum habuit. De Simeon uero in libro Iesu Naue scriptum est, quod et ipse proprium funiculum non fuerit consecutus, sed de tribu Iuda quedam fuerit consecutus. In Paralipomenon autem libro manifestius scribitur, quod cum multiplicatus fuisset, et non habuerit possessionis locum, exierit in desertum. Per Simeon et Leui scribe et sacerdotes Iudaici populi intelliguntur. De Simeon enim scribe  sunt Iudeorum; de tribu uero Leui principes sacerdotum: de quibus scriptum est, quia consilium fecerunt ut Iesum morti traderent . De quo consilio iste patriarcha qui iam mente Deum uidebat, dicit, In consilio eorum ne ueniat anima mea; horrebat, enim iam in illo tempore iste sanctus patriarcha uidere tantorum scelerum facinus, quod in nouissimis temporibus facturi erant Iudei. Sequitur: Quia in furore suo occiderunt uirum, id est, Dominum Iesum Christum et in dolore suo suffoderunt murum, quando lancea confoderunt illud spiritale et fortissimum propugnaculum, qui custodit Isrel. Maledictus furor eorum, quia pertinax ad tantum facinus utique perpetrandum, quando furore accensi et ira obtulerunt Christum Pontio Pilato, dicentes illi: Crucifige, crucifige ; et, si hunc dimittis, non es amicus Cesaris ; Et indignatio eorum, quia dura, dum Barabbam latronem dimittendum peterent, et principem uite crucifigendum postularent.  Diuidam eos in Iacob, et dispergam illos in Isrel. Hic duo nominantur, diuisio et dispersio: idcirco quia nonnulli ex ipsis in Dominum crediderunt, quidam in infidelitate permanserunt; diuisi enim dicuntur ii, qui ab eis separantur, et ueniunt ad fidem: dispersi autem ii, quorum patria temploque subuerso, per orbem terre incredulum genus illorum spargitur. Sequitur:

 Iuda, te laudabunt fratres tui. Manus tue in ceruicibus inimicorum tuorum: adorabunt te filii patris tui. Catulus leonis Iuda; ad predam, fili mi, ascendisti, requiescens accubuisti ut leo et quasi leena, quis suscitabit eum? Non auferetur sceptrum de Iuda, nec dux de femoribus eius, donec ueniat qui mittendus est: et ipse erit exspectatio gentium, ligans ad uineam pullum suum, et ad uitem, o fili mi, asinam suam. Lauabit in uino stolam suam, et in sanguine uue pallium suum. Pulchriores sunt oculi eius uino, et dentes eius lacte candidiores. Licet de Christo mysterium sit, tamen iuxta litteram prophetatum est quod  reges ex Iuda per Dauid stirpem generarentur, et quod adorarent eum omnes tribus: non enim ait, Filii matris tue; sed, Filii patris tui. Et quod sequitur, Ex germine, fili mi, ascendisti, in Hebreo habet, De captiuitate, fili mi, ascendisti, ut ostenderet eum captiuos populos esse ducturum. Hic certe nemo dubitat prophetantis personam esse dilucidatam. Audiamus igitur quid dicat filio suo Iude, de cuius tribu Christus uenit ex semine Dauid, secundum carnem, sicut apostolica doctrina testatur . Iuda, te laudabunt fratres tui. Per hunc enim Iudam uerus confessor exprimitur Christus, quia ex eius tribu secundum carnem est genitus. Ipsum laudant fratres sui, apostoli scilicet, et omnes coheredes eius, quia qui per adoptionem filii Deo patri effecti sunt, et Christi fratres per gratiam, quorum ipse est Dominus per naturam. Manus tue in ceruicibus inimicorum tuorum; iisdem enim manibus, et eodem crucis  tropeo, et suos exuit, et inimicos atque aduersarias potestates curauit: iuxta quod et pater promittit ei dicens: Sede ad dexteram meam, donec ponam inimicos tuos scabellum pedum tuorum . Adorabunt te filii patris tui, quoniam multi ex filiis Iacob adorauerunt eum, qui per electionem gratie salui facti sunt. Catulus leonis Iuda, quoniam nascendo paruulus factus est, sicut scriptum est, Paruulus natus est nobis . Predam, fili mi, ascendisti: id est, ascendens in crucem captiuos populos redemisti, et quos ille leo contrarius inuaserat, tu moriens eripuisti. Denique rediens ab inferis ascendisti in altum, captiuam duxisti captiuitatem. Requiescens accubuisti, ut leo. Manifestissime in passione Christus recubuit, quando inclinato capite tradidit spiritum , siue quando in sepulcro securus, uelut quodam corporis somno quieuit. Sed quare ut leo, et uelut catulus leonis? In somno enim suo leo fuit; quia non necessitate, sed potestate hoc ipsum impleuit iuxta quod et ipse dixerat: Potestatem  habeo ponendi animam meam, et nemo eam a me aufert, sed ego eam ponam . Quod uero addidit, Et ut catulus leonis Iuda, quia inde mortuus unde natus. Physici autem de catulo leonis scribunt, quod cum natus fuerit tribus diebus et tribus noctibus dormiat, tunc deinde patris fremitu uel rugitu ueluti tremefactus cubilis locus suscitare dicitur catulum dormientem. Quod ualde congruenter de passione mortis aptatur in Christo, qui tribus diebus, et tribus noctibus in cubili sepulcri iacens somnum mortis impleuit. Bene ergo Christus ut leo requieuit, quia non mortis acerbitatem timuit, sed etiam in ipsa morte mortis imperium uicit. Bene idem iterum ut catulus leonis, quia die tertia resurrexit, unde, et sic adiungitur de resurrectione eius, Quis suscitabit eum? Hoc est, quia nullus hominum, nisi ipse se, iuxta quod idem de corpore suo dixit: Soluite templum hoc, et post triduum suscitabo illud . Non deficiet princeps de Iuda, nec dux de femoribus eius,  donec ueniat qui mittendus est, et ipse erit exspectatio gentium. Hic locus manifestissime ad Iudam refertur; tamdiu enim fuit ex semine eius apud Iudeos intemerata successio regni, donec Christus ad redemptionem mundi ex uirgine nasceretur. Probant hoc historie Iudeorum, quibus ostenditur primum alienigenam regem in gente Iudeorum fuisse Herodem, quo tempore natus est Christus. Quod si putant Iudei non uenisse Christum, ergo de tribu Iuda usque hodie Iudeorum permanet regnum. Itaque non defuit uel dux uel princeps de semine Iuda, donec ueniret cui repositum est. Sed quia non solum Iudeis profuit qui mittendus erat, ideo sequitur, Et ipse erit exspectatio gentium. Alligans ad uineam pullum suum: quod uidelicet pullum asine, cui supersedit iehsu, hoc est gentilium populum uinee apostolorum qui ex Iudeis sunt, copulauerint, cui adhuc numquam legis onus impositum est; nam uinea Domini, domus est Isrel. Et ad uitem, o fili mi, asinam suam. Quod autem dicit, fili mi, apostropham ad ipsum Iudam  facit, quod Christus hec sit uniuersa facturus: nam ipse dixit, Ego sum uitis uera . Ad hanc ergo uitem alligauit asinam suam cui supersedit, id est, Ecclesiam ex gentibus congregatam. Hanc itaque ad uitem corporis sui alligauit in uinculo caritatis, et discipline euangelice nexu, ut de imitatione illius uiuens efficiatur heres Dei, coheres autem Christi. Alii namque hanc asinam, synagogam interpretantur, tardigradam scilicet et graui pondere legis oppressam. Lauabit in uino stolam suam. Bona stola est caro Christi, que omnium peccata operuit, omnium delicta suscepit, omnium texit errores. Bona stola est, que uniuersos induit uestem iucunditatis. Hanc lauit in illo uino, quod pro multis effusum est in remissionem peccatorum. Et in sanguine uue pallium suum, hoc est in passione corporis sui diluit gentes sanguine suo; pallium enim eius sunt gentes quas corpore suo contexuit, sicut scriptum est: uiuo ego,  dicit Dominus, nisi hos omnes induam sicut uestimentum. Non ergo sanguine suo propria peccata que non erant, sed nostra que fecimus delicta mundauit. Et bene uuam dixit, quia sicut uua pependit in ligno. Ipse est uitis, ipse est uua: uitis, ligno adherens; uua, quia lancea militis apertum latus habuit, et emisit aquam et sanguinem; aquam ad lauacrum, sanguinem ad pretium; aqua nos abluit, sanguis redemit. Pulchriores oculi eius uino. Oculi Christi, apostoli sunt et euangeliste, qui scientie lumen uniuerso corpori Ecclesie prestant. Ii pulchriores uino probantur, quia eorum doctrina austeritatem uini ueteris exsuperat, id est, prisce legis traditionem. Euangelica enim precepta longe clariora sunt quam ueteris Testamenti mandata. Et dentes lacte candidiores. Dentes, predicatores sunt sancti, qui precidunt ab erroribus homines, et eos quasi comminuendo, in Christi corpore transferunt. Nomine autem lactis doctrina legis significatur, que carnalem populum tamquam paruulos loco lactis alebat, cuius quidem  candidiores effecti sunt doctores Ecclesie, quia fortem et solidum cibum uerbi mandunt atque distribuunt. De quibus Apostolus dicit in Epistola ad Hebreos: Perfectorum autem est solidus cibus . Et bene candidiores lacte dentes dicit; omnes enim qui perfecti sunt, et qui Scripturarum cibos explanantes, subtilem et minutum intellectum, qui spiritalis dicitur, corpori subministrant, candidi esse debent et puri, atque ab omni macula liberi. Sequitur:

 Zabulon, in littore maris habitabit, et in statione nauium, pertingens usque ad Sidonem. Zabulon qui interpretatur Habitaculum pulchritudinis, Ecclesiam significat, fortissimam ad omnem tolerantiam passionis. Hec in littore maris inhabitat, ut uideat aliorum naufragia. Ipsa immunis periculi exspectat alios fluctuantes in freto istius mundi, qui circumferuntur omni uento doctrine: ipsa fidei radice immobilis perseuerat, exspectans hereticorum procellas et naufragia Iudeorum, quoniam gubernatorem,  quem habuerunt, abnegauerunt. Circa fluctus igitur habitat, non fluctibus commouetur: magisque ad subueniendum parata, quam periculo obnoxia, ut si qui tempestatibus acti grauibus confugere ad portum uelint, presto sit Ecclesia tamquam portus salutis, que expansis brachiis in gremium tranquillitatis sue uocet periclitantes, locum fidei stationis ostendens. Ecclesia igitur in hoc seculo tamquam portus maritimi per littora diffusi, occurrit laborantibus, dicens esse credentibus refugium preparatum, quo uentis quassata nauigia possint subducere. In iis Ecclesiis sunt principes Zabulon et principes Neptalim, sicut docet Dauid in psalmo : quorum alii liberatores sunt, ac tempestate nocturna clamantes, Abiiciamus opera tenebrarum, et induamur arma lucis, alii sunt latitudines apostolice, qui possunt dicere: Os nostrum patet ad uos, o Corinthii, cor nostrum dilatatum est . Isti sunt ipsi, qui cum essent in tenebris, lucem uiderunt magnam, sicut propheta  testatur, dicens: Terra Zabulon et terra Neptalim uia maris trans Iordanem, populus qui sedebat in tenebris, uidit lucem magnam; habitantibus in regione umbre mortis lux orta est eis . Exploratores igitur secus ascensus nauium posuit Dominus Deus noster patriarche huius heredes, cuius cura peruigil et spiritalis successio pertendit usque ad Sidonem, hoc est, usque ad gentes peruenit, ut Domini misericordia peccata ablueret nationum. Sidon enim primitiuus est filius Cham, illius utique, qui propter irreuerentiam paterne pietatis maledictione damnatus est. Patris ergo liberatio nocturna, tamquam in excubiis posita propugnaculum spiritale, ne quis scopulos uite huius possit incidere, pertendit usque ad grauissimorum criminum peccatores et Sidonios ipsos, qui ante superstitione uehementi, uenatores scelerum nuncupabantur, ut interpretatio docet; soluta hereditate maledicti, donatam hereditatem maledictioni absoluit, ut ubi maior reatus erat, ibi nunc  uberior sit gratia. Isachar, asinus fortis, accubans inter terminos, uidit requiem quod esset bona, et terram quod optima, et supposuit humerum ad portandum, factusque est tributis seruiens. Quia supra Zabulon dixerat, quia maris magni esset littora possessurus, Sidonem quoque et reliquas Phenicis urbes contingeret: nunc et ad Mediterraneam prouinciam redit, et Isachar qui iuxta Neptalim pulcherrimam Galilee regionem possessurus esset, benedictione sua habitatorem facit. Asinum autem eum fortem uocat, et humerum ad portandum deditum: quia in labore terre et uehendis ad mare omnibus que in suis finibus nascebantur, plurimum laborarat, regibus quoque tributa comportans. Aiunt Hebrei quod per metaphoram cuncta hec significaret, qui Scripturas sanctas die ac nocte meditans studium suum dederit ad laborandum, et idcirco ei omnes tribus seruierint, quasi magistro dona portantes. Inter terminos accubare, est prestolato mundi fine requiescere, nichilque de his que nunc in medio uersantur querere,  sed ultima desiderare. Et fortis asinus requiem bonam et terram optimam uidet, cum simplex gentilitas idcirco se ad robur boni operis erigit, quia ad eterne uite patriam tendit. Qui et ad portandum humerum supponit, quia conspecta superna requie preceptis etiam grauibus in operatione se subiicit, et quidquid intolerabile pusillanimitas asserit, hoc ei leue ac facile spes remunerationis ostendit. Sequitur:

 Dan iudicabit populum suum, sicut et alia tribus in Isrel. Fiat Dan coluber in uia, cerastes in semita, mordens ungulas equi, ut cadat ascensor eius retro. Salutare tuum exspectabo, Domine. Sampson iudex Isrel, de tribu Dan fuit. Hoc ergo dicit nunc uidens in spiritu nutrisse comam Sampson Nazareum, tum cecis hostibus triumphare, qui in similitudine colubri regulique obsidentis uias, nullum per terram Isrel transire permittat: si quis temerarius uirtute sua, quasi equi uelocitate confisus,  eam uoluerit predonis more populari, effugere non ualebit: totum tamen per metaphoram serpentis et equi loquitur. uidens ergo tam fortem Nazareum, tum quod et ipse propter meretricem mortuus est, et moriens nostros occidit inimicos, putaui, o Deus, ipsum esse Christum filium tuum uerum: sed quia mortuus est, et non resurrexit, et rursum captiuus deductus est Isrel, alius mihi saluator mundi et mei generis prestolandus est: ut ueniat cui repositum est, et ipse erit exspectatio gentium. Quid hoc loco, equi nomine, nisi presens seculum designatur? Quo in testimonio, quid equus significet, cuius ungulas coluber mordet , melius ostendemus, si et ea que circumstant paulo subtilius exponamus: nonnulli enim de tribu Dan uenire Antichristum ferunt, pro eo quod hoc loco Dan et coluber asseritur et mordens. Unde non immerito dum Isreliticus populus terras in castrorum portione susciperet, prius Dan ad aquilonem castrametatus  est, illum significans scilicet, qui in corde suo dixerat: Sedebo in monte testamenti in lateribus aquilonis, ascendam super altitudinem nubium, similis ero altissimo . Qui non solum coluber, sed etiam cerastes uocatur: cerata enim cornua dicuntur, serpensque hic cornutus esse perhibetur, per quem digne antichristi aduentus significatur, quia contra uitam fidelium cum morsu pestifere predicationis, armatus etiam uenit cum cornu potestatis. Quis autem nesciat semitam angustiorem esse quam uiam? Fit ergo Dan coluber in uia, quia in presentis uite latitudine eos ambulare prouocat, quibus quasi parcendo blanditur: sed in uia mordet, quia eos, quibus libertatem tribuit, erroris sui ueneno consumit. Fit cerastes in semita, quia quos fideles reperit, et sedem ad precepti celestis angusta itinera constringentes, non solum nequitia callide persuasionis impedit, sed etiam terrore potestatis premit, et in persecutionis angore post beneficia ficte dulcedinis  exercet cornua potestatis. Quo in loco equus etiam hunc mundum significat, qui per elationem suam in cursum labentium temporum spumat. Et quia antichristus extrema mundi apprehendere nititur, cerastes iste equi ungulam mordere perhibetur. Ungulam quippe equi mordere, est extrema seculi feriendo contingere. Ut cadat ascensor eius retro. Ascensor equi est, quisquis extollitur in dignitatibus mundi. Qui retro cadere dicitur, et non in faciem: sicut Saulus cecidisse memoratur. In facie enim cadere, est in hac uita sua unumquemque culpas agnoscere, easque penitendo deflere. Retro uero cadere est ex hac uita que non uidetur, repente decidere, et ad que supplicia ducatur, ignorare. Et quia Iudea erroris sui laqueis capta pro Christo antichristum exspectat, bene Iacob eodem loco repente in electorum uocem conuersus est, dicens: Salutare tuum exspectabo, Domine; id est, non sicut infideles antichristum, sed eum qui ad redemptionem nostram uenturus est, uerum credo fideliter Christum. Sequitur:  Gad accinctus preliabitur ante eum, et ipse accingetur retrorsum. Totum autem illud est quod ante Ruben et dimidiam tribum Manasse, ad filios quos trans Iordanem in possessione dimiserat post XIu annos reuertens, prelium aduersus eos gentium uicinarum grande reperit, et uictis hostibus fortiter dimicauit. Iste Gad accinctus, personam Domini exprimit, qui in prima aduentus sui humilitate ante aduentum antichristi preliandus occurrit, accinctus gladio uerbi sui circa femur potentissime, quo inimicos diuisit, id est, filium a patre, filiam a matre, nurum a socru, iuxta quod legitur in Euangelio: Non ueni pacem mittere, sed gladium. Quod autem ait, Et ipse accingetur retrorsum , claritas Domini nostri in secundo regno eius ostenditur, quia cum uenerit antichristus item occurret retrorsum, id est, post eius uestigia, Christus celeri aduentu progrediens ut interficiat eum gladio oris sui. Unde et bene idem Gad latrunculus interpretatur, eo quod posterius,  id est, secus pedes quasi latrunculus rapido atque improuiso aduentu exsiliat, contra apertam antichristi oppugnationem. Christus uero ante et retro preliare contra antichristum scribitur. Ante eum namque in occulto aduentu humilitatis, post eum uero manifestus in gloria maiestatis. Aser, pinguis panis eius, et prebebit delicias regibus. Aser cuius nomen significat delicias siue diuitias, idem Christus est, cuius est altitudo diuitiarum sapientie et scientie , qui propter nos pauper factus est, cum esset diues ; cuius panis pinguis factus est caro scilicet eius que est esca sancta sanctorum, quam quisquis manducat, uiuet in eternum. Iste etiam prebet delicias sapientie regibus, id est, qui sensus proprios bene regunt, qui dominantur uitiorum suorum, qui castigant corpora sua, et anime sue in seruitute subiiciunt. Sequitur, Neptalim, ceruus emissus, et dans eloquia pulchritudinis. Significat quod aque calide in ipsa nascantur tribu, siue quod super lacum Genesareth et fluenta Iordanis  irrigua sit. Hebrei autem uolunt propter Tiberiadem, que legis uidetur habere notitiam, agrum irriguum et eloquia pulchritudinis prophetari: quod potest ceruus emissus transferri propter temporaneas fruges uelocitatem terre uberioris ostendens: sed melius si ad doctrinam Saluatoris referamus, Neptalim, qui interpretatur latitudo, apostolos et predicatores significat, quorum doctrina in latitudine totius mundi diffusa est. Ex hac enim tribu fuerunt apostoli qui sunt principes et duces Ecclesiarum, et principes Zabulon et Neptalim, qui sine dubio ad personam referuntur Apostolorum, ipsi sunt filii excussorum, id est, prophetarum, qui in manu potentis Dei positi sunt et tamquam sagitte excusse peruenerunt usque ad fines terre. Unde et bene hic Neptalim ceruus emissus scribitur, quia nimirum apostoli siue predicatores Euangelii ueloci saltu exsilientes, more ceruorum transcendunt implicamenta  seculi huius, sicque excelsa et sublimia meditantes dant eloquia pulchritudinis, id est, predicant cunctis gentibus doctrinam Domini saluatoris. Sequitur:

 Filius accrescens Ioseph, filius accrescens et decorus aspectu, filie discurrerunt super murum, sed exasperauerunt eum et iurgati sunt, inuideruntque illi habentes iacula. Sedit in forti arcus, et dissoluta sunt uincula brachiorum eius, et manuum illius per manum potentis Dei Iacob, inde pastor egressus est lapis Isrel. Iuxta litteram autem iste est sensus capituli huius. O Ioseph, qui ideo sic uocaris quia adduxit te mihi Dominus, siue quia inter fratres tuos maior futurus es. Fortissima siquidem tribus fuit Ephraim, ut in Regum et Paralipomenon libris legimus. O, inquam, fili mi Ioseph, qui tam pulcher es, ut te tota de muris et turribus ac fenestris puellarum Aegypti turba prospectet, inuiderunt tibi, et ad iracundiam prouocauerunt fratres tui, habentes liuoris sagittas, et zeli iaculis uulnerati: uerum tu  arcum tuum et arma pugnandi posuisti in Deo, qui fortis est propugnator, et uincula tua, quibus te fratres ligauerunt, ab ipso soluta sunt et dirupta, ut ex tuo semine tribus nascatur Ephraim, fortis et stabilis et instar lapidis durioris inuicta, imperans quoque decem tribubus Isrel. Hec in prophetia post passionem Domini paterne uocis imagine pretulit; quo redeunte in celum post uictoriam Christum alloquitur, dicens: Filius accrescens Ioseph, filius accrescens, utique in gentibus, quia ob incredulitatem Synagoge populum reliquisset, innumeram sibi plebem Ecclesie ex omnibus gentibus ampliauit. Quod et Dauid cecinit dicens: Reminiscentur et conuertentur ad Dominum uniuersi fines terre . Filius accrescens et decorus aspectu; omnes enim superat illius pulchritudo, iuxta quod et psalmista de illo decorus testatur, dicens: Speciosus forma pre filiis hominum. Filie discurrerunt super murum ; id est, gentes, uel Ecclesie que crediderunt in Christo. He  super soliditatem fidei, quasi super murum amore pulchritudinis Christi accense discurrunt, ut uirum sponsumque per contemplationem aspiciant, et osculo caritatis illi copulentur atque adhereant. Sed obiurgati sunt eum, subauditur Christum, quando falsis eum testimoniis calumniantes sanctum Domini opprimere synagoge populi tentauere. Inuideruntque illi habentes iacula; neque enim quisquam in Ioseph coniecit sagittam, uel aliquod uulneris telum; sed hoc specialiter euenit in Christo. Sedit in forti arcus eius. Christus enim arcum suum et arma pugnandi posuit in Deum, qui fortis est propugnator: cuius uirtute euertitur omnis nequitia perfidorum. Et dissoluta sunt uincula brachiorum eius, quibus fratres, hoc est Iudei, eum uinctum Pontio Pilato tradiderunt, uel quibus eum suspensum ligno crucifixerunt; recisa enim sunt per manus omnipotentis Iacob, hoc est, per manus omnipotentis Dei Iacob, ex cuius ore ipse Christus bonus pastor egressus est lapis et firmitas credentium in Isrel. Deus patris tui erit adiutor  tuus. Quis adiuuit filium, nisi solus pater, qui dixit: Iacob puer meus, suscipiet eum anima mea? Et omnipotens benedicet tibi benedictionibus celi desuper, benedictionibus abyssi iacentis deorsum; uniuersa enim subiecit ei, celestia per benedictionem celi, et terrena per benedictionem abyssi iacentis deorsum, ut omnibus angelis et hominibus dominetur: benedictionibus uberum, id est, duorum Testamentorum, quorum altero nuntiatus est, altero demonstratus; siue benedictionibus Marie uberum que uere benedicta est, quia eadem sancta uirgo Domino potum lactis immulsit. Unde et illa mulier in Euangelio ait: Beatus uenter qui te portauit, et ubera que suxisti . Benedictionibus uberum et uulue. Etiam hic benedicitur uulua eiusdem matris, illa utique uirginalis que nobis Christum Dominum edidit, de qua patet per Ieremiam, qui eiusdem personam gestauit, sub ipsius figura ad se dictum audiuit: Priusquam te formaui in  utero, noui te, et antequam exires de utero, sanctificaui te . Benedictiones patris tui confortate sunt benedictionibus tuorum. Benedictiones, inquit, patris tui celestis, que date sunt tibi a summo celi et abyssi, confortate sunt, id est, preualuere benedictionibus patrum tuorum; ultra enim omne sanctorum meritum prophetarum, siue patriarcharum conualuit benedictio omnipotentis patris in filium, ita ut et nullus sanctorum equaretur. Donec ueniat desiderium collium eternorum. Colles isti, sancti sunt, qui Christi aduentum prophetantes, magno cum desiderio incarnationem eius exspectauerunt, de quibus Dominus dicit: Quia multi iusti et prophete cupierunt uidere que uidetis . Hi ergo sancti dicti sunt colles propter excellentiam sanctitatis. Qui etiam eterni uocantur, quia uitam consequuntur eternam, nec intereunt cum mundo, sed esse creduntur eterni. Fiant in capite Ioseph: omnes scilicet iste benedictiones super caput Christi ponuntur, quas incarnatus accepit: et super uerticem Nazarei, de quo scriptum  est, Quoniam Nazareus uocabitur , hoc est, sanctus Dei. Inter fratres suos, quia ipse est caput omnium eminens uniuersorum sanctorum, quos et fratres uocat in Psalmis. Sequitur: Beniamin, lupus rapax, mane comedet predam, et uespere diuidet spolia. Hoc capitulum ita Hebrei edisserunt, ut altare in quo immolabantur hostie et uictimarum sanguis ad basim illius fundebatur, in parte tribus Beniamin fuerit. Hoc, inquiunt, significat quod sacerdotes mane immolarent hostias, et ad uesperam diuiderent ea que sibi a populo ex lege collata erant, lupum sanguinarium uel rapacem super altaris interpretatione ponentes, et spoliorum interpretationem super sacerdotibus, qui seruientes altari uiuebant de altari. Beniamin, lupus rapax, mane comedet predam, et uespere diuidet spolia. Quibus dictis Paulus apostolus designatur, de Beniamin stirpe progenitus; qui mane rapuit predam, id est, in primordiis fideles, quos potuit, deuastauit. uespere autem spolia diuisit,  quia fidelis postmodum factus, sacra eloquia audientibus, discretione mirifica dispensauit. Legimus quemdam ex doctoribus ad urbem Ierusalem ea que de Beniamin scripta sunt referentem. Beniamin, inquit, filius doloris interpretatur. Hic sorte hereditatis eum locum accepit, in quo terrena est Ierusalem, que nunc propter incredulitatem abiecta est atque repulsa; hec enim in filiis suis sub persona Beniamin designatur. Nam sicut Beniamin ultimam consecutus est benedictionem, ita et idem populus ultimus est saluandus, postea quam plenitudo gentium introierit; dicit enim: Beniamin, lupus rapax; lupus scilicet, quia ipse populus effudit sanguinem prophetarum; rapax autem propter auiditatem dicitur; ex multa enim fame uerbi Dei et inedia ueniet rapax, quia et ipse uiolenter diripiet regnum Dei. Hic autem mane comedet predam. Mane, illud tempus creditur significari, quo legem accepit; tunc enim primo quedam illuminatio scientie data est. Comedet autem mane, quia legem, quam mane accepit, edit adhuc, meditatur  et legit, sequens legis iustitiam, in legem fidei non peruenit. Ad uesperam autem diuidet spolia. uespere erit illud tempus nouissimum quo conuertetur. Tunc diuidet spolia, id est, tunc intelliget diuidendam esse litteram a spiritu: et tunc cognoscet, quia littera occidit, spiritus autem uiuificat . Quia ergo, iam per gratiam Domini illuminatus, incipit legis spiritalia a corporibus diuidere et separare, ideo dicitur: ad uesperam diuidet spolia, siue escam, eo quod tota die in lege meditans ante non fecit. Queritur autem de Iacob cur omnes quos de liberis et de ancillis genuit equali honore filios et heredes constituerit, nisi ut ostenderet, quod Christus Dominus omnibus gentibus, que per fidem corpori eius conciliantur, cunctos pari honore et gloria habens, celestia premia largiatur: nec est distinctio. Iudeus an Grecus, Barbarus an Scytha, seruus an liber iste sit , quia per omnia et in omnibus  Christus est. Propterea enim figuram serui Saluator noster et Dominus induit, et pro libero et pro seruo seruiuit, ut omnibus credentibus in se equale donum bonorum celestium largiatur: nec prefertur apud illum quis secundum carnem nobilior sit; quicumque enim fidem Domini promerentur, nullis maculis carnalis natiuitatis obfuscantur: nam et hoc ita futurum etiam per prophetam promittitur, dicente Domino: Erit in nouissimis diebus, effundam de spiritu meo super omnem carnem . Sequitur:

 Finitisque mandatis, quibus filios instruebat, collegit pedes suos super lectulum, et obiit appositusque est ad populum suum. Quod cernens Ioseph, ruit super faciem patris flens et deosculans eum. uidendum quo modo dicant Scripture quod assidue dicunt de mortuis. Et appositus est ad patres suos; uel, Appositus est ad populum suum: sicut de Iacob dicitur, iam quidem mortuo, sed nondum sepulto; sed ad quem populum apponatur, non in promptu est uidere. Ex illo enim populus  prior natus est, qui dictus est populus Isrel. Qui uero eum precessere, tam pauci iusti nominantur, ut eos populum appellare cunctemur. Nam si dictum esset, Appositus est ad patres suos, nulla questio fieret. An forte populus est, non solum hominum sanctorum, uerum etiam angelorum, populus ciuitatis illius, unde dicitur ad Hebreos: Accessistis ad montem Sion, et ciuitatem Hierusalem, et millia angelorum exsultantium. Huic populo apponuntur, qui hanc uitam placentes Deo finiunt; tunc enim dicuntur apponi, quando nulla iam remanet sollicitudo tentationum et periculum peccatorum. Sequitur: Precepitque seruis suis medicis, ut aromatibus condirent patrem; quibus iussa explentibus transierunt quadraginta dies: iste quippe mos erat cadauerum conditorum. Fleuitque eum Aegyptus septuaginta dies. Quadraginta dies sepulture quos commemorat Scriptura forte significant aliquid penitentie, qua peccata sepeliuntur, non enim frustra quadraginta dies ieiuniorum sunt constituti, quibus  Moyses et Elias et ipse Dominus ieiunauit, et Ecclesia precipuam obseruationem ieiuniorum, quadragesimam uocat; et Ionas propheta Niniuitis predicauit, Adhuc quadraginta dies, et Niniue subuertetur, ut per tot dies accommodatos, humiliatio penitentium et accepta remissio peccatorum intelligatur. Sequitur: Expleto planctus tempore, locutus est Ioseph ad familiam Pharaonis: Si inueni gratiam in conspectu uestro, loquimini in auribus Pharaonis, eo quod pater meus adiurauit me, dicens, En morior: in sepulcro meo, quod fodi mihi in terra Chanaan, sepelies me. Ascendam igitur et sepeliam patrem meum, ac reuertar. Dixitque ei Pharao: Ascende, et sepeli patrem tuum. Quo ascendente, ierunt cum eo omnes senes. Quod ait Ioseph ad potentes Aegypti, ut dicerent Pharaoni ex nomine eius: Pater meus adiurauit me dicens, In monumento meo, quod ego fodi mihi in terra Chanaan, ibi me sepelies, queri potest quo modo sit uerum, cum hec uerba patris eius, quando de sua sepultura mandauit, non legantur. Sed ad sententiam uerba referre  debemus, sicut in aliis supra similiter iteratis uerbis uel narrationibus admonuimus. Fodisse autem sibi Iacob sepulcrum, nusquam superius in hac Scriptura legitur; sed nisi fieret cum in eisdem terris esset, modo non diceretur. Sequitur: ueneruntque ad aream Achar, que sita est trans Iordanem. Quid sibi uult quod cum pergerent ad sepeliendum Iacob, Scriptura dicit, Et uenerunt ad aream que est trans Iordanem. Pretergressi sunt enim locum in quo erat mortuus sepeliendus, millia, sicut perhibent qui nouere, plus quam quingenta; tantum quippe spatii est plus minus ab eo loco ubi sepulti sunt patriarche, usque ad hunc locum quo eos aduenisse narratur. Nam post factum ibi luctum et planctum magnum, redierunt ad locum quem preterierant, rursus Iordane transiecto. Nisi forte quis dicat aliquorum hostium uitandorum causa per eremum eos uenisse, cum corpore, qua etiam uia populus Isrel ductus est, per  Moysen ab Aegypto liberatus. Illo quippe itinere, et plurimum circuitur, et per Iordanem uenitur ad Abramium, ubi sunt corpora patriarcharum, id est, ad terram Chanaan. Sed quo modo factum sit ut trans illa loca uersus ad orientem tantum iretur, et inde ad ea per Iordanem ueniretur, significationis causa factum esse credendum est, quod per Iordanem uenturus erat ad eas terras postea Isrel in filiis suis. Sequitur: Ubi celebrantes exsequias, planctu magno atque uehementi, impleuerunt septem dies. Quod cum uidissent habitatores terre [illius, id est] Chanaan, dixerunt, Planctus magnus est iste Aegyptiis. Et idcirco appellauerunt nomen loci illius, Planctus Aegypti. Fecerunt ergo filii Iacob sicut preceperat eis: et portantes eum in terram Chanaan, sepelierunt in spelunca duplici. Nescio utrum inueniatur alicui sanctorum in Scripturis celebratum luctum esse per nouem dies, quod apud Latinos nouendium appellatur. Unde euidenter apparet ab hac consuetudine prohibitos Christianos  istum in mortuis numerum seruare, qui magis est in gentilium consuetudine. Septimus uero dies auctoritatem in Scripturis habet. Unde alio in loco scriptum est: Luctus mortui, septem dies: fatui autem, omnes dies uite eius. Septenarius autem numerus, propter sabbati sacramentum, precipue quietis indicium est. Unde merito mortuis tamquam requiescentibus exhibetur. Quem tamen numerum in luctu Iacob decuplauerunt Aegyptii, qui eum septuaginta diebus luxerunt. Sequitur: uixitque Ioseph centum et decem annos, et uidit Ephraim filios usque ad tertiam generationem. Filii quoque Machir, filii Manasse, nati sunt in genibus Ioseph. Mortuusque est expletis centum et decem uite sue annis, et conditus aromatibus sepultusque  est in Aegypto. Cum hos filios filiorum uel nepotes filiorum dicat Scriptura Ioseph uiuendo uidisse, quo modo eos iungit illis septuaginta hominibus, cum quibus Iacob Aegyptum dicitur intrasse, quandoquidem Ioseph senescendo peruenit, ut eos natos uideret? Iacob autem quando ingressus est Aegyptum, iuuenis erat Ioseph; et eum pater moriens quinquagesimum et sextum fere etatis annum agentem reliquit. Unde constat certi mysterii causa illum numerum, id est, septuagenarium, Scripturam commendare uoluisse. Si autem quisquam exigit, quo modo etiam secundum historicam fidem uerum sit, Iacob cum septuaginta animabus in Aegyptum intrasse: non illo uno die quo uenit, eius ingressum oportet intelligi; sed quia in filiis suis plerumque appellatur Iacob, hoc est, in posteris suis, et per Ioseph eum constat in Aegyptum intrasse, introitus eius accipiendus est, quamdiu uixit Ioseph, per quem factum est ut intraret. Toto quippe illo tempore nasci et uiuere  potuerunt omnes qui commemorantur, ut septuaginta, uel iuxta Septuaginta interpretes, septuaginta quinque anime compleantur, usque ad nepotes Beniamin; sicut enim dicit: Hi filii Lie, quos peperit Iacob in Mesopotamia Syrie, loquens etiam de iis qui nondum erant nati, quia illic parentes eorum de quibus nati sunt, pepererant, ibi eos perhibet natos, quoniam causa qua nascerentur ibi nata est, id est, parentes eorum, quos ibi Lia peperit: ita quoniam causam intrandi in Aegyptum Iacob in Ioseph habuit, totum tempus quo in Aegypto uixit Ioseph, ingressio erat Iacob in Aegyptum per suam progeniem, que illo uiuo propagabatur, per quem factum est ut ingrederetur.





COMMENTARII IN LIBROS REGUM. *



LIBER PRIMUS.

 Regum tempora post iudices, quando Dauid, Saule reprobato, cepit regnare, incipiuntur; unde et liber, ubi res geste continentur, quem nunc aggredimur, Malachim, id est, Regum uocitatur, quod tertio et quarto uolumine continetur; meliusque est multo, Malachim, id est, Regum quam Malachot, id est, Regnorum, dicere: non enim multarum gentium regna describit, sed unius Isrelitici populi, qui tribubus duodecim continetur, plus tamen in terrena Hierusalem, tribus Iuda, una ex duodecim diuturna successione regnauit: in qua ciuitate, reprobato Saule, prior Dauid regnauit. In quibus temporibus multa uaria sacramenta Christi et Ecclesie figurantur: nam in ipso exordio Regum, commutatum sacerdotium in Samuele, reprobato Heli, et commutatum regnum in Dauid, reprobato Saule, exclamat, prenuntiari nouum sacerdotium nouumque regnum, reprobato uetere, quod umbra erat futuri in Domino Iesu Christo uenturi. Nonne ipse Dauid, cum panes propositionis manducauit,  quos non licebat manducare nisi solis sacerdotibus, in una eademque persona utrumque futurum, id est, in uno Iesu Christo regnum et sacerdotium figurauit? Et aspice regum tempora, quia primo iudicum, postea regum, sic erit iudicium, postea regnum. Huius autem libri tale principium est:

I. De Helcana. Cap. I.---Fuit uir unus de Ramatha Sophim, de monte Ephraim, et nomen eius Helchana filius Hieroboam, filii Heliu, filii Tau, filii Suph, Ephratheus. Helcana non de Amram ortus, sed de Isaar, qui et ipse filius fuit Caath, et Caath filius Leui. Hic Isaar pater fuit Chore, quo pereunte, filii eius remanserunt. De cuius stirpe fuit Samuel, quorum posteritas postea temporibus Dauid et Salomon, cantatores et prophete in populo et templo Dei fuerunt. Huius Caath familie acceperunt urbes et suburbana  ad inhabitandum, ut liber Iesu Naue testatur, in monte Ephraim, ubi fuerunt ciuitates Sichem, et Gazer, et Cethsain, et Bethoron; fuit enim Helchana filius Hieroboam, filii Heliu, filii Tau, filii Suph, filii Helchana, filii Iohel, filii Azarie, filii Sophonie, filii Thaat, filii Asir, filii Abisaph, filii Chore, filii Isaar, filii Caath, filii Leui, filii Isrel, ut uerba dierum narrant. Et habuit duas uxores, nomen uni Anna, et nomen secunde Phenenna. Fueruntque Phenenne filii, Anne autem non erant liberi, etc. Iste ergo laudabilis uir habuit duas uxores, nomen uni Anna, et nomen secunde Phenenna. Habebat autem filios de secunda Phenenna, sterilis uero erat prior illa, que et nobilior erat. Similia inuenies etiam in Genesi: cognata quippe sibi est Scriptura diuina. Inuenies ibi  primam uxorem Abrahe Saram nobiliorem; secundam uero Aegyptiam Agar, ignobilem fuisse; et ante patrem effectum Abraham de ignobili quam de nobili. Fuit tamen postmodum etiam de nobili coniuge  pater. Ita ergo etiam nunc Helchana hic qui est possessio Dei, prius de secunda uxore efficitur pater: quoniam quidem concluserat Deus uuluam Anne, sicut et prius concluserat uuluam Sare. Post plurimos uero partus Phenenne, etiam Anne uulua orationibus et precibus aperitur, et efficitur etiam ipsa mater filii eius, obtulit Deo. Quid ergo hec in se sacramenti contineant uideamus. Phenenna interpretatur conuersio, Anna autem interpretatur gratia. Unusquisque ergo nostrum, qui uult effici possessio Dei, istas sibi duas iungat uxores, et cum ipsis sibi nuptias celebret. Primam sibi iungat, que nobilior est et generosior, gratiam: hec enim nobis per fidem prima coniungitur, sicut et Apostolus dicit, Gratia salui facti estis per fidem . Secunde uero coniungimur Phenenne, id est, conuersioni, quia post gratiam  credulitatis, emendatio fit morum et uite conuersio. Sed cum iste sit ordo nuptiarum, alius ordo procreationis efficitur. Prima nobis filios parit Phenenna, quia primos fructus de conuersione proferimus, et prima iustitie germina de actibus et operibus procreamus: primum namque iustitie opus est, conuerti a peccatis, quia nisi ante conuertamur et declinemus a malo, non poterimus de Anna effici patres, nec de gratia liberos generare. uideamus ergo nunc uniuscuiusque differentias. Phenenna filios habet, sed qui non assistunt Deo, neque enim tales filii possunt esse conuersionis, ut assistant et adhereant Deo; nec tamen inanes et penitus alieni sunt a rebus Dei: accipiunt namque partes de sacrificiis diuinis, et edunt de hostiis Dei. Unusquisque ergo nostrum primo conuertitur a peccato, et ex conuersione generat opera iustitie; postea uero excitata in nobis Anna, per zelum et emulationem boni precem fundat ad Deum, ut ipsa filios generet. Quales ergo Anna, que est gratia, filios generat, qui assideant Deo? Gratia enim  et ueritas per Iesum Christum facta est. Hic ergo filius gratie, qui uerbo Dei et Deo uacat.

II. De cantico Anne. Cap. II.---Post hec orauit Anna, et ait: Confirmatum est cor meum in Domino, et exaltatum est cornu meum in Deo salutari meo. Dilatatum est os meum super inimicos meos, letata sum in salutari tuo, etc. Itane uero uerba hec unius putabuntur esse muliercule, de nato sibi filio gratulantis? Tantum mens hominum a luce ueritatis auersa est, ut non sentiat supergredi modum femine huius dicta que fudit? Porro qui rebus ipsis, que iam ceperant etiam in hac terrena peregrinatione compleri, conuenienter mouetur, nonne intendit et aspicit et cognoscit per hanc mulierem, cuius etiam nomen, id est, Anna, gratia eius interpretatur, ipsam religionem Christianam, ipsam ciuitatem Dei cuius rex est et conditor Christus, ipsam postremo Dei gratiam prophetico spiritu sic locutam; a qua superbi alienantur ut cadant, qua humiles implentur ut surgant, quod  maxime hymnus iste personuit: nisi forte quisquam dicturus est, nichil istam prophetasse mulierem, sed Deum tantummodo propter filium, quem precata impetrauit, exsultanti laudatione laudasse. Quid ergo sibi uult quod ait: Arcus fortium superatus est, et infirmi accincti sunt uirtute, pleni panibus minorati sunt, et esurientes transierunt terram, quia sterilis peperit septem, et multa in filiis infirmata est? Numquid septem ipsa pepererat? Quamuis sterilis fuerit, unicum habebat quando ista dicebat; sed nec postea septem peperit, siue sex, quibus septimus esset ipse Samuel, sed tres mares et duas feminas. Deinde illo populo cum adhuc nemo regnaret, quod in extremo posuit, Dat uirtutem regibus nostris, et exaltauit cornu Christi sui; unde dicebat, si non prophetabat? Dicat ergo Ecclesia Christi ciuitas legis magni gratia plena, prole fecunda dicat, quod tanto ante de se prophetatum per os huius pie matris agnoscit. Confirmatum est cor meum in Domino, et exaltatum est cornu meum in Deo meo. uere confirmatum est cor, et cornu exaltatum,  quia non in se, sed in Domino Deo suo. Dilatatum est super inimicos meos os meum. Quia et in angustiis pressurarum sermo Dei non est alligatus, nec in preconibus alligatis. Letata sum, inquit, in salutari tuo. Christus est iste iehsu, quem Simeon, sicut in Euangelio legitur, senex amplectens paruulum, agnoscens magnum: Nunc dimittis, inquit, Domine, seruum tuum in pace, quoniam uiderunt oculi mei salutare tuum . Dicat itaque Ecclesia: Letata sum in salutare tuum. Quoniam non est sanctus ut est Dominus, et non est iustus sicut Deus noster. Tamquam sanctus et sanctificans, iustus et iustificans. Non est sanctus preter te, quia nemo fit nisi abs te. Denique sequitur: Nolite gloriari superbi, et nolite loqui excelsa. Neque exeat magniloquium de ore uestro, quoniam Deus scientiarum Dominus. Ipse uos scit, et ubi nemo scit; quoniam qui putat se aliquid esse, cum nichil sit; seipsum seducit . Hec dicuntur aduersariis  ciuitatis Dei, ad Babyloniam pertinentibus de sua uirtute presumentibus in se, non in Domino gloriantibus, ex quibus sunt etiam carnales Isrelite, terrene Hierusalem ciues terrigene, qui, ut dicit Apostolus, Ignorantes Dei iustitiam, id est, quam dat Deus homini, qui solus est iustus atque iustificans; et suam uolentes constituere, id est, uelut a se sibi paratam, non ab illo impartitam, iustitie Dei non sunt subiecti : utique quia superbi, de suo putantes, non de Dei, placere se Deo: qui est Deus scientiarum, atque ideo et arbitror conscientiarum, ibi uidens cogitationes hominum, quoniam uane sunt, si hominum sunt, et ab illo non sunt. Et preparans, inquit, adinuentiones suas. Quas adinuentiones putamus, nisi ut superbi cadant, et humiles surgant? Has quippe adinuentiones exsequitur, dicens: Arcus potentium infirmatus est, et infirmi precincti sunt uirtute. Infirmatus est arcus, id est, intentio eorum qui tam potentes sibi uidentur, ut sine Dei dono atque adiutorio, humana sufficientia diuina possint implere  mandata; et precinguntur uirtute, quorum in terra uox est: Miserere mei, Domine, quoniam infirmus sum. Pleni panibus, inquit, minorati sunt esurientes transierunt terram. Qui sunt intelligendi pleni panibus, nisi iidem ipsi quasi potentes, id est, Isrelite, quibus credita sunt eloquia Dei? Sed in eo populo ancille filii minorati sunt, quod uerbo minus, bene tamen expressum est, quod ex maiore minores facti sunt, quia et in ipsis panibus, id est, diuinis uerbis, que Isrelite soli tunc ex omnibus gentibus acceperunt, terrena sapiunt. Gentes autem quibus lex illa non erat data, posteaquam per nouum Testamentum ad illa eloquia uenerunt, multum esuriendo terram transierunt, quia in eis non terrena, sed celestia sapuerunt. Et hoc uelut quereretur causa cur factum sit. Quia sterilis peperit septem, et multa in filiis infirmata est. Hic totum quod prophetabatur eluxit agnoscentibus numerum septenarium, quo est uniuerse Ecclesie significata perfectio. Propter quod  et Ioannes Apostolus ad septem scribit Ecclesias; eo modo se ostendens ad unius plenitudinem scribere; et in Prouerbiis Salomonis hoc antea prefigurans, Sapientia edificauit sibi domum, et suffulsit columnas septem; sterilis enim erat in omnibus gentibus Dei ciuitas, antequam iste fetus, quem cernimus, oriretur. Cernimus etiam que multa in filiis erat nunc infirmatam terrenam Hierusalem, quoniam quicumque filii libere in ea erant, uirtus eius erat: nunc uero quoniam ibi littera est, et spiritus non est amissa uirtute infirmata est. Dominus mortificat et uiuificat, deducit ad inferos et reducit. Mortificauit illam que multa erat in filiis, et uiuificauit hanc sterilem, que peperit septem; quamuis commodius possit intelligi eosdem uiuificare quos mortificauerit: id enim uelut repetiuit, addendo, Deducit ad inferos, et reducit; quibus enim dicit apostolus: Si mortui estis cum Christo, que sursum sunt querite, ubi Christus est in dextera Dei sedens ; salubriter utique mortificantur a Domino: quibus  adiungit, Que sursum sunt sapite, non que super terram; ut ipsi sint illi, qui esurientes transierunt terram: mortui enim estis, inquit. Ecce quo modo salubriter mortificat Deus. Deinde sequitur: Et uita uestra abscondita est cum Christo in Deo. Ecce quo modo eosdem ipsos uiuificat Deus. Sed numquid eosdem deduxit ad inferos, et reduxit? Hoc utrumque sine controuersia fidelium, in illo potius uidemus impletum capite scilicet nostro, cum quo uitam nostram Apostolus dixit absconditam in Deo ; nam qui proprio Filio non pepercit, sed pro nobis omnibus tradidit eum , isto modo utique mortificauit eum; et quia resuscitauit a mortuis, eumdem rursus uiuificauit; et quia in prophetia uox eius agnoscitur, Non derelinques animam meam in inferno, eumdem deduxit ad inferos, et reduxit. Hac eius paupertate ditati sumus. Dominus enim pauperes facit et ditat . Nam quid hoc sit ut sciamus, quod sequitur  audiamus: Humiliat et exaltat. Utique superbos humiliat, et humiles exaltat: quod enim alibi legitur: Deus superbis resistit, humilibus autem dat gratiam, hoc totum habet sermo huius, cuius nomen interpretatur, gratia eius. Iam uero quod adiungitur, Suscitat a terra pauperem, de nullo melius quam de illo intelligo, qui propter nos pauper factus est, cum diues esset: ut eius paupertate, sicut paulo ante dictum est, ditaremur : ipsum enim de terra suscitauit, tam cito ut caro eius non uideret corruptionem. Nec illud ab illo alienabo quod additum est, Et de stercore erigit inopem. Inops quippe, idem qui pauper, stercus uero, unde erectus est, rectissime intelliguntur Iudei persecutores; in quorum numero cum se dixisset Apostolus Ecclesiam persecutum: Que mihi fuerunt, inquit, lucra, hec propter Christum damna esse duxi: nec solum detrimenta, uerum etiam stercora existimaui esse, ut Christum lucrifacerem. De terra ergo suscitatus est ille, supra omnes diuites pauper; et de illo stercore erectus supra omnes opulentos,  ille inops. Et sedeat cum principibus populi. Quibus ait, Sedebitis super duodecim sedes, sed sedem glorie dans eis hereditatem. Dixerant potentes illi, Ecce nos dimisimus omnia, et secuti sumus te. Hoc uotum potentissimi uouerunt. Sed unde hoc eis nisi ab illo de quo continuo dictum est, Dans uotum uouenti. Alioquid ex illis exi potentibus, quorum arcus infirmatus est. Dans, inquit, uotum uouenti. Non enim quisquam Domino quid rectum uoueret, nisi quia ab illo acciperet quod uoueret. Sequitur: Et benedixit dans annos iusti. Ut cum illo scilicet sine fine uiuat, cui dictum est, Et anni tui non deficient: ibi enim stant anni, hic autem transeunt, immo pereunt; ante enim quam ueniant, non sunt; cum enim uenerint, non erunt, quia cum suo fine ueniunt. Horum autem duorum, id est, Dans uolum uouenti, et benedixit annos iusti, unum est quod facimus, alterum quod sumimus. Sed hoc alterum Deo largitore non sumitur, nisi cum ipso adiutore primum illud efficitur. Quia  non in uirtute potens est uir . Dominus enim infirmum facit aduersarium suum, illum scilicet qui homini uouenti inuidet, et resistit, ne ualeat implere quod uouit. Potest ex ambiguo Greco intelligi, et aduersarium suum: cum enim Dominus possidere nos ceperit, profecto aduersarius qui noster fuerat, ipsius fit, et uincetur a nobis, sed non in uiribus nostris, quia non in uirtute sua potens est uir. Dominus ergo infirmum faciet aduersarium suum, Dominus sanctus; ut uincatur a sanctis quos Dominus Sanctus sanctorum efficit sanctos. Ac per hoc non glorietur prudens in prudentia sua, et non glorietur potens in potentia sua, et non glorietur diues in diuitiis suis, sed in hoc glorietur qui gloriatur, intelligere et scire Deum, et facere iudicium et iustitiam in medio terre. Non parua ex parte intelligit et scit Dominum, qui intelligit et scit etiam hoc a Domino sibi dari, ut intelligat et sciat Dominum: Quid enim habes, ait Apostolus: quod non accepisti? Si autem accepisti, quid gloriaris, quasi non acceperis ? id est, quasi a te ipso  tibi sit unde gloriaris. Facit autem iudicium et iustitiam, qui recte uiuit: recte autem uiuit, qui obtemperat precipienti Deo: et finis precepti, id est, ad quod refertur preceptum, caritas est corde puro, et conscientia bona, et fide non ficta. Porro ista caritas, sicut Ioannes apostolus testatur, ex Deo est . Facere igitur iudicium et iustitiam ex Deo est. Sed quid est in medio terre? Neque enim non debent facere iudicium et iustitiam qui habitant in extremis terre? Quis hoc dixerit? Cur ergo additum est, In medio terre? Quod si non adderetur, et tantummodo diceretur, Facere iudicium et iustitiam, magis hoc preceptum ad homines utrosque pertineret, et mediterraneos et maritimos. Sed, ne quisquam putaret, post finem uite, que in hoc agitur corpore, superesse tempus iudicium iustitiamque faciendi, quam, dum esset in carne, non fecit, et sic diuinum euadi posse iudicium, in medio terre mihi uidetur dictum,  cum quisque uiuit in corpore: in hac quippe uita, suam terram quisque circumfert, quam moriente homine recipit terra, consurgenti utique redditura: proinde in medio terre, id est, cum anima nostra isto terreno clauditur corpore, faciendum est iudicium atque iustitiam, quod nobis prosit in posterum, quando recipit quisque secundum ea que per corpus gessit, siue bonum, siue malum. Per corpus quippe ibi dixit Apostolus, per tempus quo uixit in corpore: neque enim si quis maligna mente atque impia cogitatione blasphemet, neque id ullis membris corporis operetur, ideo non erit reus, quia id motu corporis non gessit, cum hoc per illud tempus gesserit, quo gessit et corpus. Isto modo congruenter intelligi potest etiam illud quod in psalmo legitur: Deus autem rex noster ante secula operatus est salutem in medio terre : ut Dominus iehsu accipiatur Deus noster, qui est ante secula, quia per ipsum facta sunt secula; operatus est salutem in medio terre, cum uerbum caro factum est, et terreno habitauit  in corpore. Deinde posteaquam prophetatum est in his uerbis Anne, quo modo gloriari debeat, qui gloriatur, non in se utique, sed in Domino, propter retributionem que in die iudicii futura est: Dominus ascendit, inquit, in celos, et intonuit; ipse iudicabit extrema terre, quia iustus est. Prorsus ordinem tenuit confessionis fidelium: ascendit enim in celum Dominus Christus, et inde uenturus est ad uiuos et mortuos iudicandos. Nam quis ascendit, sicut dicit Apostolus, nisi qui descendit in inferiores partes terre? Qui descendit, ipse est et qui ascendit super omnes celos, ut adimpleret omnia . Per nubes ergo suas tonuit, quia Spiritu sancto cum ascendisset impleuit. De quibus hoc illi Hierusalem, hoc est, ingrate uinee comminatus est apud Isaiam prophetam, ne pluant super eam imbrem. Sic autem dictum est. Ipse iudicabit extrema terre , ac si diceretur, etiam extrema hominis; non enim alias partes non iudicabit qui omnes homines proculdubio iudicabit.  Sed melius intelliguntur extrema terre, extrema hominis: quoniam non iudicabuntur, que in melius uel in deterius medio terre commutantur, sed in quibus extremis inuentus fuerit qui iudicabitur. Propter quod dictum est, Qui perseuerauerit usque in finem, hic saluus erit : Qui ergo perseueranter facit iudicium et iustitiam in medio terre, non damnabitur, cum iudicabuntur extrema terre. Et dat, inquit, uirtutem regibus nostris, ut non eos iudicando condemnet. Dat eis uirtutem, qua carnem sicut reges regant, et in illo mundum, qui propter eos fudit sanguinem, uincant. Et exaltauit cornu Christi sui. Quomodo Christus exaltauit cornu Christi sui? de quo enim supra dictum est, Dominus ascendit in celos, et intellectus est Dominus Christus, ipse, sicut hic dicitur, Exaltabit cornu Christi sui. Quis ergo est Christus Christi? An cornu exaltabit uniuscuiusque fidelis sui, sicut ista ipsa in principio huius hymni ait: Exaltatum est cornu meum in Deo meo? Omnes quippe unctos eius chrismate, recte Christos possumus dicere:  quod tamen totum cum suo corpus: unus est Christus. Hec Anna prophetauit, Samuelis mater, sancti uiri, multumque laudati. In quo quidem tunc figurata est mutatio ueteris sacerdotii; et nunc impleta, quando infirmata est que multa erat in filiis, ut nouum haberet sacerdotium in Christo, sterilis quippe peperit septem. Hoc canticum iuxta Septuaginta interpretum translationem inserere compulsi sumus, ut a beato Augustino positum est: pro eo quod in ipsa translatione ampliorem et ueriorem continet historiam. Interea Samuel erat ministrans in templo Dei, accinctus ephot. Porro filii Heli diuina sacrificia temerantes peccabant coram Domino, et deridebant per eos multi sacrificia Domini. Unde Heli sacerdos pro eorum iniquitate damnatus est, quod eos peccantes minus seuera animaduersione plectebat. Equidem cercuit, equidem corripuit, sed lenitate et mansuetudine patris, non seueritate et auctoritate  pontificis. Qua sententia discant sacerdotes quomodo filiorum etiam propter scelera puniantur quique, et quamuis sancti sint, culpa tamen subditorum eisdem, si non cerceant, imputatur.

III. De prophetia ad Heli et filios suos. Cap. II---Post hec euidentius ad ipsum Heli sacerdotem missus loquitur homo Dei, cuius quidem nomen tacetur, sed intelligitur officio ministerioque suo sine dubitatione esse propheta: sic enim scriptum est: uenit autem uir Dei ad Heli, et ait ad eum: Hec dicit Dominus, Numquid non aperte reuelatus sum domui patris tui, cum esset in Aegypto in domo Pharaonis, et elegi eum ex omnibus filiis Isrel mihi in sacerdotem, ut ascenderet ad altare meum, et adoleret mihi incensum, et portaret ephot coram me, et dedi domui patris tui omnia de sacrificiis filiorum Isrel? Quare calce abiecistis uictimam meam, et munera que precepi ut offerrentur in templo, et magis honorasti filios tuos quam me, ut comederetis primitias omnis sacrificii Isrel populi mei? Propterea ait Dominus Deus Isrel: Loquens locutus  sum, ut domus tua et domus patris tui ministraret in conspectu meo usque in sempiternum. Nunc autem dicit Dominus: Absit hoc a me; sed quicumque glorificauerit me, glorificabo eum; qui autem contemnunt me, erunt ignobiles. Ecce dies ueniunt et precidam brachium tuum et brachium domus patris tui, ut non sit senex in domo tua, et uidebis Christum emulum tuum in templo, in uniuersis prosperis Isrel, et non erit senex in domo tua omnibus diebus. uerumtamen non auferam penitus uirum ex te ab altari meo, sed ut deficiant oculi tui, et tabescat anima tua; et pars magna domus tue morietur, cum ad uirilem etatem uenerit. Hoc autem erit tibi signum quod uenturum est duobus filiis tuis Ophni et Phinees. In die uno morientur ambo, et suscitabo mihi sacerdotem fidelem, qui iuxta cor meum et animam meam faciat. Non est ut dicatur ista prophetia, ubi sacerdotii ueteris tanta manifestatione prenuntiata mutatio est, in Samuele fuisse completa; quamquam enim esset de  tali tribu Samuel que constituta fuerat a Domino ut seruiret altari, tamen non erat de filiis Aaron, cuius progenies fuerat deputata unde fierent sacerdotes; ac per hoc in ea quoque re gesta eadem mutatio que per Christum Iesum futura erat, adumbrata est, et ad uetus Testamentum proprie pertinebat, figurate uero ad nouum, prophetia facti etiam ipsa non uerbi, id scilicet facto significans quod uerbo ad Heli sacerdotem dictum est per prophetam: nam fuerunt postea sacerdotes regnante Dauid ex genere Aaron, sicut Sadoch et Abiathar, et alii deinceps antequam tempus ueniret quo ista que de sacerdotio mutando tanto ante predicta sunt, effici per Christum oportebat. Quis autem nunc fideli oculo hec intuens non uidebat esse completa, quandoquidem nullum tabernaculum, nullum templum, nullum altare, nullum sacrificium, et ideo nec ullus sacerdos remansit Iudeis, quibus ut de semine Aaron ordinaretur, in Dei fuerat lege mandatum, quod et hic commemoratum est, illo dicente propheta: Hec dicit Dominus Deus Isrel, Loquens  locutus sum, ut domus tua et domus patris tui ministraret in conspectu meo usque in eternum. Nunc autem dicit Dominus: Absit hoc a me; sed quicumque glorificauerit me, glorificabo eum; qui autem contemnunt me, erunt ignobiles; quod enim nominat domum patris eius, non eum de proximo patre dicere; sed illo Aaron, qui primus sacerdos est institutus, de cuius progenie ceteri sequerentur, superiora demonstrant, ubi ait: Reuelatus sum domui patris tui, cum esset in Aegypto in domo Pharaonis, et elegi eum ex omnibus tribubus Isrel mihi in sacerdotem. Quis patrum fuit huius in illa Aegyptia seruitute? Unde cum liberati essent, quis electus est ad sacerdotium, nisi Aaron? De huius ergo stirpe isto loco dixit futurum fuisse ut non essent ulterius sacerdotes, quod iam uidemus impletum. uigilet fides, presto sunt tres, cernuntur, tenentur, et uidere nolentium oculis ingeruntur. Ecce, inquit, dies ueniunt, et precidam brachium  tuum et brachium domus tue, ut non sit senex in domo tua, et uidebis Christum emulum tuum in templo, in uniuersis prosperis Isrel. Ecce dies qui prenuntiati sunt iam uenerunt; nullus sacerdos secundum ordinem Aaron; et quicumque ex eius genere est homo, cum uidet sacrificium Christianorum toto orbe pollere, sibi autem honorem illum magnum esse subtractum, deficiunt oculi eius, et defluit anima eius tabe meroris. Proprie autem ad huius domum Heli, cui hec dicebantur, quod sequitur pertinet: Et pars magna domus tue morietur, cum ad uirilem etatem uenerit. Hoc autem erit tibi signum, quod uenturum est duobus filiis tuis, Ophni et Phinees, in die una morientur ambo. Hoc ergo signum factum est mutandi sacerdotii domui huius quo signo significatum est mutandum sacerdotium domus Aaron: mors quippe filiorum huius significauit mortem non hominum, sed ipsius sacerdotii de filiis Aaron.

Iu. De sacerdote fideli. Quod autem sequitur, ad illum iam pertinet sacerdotem, cuius figuram gessit  huic succedendo Samuel. Proinde que sequuntur de Christo Iesu noui Testamenti uero sacerdote dicuntur: Suscitabo mihi sacerdotem fidelem, qui iuxta cor meum et animam meam faciat. Sub figura Samuelis, de Domino saluatore, summo uidelicet ac uero pontifice debet intelligi, qui nimirum sicut Samuel defuncto Heli successit in sacerdotium, non de stirpe Aaron, sed de alia Leui familia electus. Fuit enim, ut iam supra meminimus, filius Helchana, filii Hieroboam, filii Thau, filii Suph, filii Helchana, filii Iohel, filii Azarie, filii Sophonie, filii Thaat, filii Asir, filii Abiasaph, filii Chore, filii Isaar, filii Caath, filii Leui, filii Isrel , ut uerba dierum narrant. Ita mediator Dei et hominum, ut esset nobis pontifex, non de Leui, sed de alia utique tribu, id est, a Iuda carnis originem sumpsit; aliam quam legalem hostiam, id est, ipsam suam carnem obtulit Patri pro nobis; alios quam de genere Aaron pontificatus sui reliquit heredes, filios uidelicet gratie  noui Testamenti de uniuersa gentium natione collectos. Quod uero quasi humano more eloquens Deus dicit: Qui iuxta cor meum et animam meam faciat, de Samuele quidem recte potest intelligi, quod in omnibus eius uoluntati, sicut homo Deo paruerit; de Domino ac Saluatore, quod sicut Filius unigenitus paternorum sit in omnibus conscius arcanorum, iuxta quod de se ipse manifeste testatur, dicens: Et a me ipso facio nichil, sed sicut docuit me Pater, hec loquor, et qui misit me, mecum est, et non reliquit me solum, quia que placita sunt ei, facio semper . In hoc uero quod ait Deus, qui omnia que in corde meo, et que in anima mea sunt, faciat, non arbitramur animam habere Deum, cum sit conditor anime; sed ita hoc de Deo tropice, non proprie dicitur, sicut manus, pes, et alia corporis membra. Et ne secundum hoc credatur homo in carnis huius effigie factus ad imaginem Dei, adduntur et ale, quas utique non habet homo, et dicitur Deo, Sub umbra alarum tuarum protege me , ut intelligant homines, de illa  ineffabili natura non propriis, sed translatis rerum uocabulis ista dici. Et edificabo ei domum fidelem, et ambulabit coram Christo meo cunctis diebus. Ipsa est domus quam edificat Pater, de qua Apostolus ait: Que domus sumus nos, si fiduciam et gloriam spei usque in finem firmam retineamus ; et hec domus ambulabit coram Christo eius, ipso uidelicet summo pontifice. Ambulabit, dixit, conuersabitur, sicut superius dixerat de domo Aaron: Loquens locutus sum, ut domus tua et domus patris tui ministraret in conspectu meo usque in sempiternum. Quod autem ait: Coram Christo meo ambulabit, de ipsa domo utique intelligendum est, non de illo sacerdote qui est Christus mediator atque saluator. Domus ergo eius coram illo ambulabit. Potest et ambulabit intelligi de morte ad uitam, omnibus diebus quibus peragitur usque in finem seculi huius ista mortalitas. Alioquin quomodo de  Samuele potest accipi, quod edificata sit domus fidelis, que coram Christo Domini, id est, ipso Samuele cunctis diebus incederet, cum legamus in sequentibus quod filii illius auersi de uiis eius post auaritiam declinauerint et peruerterint iudicium: nisi forte domum eius hoc loco plebem Isreliticam intelligamus, que cunctis diebus sacerdotii eius Domino seruierit, de qua scriptum est: Et requieuit omnis domus Isrel post Dominum; et paulo post: Abstulerunt filii Isrel Baalim et Astaroth, et seruierunt Domino soli. Quod uero adiungitur: Futurum est autem, ut quicumque remanserit in domo tua, ueniat, ut oretur pro eo, non proprie de domo dicitur huius Heli, sed illius Aaron, de quo usque ad aduentum Iesu Christi homines remanserunt, de quo genere etiam nunc usque non desunt. Nam de illa domo huius Heli iam supra dictum erat: Et omnis qui supererit domus tue, decidet in gladio uirorum. Quomodo ergo hic uere dici potuit: Et erit qui remanserit in domo tua, ueniat ut oretur pro eo? si illud est uerum, quod  ultore gladio nemo inde supererit; nisi quia illos intelligi uoluit, qui pertinent ad stirpem, scilicet illius totius sacerdotii secundum ordinem Aaron. Ergo, si de illis est predestinatis reliquiis, de quibus alius propheta dixit, Reliquie salue fient ; unde et Apostolus: Sic ergo, inquit, et in hoc tempore reliquie per electionem gratie salue facte sunt : quia de talibus reliquiis bene intelligitur esse, de quo dictum est, Qui remanserit in domo tua; profecto credit in Christum, sicut temporibus apostolorum ex ipsa gente plurimi crediderunt, neque nunc desunt qui, licet rarissimi, tamen credant; et impletur in eo quod hic iste homo Dei continuo secutus adiunxit: Et offerat nummum argenteum, et tortam panis, dicatque, Dimitte me, obsecro, ad unam partem sacerdotalem, ut comedam buccellam panis. Quid per nummum argenteum, nisi oris confessio designatur, que fit credentibus ad salutem? argentum enim pro eloquio poni solet, Psalmista testante ubi canitur, Eloquia  Domini, eloquia casta, argentum igne examinatum, probatum terre purgatum . Sed quod dicit iste qui uenit: Dimitte me, obsecro, ad unam partem sacerdotalem, ut comedam buccellam panis, sacerdotalem partem corpus Christi, id est, Ecclesiam dicit, cuius plebis ille sacerdos est mediator Dei et hominum, homo Christus iehsu, cui plebi dicit apostolus Petrus, Plebs sancta, regale sacerdotium . In hanc partem sacerdotalem, postulat comedere buccellam panis. Quibus uerbis ipsum sacrificium Christianorum eleganter expressum est, de quo dicit sacerdos ipse: Panis quem ego dabo, caro mea est pro mundi uita; ipsum quippe est sacrificium, non secundum ordinem Aaron, sed secundum ordinem Melchisedech.

u. De caligine oculorum Heli. Cap. III.---Factum est autem in die quodam Heli iacebat in loco suo, et oculi eius caligauerunt, nec poterat uidere lucernam Dei antequam exstingueretur. In tabernaculo federis erat candelabrum, ubi a uespere usque mane summo pontifice lucernas uespere concinnante iugiter extra  uelum preparate lucebant, ut Dominus iusserat; isto pontifice intrante in tabernaculum iam grandeua senectute confecto, oculi eius intantum caligauerant, ut nec incensam lucernam posset aspicere, quanto magis exstinctam? Figuraliter uero lucerna Dei Heli fuerat, quando dignitate sacerdotali pollens iustitia claritatis fulgebat, quam exstinctam propheta asserit, dum ob scelera filiorum sacerdotii potestatem meritorumque lumen amisit. Creuit autem Samuel, et Dominus erat cum eo, et non cecidit ex omnibus uerbis ius in terra. Significat quia nichil ex iis que locutus est irritum fuit, sed omnia sunt rebus completa que dixit. Cadunt namque in terra uerba superuacua, que pro nichilo habenda, et uniuersorum sunt calcanda despectu, sicut et beatus Iob dixit: Et lux uultus mei non cadebat in terra; qui nimirum in tanta grauitate uultum tenere consueuerat, ut numquam contemptibili letitia resolueretur, sed quotiescumque  hilariorem se presentibus exhiberet, certa semper hoc causa utilitatis eorum faceret.

uI. De captiuitate arce. Cap. Iu.---Igitur posteaquam hec in figura mutationis ueteris Testamenti a propheta illo prenuntiata sunt ad Heli, offendente Dominum Isrel, instruxerunt aciem Philistei contra eos; tollunt autem Isrelite arcam ad stationem suam, capta est ab hostibus arca, ipsique non solum uicti sunt, et in fugam uersi, immo etiam magna strages facta est occisorum. Nonnulla tamen futurorum significat res gesta hec: in prophetia enim arca illa ab alienigenis capta, indicabat testamentum Dei transiturum ad gentes. Quando enim nuntiatum est Heli sacerdoti captam fuisse arcam Domini, cecidit de sella, et mortuus est. Transeunte arca Domini ad gentes, periit atque interiit sacerdotium Iudeorum. Duo quoque filii Heli corruerunt, unius uxor uiduata, et mox in partu mortua est, propter eamdem perturbationem. Quod euidenti signo prefiguratum est, post exstinctum sacerdotium Iudeorum, carnalem interiisse  Synagogam, illi carnaliter adherentem; prostratoque Heli de sella, pontifices Iudeorum sedem habuere uacuam, et gloriam sacerdotii, regnique exstinctam. Sed quid est quod dum posuissent Philistiim arcam Domini in templo Dagonis dei sui, intrauerunt templum, et inuenerunt deum suum prostratum atque confractum, caput eius dueque manus abscisse? Statim enim ut testamentum Domini peruenit in gentes, confestim idola que deceptum possidebant orbem destructa sunt, omnisque error simulacrorum corruit, presentiam Dei ferre non sustinens; nam in manibus precisis Dagon, potest idololatrie finis agnosci: limen enim finem itineris significat. Etiam et illud, ad magnam pertinet significationem in ipsa ruina Dagon dei sui atque fractura, quod dorsum illius solum inuenerunt, fractis omnibus eius membris; dorsum quippe fugam significat: quicumque enim fugiunt, persequentibus dorsum dant: unde scriptum est de hostibus, Quoniam pones eos dorsum  ; ubi enim idola perierunt, et si aliqua remanentia ab aliquibus absconduntur, fugerunt. Quod autem percussi sunt in posteriora ii qui arcam Dei captiuauerunt, hac pena significatum uidetur: quia si qui susceperint testamentum Dei, et posteriora uite dilexerint, ex ipsis iustissime cruciabuntur, que, sicut Apostolus, existimare debent sicut stercora: qui enim sic assumunt testamentum diuinum, ut in posteriora respicientes ueteri se uanitate non exuant, similes sunt hostibus illis, qui arcam testamenti captiuam iuxta idola sua posuerunt; et illa quidem ueraciter etiam nolentibus cadunt, quia omnis caro fenum, et claritas omnis, ut flos feni, aruit fenum, et flos decidit . Arca autem Domini manet in eternum: secretum scilicet testamentum regni celorum, ubi manet Dei uerbum.

uII. De reuersione arce. Cap. uI.---Cum uero de terra Philistiim arca Domini ad terram Isrelitarum rediret, plaustro superposita est, et uacce plaustro subiuncte sunt, que fete fuisse memorantur, quarum  filios clauserant domi, ut scriptum est: Ibant autem in directum uacce per uiam que ducit Bethsamis, uno itinere gradiebantur pergentes, et mugientes, et non declinabant neque ad dexteram neque ad sinistram. Quid igitur uacce, nisi fideles quosque in Ecclesia signant, qui dum sacri eloquii precepta considerant, quasi superimpositam Domini arcam portant. De quibus hoc est etiam notandum, quod fuisse fete memorantur, quia sunt plerique qui in uia Dei intrinsecus positi, foris carnalibus affectibus ligantur; sed non declinat a recto itinere, qui arcam Dei portat in mente; ecce enim uacce Bethsamis pergunt. Bethsamis quippe dicitur domus solis: Propheta ait: uobis autem, qui timetis Dominum, orietur Sol iustitie. Si igitur ad eterni Solis habitationem tendimus, dignum profecto est ut de Dei itinere pro carnalibus affectibus non declinemus: tota enim uirtute pensandum est, quod uacce Dei plaustro supposite  pergunt et gemunt. Dant ab intimis mugitus, et tamen de itinere non retorquent gressus. Amorem quidem per compassionem sentiunt, sed colla posterius non deflectunt. Sic nimirum predicatores, sic fideles quique intra sanctam Ecclesiam esse debent, ut et compatiantur proximis per caritatem, et tamen de uia Dei non exorbitent per compassionem. Arca quippe superposita Bethsamis pergere est, cum superna scientia ad interne lucis habitaculum appropinquare. Sed tunc uere Bethsamis tendimus, cum uiam rectitudinis gradientes, ad uicina erroris latera non pro affectu pignorum declinamus. Sic namque, sic necesse est ut incedere debeant, qui sacrilegiis suppositi, iam per internam scientiam Domini arcam portant, quatenus per hoc quod propinquorum necessitatibus condolent, accepto rectitudinis itinere non declinent. Quorum nimirum gratia mentem nostram tenere debet, ne hec eadem mens aut, si affectu non tangitur, dura sit, aut, plus tacta si inflectitur, remissa.

uIII. De percussione Bethsamitarum.---Percussit  autem de uiris Bethsamitis, eo quod uidissent arcam Domini, percussit de populo septuaginta uiros, et quinquaginta millia plebis. Populus et plebs pro una eademque re indifferenter accipitur: nam et ex uno Greco quod est , solet utrumque transferri. Sed in hoc uidetur esse distantia, quod in priore commate uersiculi additum est uiros, uiros enim maiores natu significat: ut sit sensus: Quia de optimatibus populi septuaginta sunt percussi, de ipsa autem turba uulgari hominum quinquaginta millia. Quod ne pateretur in Exodo populus a longe stabat et orabat, solusque Moyses ascendit ad Dominum. Isti ob hoc a Deo percussi sunt, quia non solum appropinquauerunt, sed etiam, ut alia translatio habet, despexerunt, quod rationi plus congruum est. Nam in Exodo, uiderunt et audierunt, perspicua diuine potentie inspexerunt, nec perierunt: et ideo isti, non de uisione, sed de despectione et temeritate multati sunt.

IX. De eo quod scriptum est, Ex qua die, etc. Cap. uII.---Et  factum est, ex qua die mansit arca Domini in Cariathiarim, multiplicati sunt dies. Erat quippe iam annus uicesimus, et requieuit omnis domus Isrel post Dominum. Non ita intelligendum est quasi uiginti anni, quibus arca maneret in Cariathiarim, ad octauum usque annum regni Dauid, quo eam congregata frequentia populi in Ierusalem adduxit, sint computandi. Inuenitur namque in sequentibus quod temporibus Saulis fuerit elata de hac ciuitate, et allata in castra, pugnante eo aduersus Philisteos: sic etenim scriptum est: Et ait Saul ad Ahaim, Applica arcam Dei; erat enim arca Dei in die illa cum filiis Isrel. Et quia constat quod Dauid eam in Ierusalem adduxerit de domo Aminadab, in quam nunc illata esse perhibetur, restat intelligi quod in diebus Saulis relata de castris, et in prefatam sit illata ciuitatem, unde denuo regnante Dauid affertur in Ierusalem. Est ergo sensus temerate sententie, quia ex quo mansit arca in Cariathiarim, erat annus uicesimus, cum eam inde transferri temporibus Saul causa belli  contingeret; uel certe uicesimus annus, cum adhuc omnis domus Isrel post Dominum requieuit, abiectis uidelicet idolis illi soli seruiens; quod eam fecisse toto tempore presulatus Samuelis, qui Iosepho teste duodecim annis completus est, et primo tempore regni Saul, quod eodem historico affirmante uiginti annis tenuit, nullus sancte historie curiosus ignorat. Namque postmodum cum recessisset a Saule Spiritus Domini, et agitaret eum spiritus nequam, maxime ad persequendum Dauid innoxium et iustum, necesse erat partem militie uel plebis eius nonnullam, malitie illius exstitisse complicem. Cariathiarim ipsa est que alio nomine Cariath Baal uocatur, ciuitas saltuum, una de urbibus Gabaonitarum, pertinens ad tribum Iuda euntibus ab Ierusalem Diospolim milliario nono. De hac fuit Urias propheta, quem interfecit Ioachim in Ierusalem, sicut scribitur. Samuel autem post mortem Heli regebat Isrel.

 X. De precibus Samuelis pro populo. Cap. uIII.---Congregato autem omni populo exclamauit ad Dominum pro Isrel, et exaudiuit eum. Et cum offerret holocaustum accedentibus alienigenis ad pugnam contra populum Dei, intonuit Dominus super eos, et confusi sunt, et offenderunt coram Isrel, atque superati sunt. Tunc assumpsit Samuel lapidem unum et posuit eum inter Masphat et Sicelech; et ut interpretes Septuaginta transtulerunt, inter Masphat nouam et ueterem et uocauit nomen eius, Lapis adiutorii, et dixit, Usque adhuc auxiliatus est nobis Deus. Masphat interpretatur intentio. Lapis ille adiutorii, medietas est Saluatoris, per quem transeundum est a Masphat uetere ad nouam, id est, ab intentione que exspectabatur in carnale regnum, quod erat beatitudo falsa, ad intentionem que per nouum Testamentum exspectaretur in regnum celorum, ubi est beatitudo uerissima spiritualis: qua quoniam nichil est melius, hucusque auxiliatur Deus. Iste Samuel inuocato nomine Domini exaudiuit eum Deus, et in  tempore messis pluuiam impetrauit: pluuia enim in sanctis Scripturis, uerba sunt Euangelii siue legis, sicut et Moyses dicit: Exspectetur sicut pluuia eloquium meum, et descendant sicut ros uerba mea . Hanc igitur pluuiam dedit mundo Christus in tempore messis, id est, quando gentes colligi oportebat, ut sicut frumentum in horreis, sic intra Ecclesie sinum congregentur. Iudicauit autem Samuel Isrel omnibus diebus uite sue, fueruntque usque ad eum iudices et principes super Isrel.

XI. De filiis Samuelis. Cap. IX.---Porro filii Samuel declinauerunt post auaritiam et accipiebant munera, et tam iniqui iudices exstiterunt, ut populus nequaquam ferens, regem sibi in similitudinem gentium ceterarum postularet: quibus dedit Dominus Saul regem, cum quereret asinas patris sui, et ueniret ad Samuelem in Ramatha: inter cetera que locuti sunt, simul predicens ei signa Samuel, que uentura erant ei eo die, cum recederet ab eo; cumque  ab eo recessisset, uenit ad collem Domini, ubi erat statio Philistinorum; iam primum peractum, sicut locutus fuerat homo Dei. Et ecce cuneus prophetarum obuius ei, et insiluit super eum Spiritus Dei, et prophetauit in medio eorum. uidentes autem omnes qui nouerant eum heri et nudius tertius, quod esset cum prophetis, dixerunt ad inuicem: Quenam res accidit filio Cis? num et Saul inter prophetas? Hoc quidem non puto habere aliquid questionis: Spiritus enim ubi uult spirat , et spiritum prophetie nullarum animarum potest maculare contactus; attingit enim ubique propter suam munditiam: afficit enim omnes non eodem modo, sed alios per informationem spiritus eorumdem hominum, ubi rerum demonstrantur imagines, alios per fructum mentis ad intelligentiam, alios utraque inspiratione; alios etiam nescientes per informationem spiritus duobus modis: aut per somnia, sicut non solum plerique sancti, sed et Pharao et Nabuchodonosor rex uidit, quod nemo eorum intelligere ualebat, sed tamen uidere uterque  poterant; aut demonstratione in ecstasi, quod Latini nonnulli pauorem interpretantur, mirum si proprie, sed uicine; et tamen cum sit mentis alienatio a sensibus corporis, ut spiritus hominis diuino Spiritu assumptus capiendis atque intuendis imaginibus uacet, sicut Danieli demonstratum est, quod non intelligebat; et Petro illud uas submissum est de celo quatuor lineis : nam et ipse quid illa demonstratio figuraret postea cognouit. Per fructum autem mentis ad intelligentiam, uno modo cum hec ipsa que demonstrantur in imaginibus, quid significent, et quo pertineant, reuelantur, que certior prophetia est: nam magis ipsam uocat Apostolus prophetiam, sicut Ioseph meruit intelligere, quod Pharao non nisi uidere; et Daniel exponit regi, quod ille cernit et nescit. Cum uero mens ita afficitur ut non rerum imagines coniecturali examinatione intelligat, sed res ipsas intueatur, sicut intelligitur sapientia et  iustitia, omnisque incommutabilis et diuina species ad prophetiam non pertinet, de qua nunc agimus. Utroque autem munere prophetie donantur, qui et rerum imagines in spiritu uident, et quid ualeant simul intelligunt; aut certe manifestis locutionibus in ipsa demonstratione informantur, sicut in Apocalypsi quedam exponuntur. Nescientes autem afficit prophetie spiritus, sicut Caiphas cum esset pontifex prophetauit de Domino, quod expediret unum mori pro tota gente, cum aliud in uerbis que dicebat attenderet, que non a se ipso dicere nesciebat. Abundant in sanctis libris exempla. Hoc autem uerbo quod positum est, Insiluit in eum spiritus, tamquam ex abdito diuinitatis secreto, repentinus significatur afflatus. Horum igitur modorum quonam potius affectum esse intelligamus Saul, satis apparet ex eo quod ibi scriptum est, Conuertit Deus in Saul cor aliud; sic enim aliam cordis affectionem significat, quam conuertendo fecit Deus, ut imaginum  significantium et prefigurantium capax fieret ad propheticam diuinationem. Tantum autem distat inter prophetiam prophetarum, sicut Isaias, sicut Ieremias, et ceteri huiusmodi fuerunt, atque istam transitoriam que in Saul apparuit, quantum distat inter loquelam humanam, cum loquuntur homines, et cum eadem loquela propter necessarium prodigium asina locuta est, in qua sedebat Balaam propheta : accepit enim hoc ad tempus illud iumentum, ut Deus quod statuerat demonstraret, non ut habitu perpetuo bestia loqueretur. Aut si hoc exemplum maiore differentia remotum est, multo minus mirandum est homini reprobo datam fuisse ad momentum temporis affectu transitorio prophetiam, quando ille dederat, qui et asinam, cum uoluit, loqui fecit; magis enim distat pecus ab homine quam homo reprobus ab electis etiam hominibus: non enim si quisquam dixerit aliquid quod ad sapientiam pertinet, continuo sapiens existimandus est; sic nec quisquam, si aliquando prophetauit, iam inter prophetas  numerabitur, cum et Dominus in Euangelio dicat quosdam cum gaudio uerbum excipere, et radicis altitudinem non habere, sed esse temporales. Ideoque sicut consequens indicat lectio, factum est in parabola, Et Saul inter prophetas . Hoc igitur mirari desinamus, cum in hominibus apparet diuinitus aliquid, quorum uel meritum uel habitum excedit, cum forte uult Deus cuiusdam significationis gratia tale aliquid demonstrari. Si autem hoc mouet quod postea Saul malo spiritu inuadente prefocabatur, qui prophetie prius spiritum acceperat, neque hoc mirandum est: illud enim factum est ex dispensatione aliquid significandi, hoc ex merito uindicandi. Nec mouere nos debent hec alternantia in animo humano, hoc est, in creatura mutabili, presertim eodem tempore quo caro corruptibilis mortalisque portatur. Aut non uidemus in ipso Petro, quantum indicat Euangelium, exstitisse tantam confessionem, ut audire meruerit: Beatus es, Simon Bariona, quia non tibi reuelauit caro et sanguis, sed  Pater meus qui in celis est ; et paulo post tam carnaliter eum de Domini passione sensisse, ut statim audiret: uade post me, Satanas, scandalum mihi es, non enim sapis que Dei sunt, sed que hominum . Et fortasse aliquanto interius intelligentibus tantum ualet ad illa uisa mentis hec differentia, qua Petrus intellexit, Deo Patre reuelante, quod Filius Dei esset Christus, et postea ne moreretur extimuit, quantum ualet ad distinguenda uisa que in spiritu hominis alienata mente imaginarie fiunt, reuelatio prophetie, qua primo afflatus est Saul, et commixtio spiritus mali, quo postea premebatur.

XII. De unctione Saul. Cap. X.---Ungitur post hec, iubente Domino, rex prior a propheta in regnum; qui et ipse quidem, in id quod unctus est, imaginem Christi portauit: unde et beatus Dauid, et ipse Christus nuncupatus, ait ad eum qui se finxerat  Saulum occidisse: Quomodo non timuisti iniicere manum tuam in Christum Domini? Hinc est quod ab humero sursum Saul supereminebat omnibus, quia caput nostrum sursum est supra nos, quod est Christus. In id autem quod reprobatus postea et reiectus est succedente in regnum Dauid, populi, ut predictum est, Isrel personam gestauit; qui populus regnum adeptum fuerat amissurus, Christo Domino nostro per nouum Testamentum, non carnaliter, sed spiritaliter regnaturo. Filius unius anni erat Saul cum regnare cepisset; duobus autem annis regnauit super Isrel. Uno anno postquam rex electus est a Samuele, in domestica domo sedens dissimulauit se esse regem, reliquis duobus annis publice iudicauit omnem Isrel, tenens obedientiam cum humilitate, et hoc fuit illud tempus antequam mandatum Domini transgrederetur in Amalech; reliquo uero tempore quo uixit et imperauit, transgressor mandati Domini exstitit. Post hec exspectans Saul Samuelem in Galgalis, uidens quod tardaret, obtulit holocaustum.  ueniensque Samuel, inter cetera ait ad Saul: Stulte egisti, nec custodisti mandatum Domini quod precepit tibi: quod si non fecisses, iam nunc parasset Dominus regnum tuum super Isrel in sempiternum; sed nequaquam regnum tuum ultra consurget. Quesiuit sibi Dominus uirum iuxta cor suum, et precepit ei ut esset dux super populum suum, eo quod non seruaueris que preceperit Dominus. Non sic accipiendum est, ac si ipsum Saulem in eternum Deus preparauerit regnaturum, et hoc postea noluerit seruare peccanti, neque enim eum nesciebat; sed preparauerit regnum eius, in quo figura esset regni eterni. Ideo addidit: Et nunc regnum tuum non stabit tibi. Stetit ergo, et stabit quod in illo significatum est, sed non huic, quia non in eternum ipse fuerat regnaturus, nec progenies eius, ut saltem per posteros alter alteri succedentes, uideretur impleri quod dictum est, In eternum. Et queret, inquit, Dominus sibi hominem. Siue Dauid, siue ipsum mediatorem significans noui  Testamenti, qui prefigurabatur in chrismate, etiam quo unctus est ipse Dauid et progenies eius. Non autem quasi nesciat ista, sibi hominem Deus querit, sed hominibus more hominum loquitur, quia sic loquendo nos querit: non solum enim Deo Patri, uerum ipsi quoque unigenito eius, qui uenit querere quod perierat, usque adeo iam eramus noti, ut in ipso essemus electi ante constitutionem mundi. Queret sibi, ergo dixit, suum habebit. Unde in Latina lingua hoc uerbum accipit prepositionem, et Acquirit dicitur, quod satis apertum est quid significet: quamquam et sine additamento prepositionis, querere intelligatur acquirere; ex quo lucra uocantur et questus. Porro faber ferrarius non inueniebatur in omni Isrel; cauerant enim Philistiim ne forte facerent Hebrei gladium aut lanceam. Sicut enim tunc Philistiim cauerant ne forte facerent Hebrei gladium aut lanceam, et ne haberent fabros ferrarios qui arma ad repugnandum facerent, ita Chaldei, destructa Hierusalem, et uastata omni terra repromissionis,  satagebant ut nullus in ea remaneret artifex, nullus clusor, qui uel fedata urbis menia componere, uel posset resarcire dirupta; quin potius quidquid apud gentem exterminatam artis inuenerant, totum in Babyloniam transferunt, ut uel ad nichilum ultra ualeat, uel illius ciuitatis utilitatibus proficiat. Arma quibus contra diabolum repugnantes, libertatem a Domino nobis donatam defendamus, que sunt alia, nisi eloquia Scripturarum in quibus et ipsius Domini, et sanctorum eius exemplis, quo ordine bella uitiorum superari debeant, luce clarius discimus? Sed Philistei filios Isrel fabris armorum priuant, cum maligni spiritus animos fidelium a meditatione sacre lectionis, secularia illis negotia inserendo, retardant; ne uel ipsi per huius exercitium resistendi fiduciam sumant; uel alios forte qui legere nesciunt, ad resistendum uitiis exhortando aut corripiendo accendant.

 XIII. De ieiunio indicato a Saul. Cap. XIu.---Tollunt fabros armorum, cum eos qui sacra eloquia norunt, in tantis sceleribus obruunt, ut dicere bona que didicerant, prorsus erubescant. Saul autem post hec dum pergeret dimicaturus aduersus Philistiim, indixit cuncto exercitui ieiunium, quousque reuerterentur a prelio; sed Ionathan filius eius uidens supra faciem agri mel, extendit summitatem uirge, et intinxit in fauum mellis, et gustauit, et illuminati sunt oculi eius. Non utique ad uidendum illuminati, quia antea uidebat, sed ad discernendum, quia uetita tetigerat; tunc enim casus ille, sicut et Adam, fecit illum attentum, reddiditque confusum; quo facto admoneremur omnes illecebras uoluptatum in seculo debere contemnere, qui Deo nitimur militare; non enim potest contra allophylos spiritales, id est, aduersus principes tenebrarum uiribus animi concurrere, qui adhuc huius mundi negligit dulcedinem declinare. Mel enim distillant labia meretricis , quod est delectatio uoluptatis carnalis; de quo  putatur iuxta mysticos intellectus hunc gustasse Ionathan, et forte deprehensum uix precibus populi liberatum.

XIu. De prelio Saul contra Amalech. Cap. Xu.---Iniit iterum Saul prelium aduersus Amalech, interfectis cunctis hostibus ab Euila usque Sur. Est una Euilath regio, quam circuit fluuius Phison, exiens de paradiso, que hodie India uocatur; dicta autem Euilath a quodam nepote Ne. Est et alia Euilath, solitudo contra faciem Aegypti; hec enim Euila, illa Euilath debet nuncupari. Sur quoque est solitudo inter Cades et Barath, extendens desertum usque ad mare Rubrum et Aegypti confinia. Percusso hoc termino pepercit Agag regi, nec uoluit disperdere omnia iuxta preceptum Domini, irasciturque ei Dominus. Factum est autem uerbum Domini ad Samuel, dicens: Penitet me quod constituerim Saul regem, quia dereliquit me, et uerba mea opere non impleuit. Neque enim sicut hominem, ita Deum cuiusquam facti sui  penitet, cuius est de omnibus omnino rebus tam fixa sententia, quam certa prescientia. Nos uero cum de Deo hoc in diuinis Scripturis audimus, indignum arbitramur hoc de illo sentire; sed necesse est ut aliquid dicatur per quod hoc aliquo modo demonstretur. Cum uerba omnia quibus humana colloquia conseruntur, illius sempiterna uirtus et diuinitas mirabiliter atque incunctanter excedat, quidquid de illo humaniter dicitur, quod etiam hominibus aspernabile uideatur, ipsa humana admonetur infirmitas, etiam illa que congruenter in Scripturis sanctis de Deo dicta existimat, humane capacitati aptiora esse quam diuine sublimitati; ac per hoc etiam ipsa esse transcendenda, est sanior intellectus, sicut ista qualicumque modo transcensa sunt: quis est enim hominum, cui non occurrat in Deo cuncta presciente penitentiam esse non posse? Et certe tamen hec duo uerba sunt, penitentia et prescientia, quorum quia unum congruere  credimus Deo, id est, prescientiam, negamus in eo esse penitentiam. Cum uero alius liquidiore consideratione ista pertractans quesierit quemadmodum uel ipsa prescientia Deo congruat, et inuenerit huius etiam uerbi notionem illius ineffabili diuinitate longe alteque superari, non miratur utrumque de illo propter homines dici potuisse, de quo utrumque propter ipsum incongrue diceretur, quid est enim prescientia, nisi scientia futurorum? quid est autem futurum Deo, qui omnia tempora supergreditur? si enim scientia Dei res ipsas habet, et non sunt ei future, sed presentes, ac per hoc non iam prescientia, sed scientia dici potest: si autem sicut in ordine temporalium creaturarum, ita et apud eum nondum sunt, que futura sunt, sed ea preuenit sciendo: bis ergo ea sentit, uno quidem modo secundum futurorum prescientiam, altero uero secundum presentium scientiam. Aliquid ergo temporaliter accidit scientie Dei, quod absurdissimum atque falsissimum  est; nec enim potest que uentura prenoscit nosse, nisi cum uenerint, nisi bis innotescant, et prenoscendo antequam sint, et cognoscendo cum iam sunt: ita fit ut quod longe a ueritate seclusum est, temporaliter aliquid accidat scientie Dei, cum temporalia que presciuntur, etiam presentia sentiuntur, que non sentiebantur. Si uero etiam cum uenerint que presciebantur esse uentura, nichil noui accidet scientie Dei, sed manebit illa prescientia sicut erat, etiam priusquam uenirent que presciebantur, quomodo iam prescientia diceretur quando non est rerum futurarum? iam enim presentia sunt, que futura cernebat, et paulo post erunt preterita. Preteritarum autem rerum sicut presentium, nullo modo potest dici prescientia. Reditur ergo ad id, ut fiat rebus iam presentibus scientia, que eisdem rebus futuris erat prescientia, et cum ea que prescientia erat prius, postea scientia fiat in Deo, admittit mutabilitatem, et temporalis est, cum sit Deus, qui uere summeque est, nec ulla ex parte mutabilis, nec  ullo motu nouitio temporalis. Placet igitur ut non dicamus prescientiam, sed tantummodo scientiam. Queramus et hoc quomodo: non enim scientiam solemus dicere in nobis, nisi cum sensa et intellecta memoria retinemus, cum meminimus aliquid sensisse nos uel intellexisse, ut id quod uolumus, recolamus. Quod si ita in Deo est, ut possit proprie dici intelligit et intellexit, sentit et sensit, admittit tempus, et subrepit nichilominus illa mutabilitas, que longe a Dei substantia remouenda est, et tamen et scit Deus, et prescit Deus ineffabili modo, sic eum et penitet ineffabili modo, cum enim scientia Dei longe distet ab humana scientia, ita ut irridenda sit comparatio, utraque tamen scientia uocatur: et hec quidem humana talis est, ut de illa dicat Apostolus etiam, scientia destruetur : quod nullo modo de scientia Dei recte dici potest, sic et ira hominis turbida est, et non sine cruciatu animi: ira uero Dei, de qua dicitur in Euangelio: Sed ira Dei manet super  eum ; et Apostolus: Reuelatur enim Dei ira de celo super omnem impietatem : illo in tranquillitate iugiter manente, in creatura subdita exercet admirabili equitate uindictam. Misericordiam quoque hominis nonnulla cordis sequitur miseria. Unde etiam in Latina lingua nomen accepit. Nam inde est etiam, quod non solum gaudere cum gaudentibus, sed etiam flere cum flentibus, hortatur Apostolus . Quis autem sano capite dixerit ulla miseria tangi Deum? quem tamen ubique Scriptura misericordem esse testatur. Ita zelum humanum non sine peste liuoris intelligimus, zelantem uero Deum non ita, sed eodem uerbo, non eodem modo. Longum est percurrere cetera, et sunt innumerabilia quibus ostenduntur multa diuina eisdem nominibus appellari, quibus humana cum incomparabili diuersitate seiuncta sint. Nec tamen frustra eadem sunt rebus utrisque indita uocabula, nisi quia hec cognita que in quotidiana consuetudine uersantur, et experimentis usitatioribus innotescunt, nonnulla ad intelligenda  illa sublimia prebent uiam. Cum enim dempsero de humana scientia mutabilitatem, qua transitus quosdam a cogitatione in cogitationem recolimus, ut cernamus animo quod in contuitu eius paulo ante non erat; atque ita de parte in partem crebris recordationibus transilimus, unde etiam ex parte dicit esse Apostolus nostram scientiam. Cum ergo hec cuncta detraxero, et reliquero solam uiuacitatem certe atque inconcusse ueritatis, una atque eterna contemplatione collustrantis; immo non reliquero, non enim habet hoc humana scientia, si pro uiribus cogitauero: insinuatur mihi utcumque scientia Dei: quod tamen nomen ex eo quod sciendo aliquid non latet hominem, potuit esse rei utrique commune: quamquam et in ipsis hominibus solet discerni a sapientia scientia, ut etiam Apostolus dicit: Alii quidem datur per spiritum sermo sapientie, alii sermo scientie secundum eumdem spiritum . In Deo autem  non sunt hec duo, sed unum; et in hominibus quidem ita discerni probabiliter solent, ut sapientia pertineat ad intellectum eternorum, scientia uero ad ea que sensibus corporis experimur. Sed licet alius aliam differentiam proferat, nisi tamen diuersa essent, non sic ab Apostolo distinguerentur: quod sane si ita est, ut nomen scientie rebus, quas per sensum corporis experimur, deputandum sit, nulla est omnino scientia Dei: non enim Deus per seipsum ex corpore et anima constat, sicut homo; sed melius dicitur aliam esse scientiam Dei, et non eiusdem generis, cuius ista est, que hominum dicitur: sicut etiam id ipsum, quod Deus dicitur, longe aliud est, quam quemadmodum est dictum, quod stetit in synagoga deorum: tamen ad non latere quoquo modo pertinet communicatio ipsa uocabuli: sic etiam de ira hominis detraho turbulentum motum, ut remaneat uindicte uigor, atque ita utcumque surgo ad innotescentiam illius, que appellatur ira Dei. Item de misericordia si auferas compassionem de eo quod  miseraris, participatus es miserie, ut remaneat tranquilla bonitas subueniendi, et a miseria liberandi insinuatur misericordie diuine qualiscumque cognitio. Zelum quoque non repudiemus et aspernemur, cum scriptum inuenimus; sed auferamus de humano zelo pallidam tabem doloris, et morbidam perturbationem animi remaneatque illud solum iudicium, quo corruptio castitatis impunita esse non sinitur, et assurgimus ut incipiamus aliquo modo capere zelum Dei. Quapropter cum legimus etiam Deum dicentem: Penitet me : consideremus quod id esse soleat in hominibus opus penitendi, cum proculdubio reperitur uoluntas mutandi, sed in homine cum dolore animi est: reprehendit enim in se, quod temere fecerit. Auferamus ergo ista, que de humana infirmitate atque ignorantia ueniunt, et remaneat solum, uelle, ut non ita sit aliquid, quemadmodum erat. Sic potest aliquantum intimari menti nostre, qua regula intelligatur quod penitet Deum: cum enim penitere  dicitur, uult non esse aliquid, sicut fecerat, ut esset, sed tamen cum ita esset, ut ita esse debeat, et cum ita esse iam non sinitur, iam non esse debet, ita perpetuo quodam et tranquillo equitatis iudicio, quo Deus cuncta mutabilia incommutabili uoluntate disponit. Sed quomodo prescientiam et scientiam cum laude solemus in hominibus appellare, iramque ipsam solet humanum genus in magnis potestatibus tremere potius quam reprehendere, congruenter putamus talia dici de Deo. Qui autem zelat, et quem aliquid penitet, quoniam uel culpari solet, uel culpam in se corrigere, atque ideo cum reprehensione ista de hominibus dici, propterea mouet, cum legimus esse aliquid in Deo eiusmodi. Sed illa Scriptura omnibus consulens, propterea magis et ista ponit, ne illa que placent sic intelligantur in Deo, quomodo consueuerunt in hominibus intelligi: per hec enim que displicent, cum ea non uideamus sic intelligere, ut inueniuntur in homine, discimus etiam illa sic querere que apta esse atque conuenientia putabamus.  Nam si propterea non est illud de Deo dicendum, quia in homine displicet, non dicamus incommutabilem Deum, quia de hominibus cum reprehensione dictum est, non enim est illis commutatio . Item sunt quedam que in homine laudabilia sunt, in Deo autem esse non possunt, sicut pudor, quod etatum uiridiorum magnum est ornamentum, sicut timor Dei, non tantum in ueteribus libris laudatur, sed Apostolus etiam dicit, Perficientes sanctificationem in timore Dei , qui utique nullus in Deo est. Sicut ergo quedam laudabilia hominum recte intelliguntur in Deo, non ita in hominibus, sed uocabulis tantummodo communibus, longe alia ratione et modo. Nam paulo post idem Samuel, cui dixerat Dominus: Penitet me quod constituerim regem Saul; ipsi Sauli ait de Deo: Quoniam non est sicut homo, ut peniteat eum; ubi uidelicet satis ostendit etiam cum dicit Deus. Penitet me, non humano more  accipiendum esse, sicut iam quantum ualuimus disputauimus.

Xu. De obiurgatione Samuelis in Saul. Cap. Xu.---ueniens autem Samuel ad Saul . . . . ait ad Saul: Sine me, et indicabo tibi que locutus sit ad me Dominus nocte. Dixitque ei: Loquere. Et ait Samuel: Nonne cum paruulus esses in oculis tuis, caput in tribubus Isrel factus es? Paruulus in oculis suis est, qui in eo quod semetipsum considerat, imparem se alienis meritis pensat. Nam quasi grandem se conspicit, quisquis se super aliena merita elatione cogitationis extendit. Saul autem reprobus in bono quod ceperat non permansit, quia fastu suscepte potestatis intumuit. At contra Dauid semper de sese humilia sentiens, eiusdemque Saul se comparatione postponens, postquam feriendi locum reperit, pepercit; et eidem seuienti aduersario humili se professione substrauit dicens: Quem persequeris, rex Isrel, quem persequeris? canem mortuum et pulicem unum. Et certe iam unctus in regem fuerat, iam exorante Samuele,  et cornu super se oleo fundente didicerat quod eum diuina gratia Saul reprobato ad regni gubernacula possidenda seruabat; et tamen persequenti aduersario mente se humili substernebat, cui diuino iudicio prelatum esse se nouerat. Illi itaque se postponebat humilem, cui per gratiam electionis incomparabiliter se nouerat esse meliorem. Increpans Samuel Saul, cur non audisset uocem Domini, sed uersus ad predam, fecisset malum in oculis Domini, parcendo et non interficiendo Amalech, ait Samuel, Numquid uult Dominus holocausta et uictimas, et non potius ut obediatur uoci Domini? Melior est enim obedientia quam uictime, et auscultare magis quam offerre adipem arietum; quoniam quasi peccatum ariolandi est repugnare, et quasi scelus idololatrie nolle acquiescere. Pro eo ergo quod abiecisti sermonem Domini, abiecit te ne sis rex. Obedientia uictimis iure preponitur, quia per uictimas aliena caro, per obedientiam uero uoluntas propria mactatur. Tanto  igitur quisque Deum citius placat, quanto ante eius oculos repressa arbitrii sui superbia, gladio precepti se immolat, quo contra ariolandi peccatum inobedientia dicitur, ut quanta sit uirtus obedientie demonstretur. Ex aduerso ergo melius ostenditur quid de eius laude sentiatur: si enim quasi ariolandi peccatum est repugnare, et quasi scelus idololatrie nolle acquiescere, sola est que fidei meritum possidet, sine qua quisque infidelis conuincitur, etiamsi fidelis esse uideatur. Hinc per Salomonem in ostensione obedientie dicitur: uir obediens loquitur uictorias . uir obediens uictorias loquitur, quia dum aliene uoci humiliter subdimur, nosmetipsos in corde superamus. Hinc in Euangelio ueritas dicit: Eum qui uenit ad me non eiiciam foras, quia de celo descendi, non ut faciam uoluntatem meam, sed uoluntatem eius qui misit me ; quid enim si suam faceret, eos qui ad eum ueniunt repulisset? Quis autem nesciat quod uoluntas Filii a Patris uoluntate non discrepet? Sed quoniam primus homo, qui suam  facere uoluntatem uoluit, a paradisi gaudio exiuit, secundus ad redemptionem hominum ueniens, dum uoluntatem se Patris et non suam facere ostendit, permanere nos intus docuit. Cum igitur non suam, sed Patris uoluntatem facit, eos qui ad se ueniunt foras non eiicit, quia dum exemplo suo nos obedientie subdit, uiam nobis egressionis claudit. Conuersus est autem Samuel ut abiret. Saul autem apprehendit summitatem pallii eius, que et scissa est. Et ait ad eum Samuel: Scidit Dominus regnum Isrel hodie a te, et tradidit illud proximo tuo meliori te. Compellimur iuxta Septuaginta interpretum translationem hanc ponere sententiam, quia multo amplius habetur illic; ita enim illic scriptum est: Non reuertar tecum, quia spreuisti uerbum Domini; et spernet te Dominus, ne sis rex super Isrel. Et conuertit Samuel faciem suam, ut abiret, et tenuit Saul pinnam diploidis eius et disrupit eam. Et dixit ad eum Samuel: Disrumpet Dominus regnum  Isrel de manu tua hodie, et dabit proximo tuo bono super te, et diuidetur Isrel in duo, et non conuertetur, neque penitebit eum, quoniam non est sicut homo, ut peniteat eum: ipse minatur et non permanet. Iste cui dicitur, Spernet te Dominus, ne sis rex super Isrel, et disrumpet Dominus regnum ab Isrel de manu tua hodie. Quadraginta annos regnauit super Isrel, tanto scilicet spatio temporis, quanto et ipse Dauid, et audiuit hoc primo tempore regni sui: ut intelligamus ideo dictum, quia nullus de stirpe eius fuerat regnaturus, et respiciamus ad stirpem Dauid, unde exortus est secundum carnem, mediator Dei et hominum, homo Christus iehsu . Non autem habet Scriptura, quod in plerisque Latinis codicibus legitur, Disrumpet Dominus regnum Isrel de manu tua, sicut a nobis positum est, et inuentum in Grecis. Disrumpet Dominus regnum ab Isrel de manu tua, ut hoc intelligatur de manu, quod est ab Isrel. Populi ergo Isrel personam figurate gerebat homo iste. Qui populus regnum fuerat amissurus, Christo  Iesu Domino nostro per nouum Testamentum non carnaliter, sed spiritaliter regnaturo. De quo cum dicitur, Et dabit illud proximo tuo, ad carnis cognationem refertur; ex Isrel enim Christus secundum carnem, unde et Saul. Quod uero additum est, Bono super te, potest quidem intelligi meliori te, ut quia ille bonus est, ideo sit super te, iuxta illud propheticum, Donec ponam inimicos tuos sub pedibus tuis , in quibus est Isrel, cui suo persecutori regnum abstulit Christus, quamuis fuerit illic et Isrel, in quo dolus non erat, quoddam quasi frumentum illarum palearum. Nam utique inde erant apostoli, inde tot martyres, quorum prior Stephanus, inde tot Ecclesie, quas apostolus Paulus commemorat, in conuersione eius magnificantes Deum. De qua re non dubito intelligendum esse quod sequitur, et Isrel diuidetur in duo, in Isrel scilicet inimicum Christo, in Isrel ad ancillam, et Isrel ad liberam pertinentem; nam ista duo genera primum simul erant uelut  Abraham adhuc adhereret ancille, donec sterilis per Christi gratiam fecundata clamaret: Eiice ancillam et filium eius. Propter peccatum Salomonis, regnante filio eius Roboam, scimus Isrel in duo diuisum esse, atque ita perseuerasse, habentibus singulis partibus reges suos, donec illa gens tota a Chaldeis esset ingenti uastatione subuersa atque translata. Sed quid hoc ad Saulem? Si tale aliquid comminandum esset, ipsi Dauid fuerat potius comminandum, cuius erat filius Salomon. Postremo nunc inter se gens Hebrea diuisa non est, sed indifferenter in eiusdem erroris societate dispersa per terras. Diuisio uero illa quam Deus sub persona Saulis, illius populi et regni figuram gerentis, eidem regno et populo comminatus est, eterna atque immutabilis significata est, per hoc quod adiunctum est, Et non conuertetur, neque penitebit eum, quoniam non est sicut homo, ut peniteat eum; ipse minatur et non permanet, id est, homo minatur et non permanet. Non autem sic Deus,  quem non penitet sicut hominem; ubi enim legitur quod peniteat eum, mutatio rerum significatur, immutabiliter manente prescientia diuina; ubi uero non penitere dicitur, non mutare intelligitur. Prorsus insolubilem uidemus per hec uerba prolatam diuinitus fuisse sententiam de ista diuisione populi Isrel, et omnino perpetuam; quicumque enim ad Christum transierunt, uel transeunt, uel transibunt, inde non erant, nisi secundum Dei prescientiam, non secundum humani generis unam eamdemque naturam. Prorsus quicumque ex Isrelitis adherentes Christo, perseuerant in illo, numquam erunt cum Isrelitis, qui eius inimici usque in finem uite huius esse persistunt, sed in diuisione que prenuntiata est, perpetuo permanebunt: nichil enim prodest Testamentum uetus de monte Sina in seruitutem generans, nisi quia testimonium perhibet Testamento nouo. Alioquin quamdiu legitur Moyses uelamen supra corda eorum positum est, cum quisque transierit  ad Christum, aufertur uelamen. Transeuntium quippe intentio ipsa mutatur de uetere ad nouum, ut non quisque intendat accipere carnalem, sed spiritalem felicitatem. Sumpsit ergo Samuel gladium, et in frusta concidit Agag ; quod faciendo Samuel usque adeo non peccauit, ut non faciendo peccaret. Dominus enim iusserat interfici Amalechitas, qui utique non solum secundum facta, uerum etiam secundum cor hominis, quid unusquisque uel per quem perpeti debeat. Dignus ergo erat Saul cui talia iniungerentur, atque Amalechite, ut talia paterentur, qui diuino nomini honorem non dederunt, sed populum Dei, qui sicco uestigio mare transierunt, interimere uoluerunt. Igitur recedente a Saul Domino propter inobedientiam, arreptus est maligno spiritu a Domino, irruebatque spiritus Domini in eo malignus. Iam uero illud quod etiam malus appellatus est Spiritus Domini, sic intelligitur quomodo dictum est, Domini est terra, tamquam creatura, et in eius posita potestate. Aut si propterea non congruit hoc locutionis  exemplum, quia terra non est mala, omnis enim creatura Dei bona est, illud congruat, quod ipse Saul iam reprobus et sceleratus, atque iratus sancto Dauid, persecutor etiam eius cum seuissime inuidie facibus agitaretur, tamen adhuc Christus Domini dicebatur: sic eum appellauit ipse Dauid, cum uindicauit exstinctum. Sed magis arbitror malignum spiritum a quo uexabatur Saul, et ideo dictum Domini, quod occulto iudicio Domini Saulem uexabat: utitur enim Deus ministris, etiam spiritibus malis ad uindictam malorum uel ad bonorum probationem, alio modo ad illam rem, alio ad istam: quamuis enim inde quisque sit malignus spiritus, quia uoluntate nocere appetit, tamen nocendi potestatem non accepit, nisi ab illo sub quo sunt omnia, certis et iustis meritorum gradibus ordinata; quia sicut non est mala uoluntas a Deo, sic non est potestas nisi a Deo ; quamuis enim sit in cuiusque potestate quid uelit, non est tamen in cuiusque quid possit, uel facere  cuiquam, uel a quoquam pati: nam et ipse Filius unicus Dei passurus ad tempus, humiliter, superbe loquenti homini, et dicenti quod potestatem haberet occidendi eum et dimittendi, Non haberes, inquit, in me potestatem, nisi tibi data esset desuper . Diabolus enim uolens nocere iusto uiro Iob, nocendi quidem uoluntate diabolus erat, sed tamen a Domino Deo potestatem petebat dicens, Mitte manum tuam et tange carnem eius , quamuis et ipse hoc, si permitteretur, esset facturus: ipsam enim permissionem petebat hoc modo, et manum Domini appellabat permissam a Domino manum suam, id est, ipsam potestatem quam uolebat accipere. Cui congruit illud in Euangelio, quod Dominus discipulis ait: Hac nocte postulauit Satanas uexare uos sicut triticum . Dictus est ergo spiritus Dei malus, hoc est minister Dei ad faciendum in Saul quod eum iudex omnipotentissimus pati iudicabat, quoniam spiritus ille uoluntate qua malus erat, non erat Dei,  creatura uero quia conditus erat, Dei erat; potestas autem, quam non sua, sed Domini omnium equitate acceperat, Dei erat. uerba etiam ipsa Scripturarum ita se habent, XuI. De demonio Sauli. Cap, XuI.---Et perrexit Samuel, et abiit in Ramatha. Spiritus autem Domini recessit a Saul, et comprehendit eum spiritus malignus a Domino, et suffocabat eum. Et dixerunt pueri Saul ad eum: Ecce Spiritus Domini malus suffocat te. Hoc igitur a pueris eius quomodo sit dictum Spiritus Domini malignus, superiora uerba indicant narrantis Scripture et dicentis: Spiritus malignus a Domino: secundum hoc enim Domini, quod a Domino, quia per seipsum necare uelle habebat, id est, comprehendere Saul: posse autem non habebat, nisi summa iustitia sineretur; si enim iuste uindicat Deus, quemadmodum ipse dicit Apostolus , cum tradit homines ad concupiscentias cordis eorum, non mirum si nichilominus iuste uindicans tradit eos etiam in concupiscentias aliorum nocere uolentium,  sua semper incommutabili equitate seruata. Animaduertendum sane cum additamento dici, Spiritus Domini malus. Cum autem tantummodo dicitur, Spiritus Domini, etiamsi non addatur bonus, ex hoc intelligitur bonus: unde apparet, bonum spiritum secundum substantiam, malum autem secundum ministerium dici spiritum Dei: quamquam queri adhuc possit utrum cum Spiritus Dei dicitur, et ex ipso iam etsi nichil addatur, intelligitur bonus ille qui est in Trinitate consubstantialis Patri et Filio, Spiritus sanctus; de quo dicitur, Ubi autem Spiritus Domini, ibi libertas ; et iterum, Nobis autem reuelauit Deus per Spiritum suum ; et illud, Sic et qui Dei sunt, nemo scit nisi Spiritus Dei; et multis hic modis dicitur Spiritus Dei, et intelligitur Spiritus sanctus, etiamsi non addatur, quoniam ea que circumstant satis indicant de quo dicatur, ita ut aliquando nec Dei addatur, et tamen intelligatur ille Spiritus Dei principaliter sanctus; nam quem alium  commemorat ubi dicit, Ipse Spiritus dat testimonium spiritui nostro, quia sumus filii Dei , et, Ipse Spiritus adiuuat infirmitatem nostram, et omnia hec operatur unus atque idem Spiritus, diuidens singulis prout uult; et diuisiones donationum, idem autem Spiritus : in his enim omnibus sententiis nec Dei nec sanctus est additum, et tamen ipse intelligitur. Sed nescio utrum manifesto aliquo exemplo probari possit alicubi dictum Spiritum Dei sine additamento, ubi Spiritus ille sanctus non significetur; sed aliquis quamuis bonus, creatus tamen et conditus: que enim preferuntur dubia, indigent clariore documento, sicut illud quod scriptum est, Spiritus Dei ferebatur super aquas ; nam et ibi Spiritum sanctum accipere quid impediat non inuenio: cum enim aquarum nomine illa materies insinuaretur informis, que de nichilo facta est, unde omnia fierent, quid prohibet intelligere Spiritum sanctum conditoris, qui superferebatur huic materie non locorum gradibus interuallisque spatiorum,  quod nequaquam de ulla re incorporea recte dicitur, sed excellentia et eminentia dominantis supra omnia uoluntatis, ut omnia conderentur: presertim cum ea locutio, sicut illarum Scripturarum mos est, etiam propheticum quoddam sonet mysterium, quo futuri baptismatis ex aqua et Spiritu sancto populi prefigurarentur. Non ergo cogit quod dictum est, Spiritus Dei ferebatur super aquas, illum intelligere spiritum, sicut nonnulli intelligunt, quo mundi moles uniuersa ista corporea uelut animatur ad ministerium quorumque gignentium, et in sua specie continendarum corporalium creaturarum: creatura est enim quidquid est tale. Illud etiam quod scriptum est, Quoniam Spiritus Domini repleuit orbem terrarum , non desunt qui eumdem spiritum uelint accipere, inuisibilem scilicet creaturam, cuncta uisibilia uniuersali quadam aspiratione uegetantem atque continentem. Sed neque hic uideo quid impediat Spiritum sanctum intelligere, cum ipse Deus dicat  apud prophetam, Celum et terram ego impleo ; non enim sine suo Spiritu sancto implet Deus celum et terram. Quid ergo mirum si de Spiritu sancto eius dictum est, Repleuit orbem terrarum ? Aliter etiam replet sanctificando, sicut de Stephano dicitur, Repletus est Spiritu sancto, et de ceteris talibus aliter: replet sanctificante gratia, sicut quosdam sanctos; aliter astante atque ordinante presentia, sicut omnia. Quamobrem nescio utrum certo aliquo documento Scripturarum possit ostendi, cum sine ullo additamento dicitur Spiritus Dei, uel Spiritus Domini, aliquid aliud significari quam Spiritum sanctum. Sed etsi est forte quod impresentiarum non occurrat, illud certe arbitror non temere dici, quoties in sanctis eloquiis commemoratur Spiritus Dei, nec additur aliquid, siue illi Patri et Filio consubstantialis Spiritus sanctus, siue aliqua creatura inuisibilis intelligatur, malum autem non posse intelligi nisi addatur etiam malus; malo enim quia bene utitur Deus ad  ministerium iudicii sui; appellatur etiam ipse Spiritus Dei ad uindictam malorum et disciplinam uel probationem bonorum. Nec illud iam mouere nos debet, quod postea scriptum est eumdem Saulem Spiritu Dei super se facto prophetasse: quomodo post bonum Spiritum, spiritus malus, et rursus post malum bonus: hoc enim fit non mutabilitate Spiritus sancti, qui est incommutabilis cum Patre et Filio, sed mutabilitate animi humani, Deo cuncta distribuente, siue malis pro merito damnationis uel emendationis, siue bonis pro largitate gratie sue: quamquam uideri possit etiam idem fuisse Dei Spiritus semper in Saul, malus autem illi quod eius substantie capax non esset; sed non recte hoc uidetur: tutior est enim ille sensus et uerior, ut pro mutabilitate affectionis humane, Spiritus Dei bonus bene afficiat, uel ad prophetiam, uel ad opus quodlibet in munere diuino: afficiat autem malus qui propter mysterium diuine equitatis omnia distribuentis, et omnia recte utentis, dicitur et ipse Spiritus Dei: presertim quia  dictum est, Recessit ab eo Spiritus Dei, ei comprehendit eum spiritus malignus a Domino; nullo pacto enim potest idem uideri recessisse et apprehendisse. Porro in nonnullis exemplaribus, et in eis maxime que de lingua Hebrea ad uerbum uidentur expressa, inuenitur Spiritus Dei sine additamento positus, et intelligitur malus ex eo quod arripiebat Saul, et reficiebat eum Dauid tangendo citharam. Manifestum est tamen ideo non additum malus, quia paulo superius iam dictum erat, et de uicinitate Scripture subaudiri et intelligi poterat: ita enim in eiusmodi exemplaribus legitur. Igitur quandocumque Spiritus Dei arripiebat Saul, tollebat Dauid citharam, et percutiebat manu sua, et refocillabatur Saul, et leuius habebat: recedebat enim ab eo spiritus malus. Siue ergo quod dictum hic non est, Spiritus Dei, sed tantummodo spiritus malus, quod ibi minus dictum erat, tamquam redditum apparet: siue quia superius ita positum erat, Et dixerunt serui Saul ad eum, Ecce  spiritus Dei malus exagitat te; iubeat dominus noster ut serui tui qui coram te sunt, querant hominem scientem psallere cithara, ut quando te arripuerit spiritus Dei malus, psallat manu sua, et leuius feras. Non opus erat, cum rursum diceretur, Quandocumque spiritus Dei arripiebat Saul, addere malum, quia notum erat de quo tunc diceretur.

XuII. De unctione Dauid. Cap. XuI.---Itaque Saul propter inobedientiam reprobato, mittit Dominus Samuel ad Isai, et sumpto cornu olei, unxit in regem Dauid. Sed uideamus Dauid quomodo Christum prophetice signauerit. Dauid enim interpretatur Manu fortis, siue desiderabilis. Ecquid fortius leone illo de tribu Iuda, qui uicit mundum? ecquid desiderabilius illo, de quo dicitur, ueniet desideratus cunctis gentibus ? Ungitur iste Dauid in regem futurum, denuntians per unctionem illam Christum. Christus enim a chrismate appellatur, Dauid ab officio pastorali ad hominum regimen transfertur; noster  autem Dauid ipse iehsu ab ouibus Iudaice plebis ablatus, in regno gentium translatus est; a Iudea enim plebe modo Christus ablatus est, unde nunc gentium greges pascit. Erat autem Dauid in canticis musicus eruditus: diuersorum enim sonorum rationabilis moderatusque concentus, concordi uarietate compactam ordinate Ecclesie insinuat unitatem, que miris modis quotidie resonat, et suauitate mystica modulatur. Iste adhuc puer in cithara suauiter, immo fortiter canens, malignum spiritum qui operabatur in Saule compescuit, non quod cithare illius tanta uirtus erat, sed figura crucis Christi que de ligno et extensione neruorum mystice gerebatur, ipsaque passio cantabatur, in hoc tribuens moraliter exemplum, ut fastum diuitum sermone humili ad aliquod bonum prouocemus. Plerumque enim superbus diues exhortationis blandimento placandus est, quia et plerumque dura uulnera per lenia fomenta mollescunt, et furor insanorum sepe ad salutem medico  blandiente reducitur. Cumque eis in dulcedine condescenditur, languor insanie mitigatur; neque enim negligenter intuendum est quod cum Saulem spiritus aduersus inuaderet, apprehensa Dauid cithara eius uesaniam mitigabat: quid enim per Saulem nisi elatio potentium, et quid per Dauid innuitur, nisi humilis uita sanctorum? Cum ergo Saul ab immundo spiritu arripitur, Dauid canente eius uesania temperatur, quia cum sensus potentium per elationem in furorem uertitur, dignum est ut ad salutem mentis quasi dulcedine cithare, locutionis nostre tranquillitate reuocetur.

XuIII. De certamine Dauid et Golie. Cap. XuII.---Post hec Dauid in prelio gigantem superauit, cum aduersus populum Dei alienigene dimicarent. Prouocauit diabolus Christum, accepit arma bellica sanctus Dauid, ut aduersus Goliam procederet. Hic arma per etatem et paruam staturam corporis portare non ualuit, abiecit onerantia, accepit quinque lapides de flumine, et posuit in uase pastorali; his armatus processit et uicit. Hoc quidem ille Dauid. Sed  si mysteria perscrutemur, in Dauid Christus intelligitur, qui tempore reuelationis noui Testamenti, insinuande et commodande gratie preuidens arma deposuit, quinque lapides tulit. Deposuit ergo corporalia sacramenta legis que non sunt imposita gentibus. Deposuit que non obseruamus, quia ueterem legem legimus, et non obseruamus, sed tamen ad aliquam significationem premissa et posita intelligimus. Denique hec arma deposuit tamquam onera sacramentorum ueteris legis, et ipsam legem accepit; quinque enim lapides, quinque libros Moysis significant. Tulit ergo illos quinque lapides de flumine, id est, de seculo; labitur enim mortale seculum, et preterfluit quidquid uenit in mundum: erant enim in flumine tamquam in populo illo primo lapides, erant illic inutiles et uacabant; nichil proderant, transibant sicut fluuius. Sed quid fecit Dauid, ut lex ipsa utilis esset? accepit gratiam: lex enim sine gratia impleri non potest: plenitudo enim legis  caritas . Quia ergo gratia facit impleri legem, significatur gratia lacte: hoc enim est in carne gratuitum, ubi mater non querit accipere, sed satagit dare. Hoc mater gratis dat, et contristatur si desit qui accipiat. Quomodo ergo ostendit Dauid legem sine gratia operari non posse, nisi cum illos lapides quinque, quibus significabatur lex in libris quinque, quos coniungere uoluit gratie, posuit in uase pastorali, quo lac mulgere consueuerat? His armatus processit aduersus Goliam superbum, se iactantem, de se presumentem; tulit unum lapidem, et deiecit diabolum; in frontem percussit, et cecidit ex eo loco corporis ubi signum Christi non habuit. Hoc quoque licet attendas. Quinque lapides deposuit, unum misit. Quinque libri legis sunt, sed unitas uicit: Plenitudo enim legis caritas ut ait Apostolus ; sufferentes inuicem in dilectione, studentes seruare unitatem spiritus in uinculo pacis . Deinde illo percusso atque deiecto, gladium eius  abstulit, et deinde illi caput abscidit. Et hoc facit noster Dauid. Deiecit diabolum de suis, qui credunt magis ei quos ille in manu habebat, et de quibus certas animas trucidabat. Conuertunt linguas suas contra diabolum, et sic Golie de gladio suo caput inciditur. Conuenit etiam et hoc illi uiro qui recta fide plenus, que sanctis solet ad iustitiam deputari, cum ea ipsa Scripture sacre, quam hereticus affert, testimonia colligit, et erroris eius pertinaciam inde conuincit; contra nos namque dum sacre legis testimonia apportant, secum nobis afferunt unde uincantur. Unde et Dauid typum Domini, qui uidelicet manu fortis interpretatur, Golias uero hereticorum superbiam signans, hoc rebus locuti sunt, quod nos uerbis aperimus. Golias quippe cum gladio, Dauid uero cum uirga pastorali uenit ad prelium; sed eumdem Goliam Dauid superans, suo occidit gladio. Quod nos quoque agimus, qui premissi Dauid membra ex eius fieri dignatione meruimus: nam cum superbientes  hereticos, et sacre Scripture sententias deferentes, eisdem uerbis atque sententiis quas proferunt uincimus, quasi elatum Goliam suo gladio detruncamus.

XIX. De eo quod Saul pro preputiis Philisteorum Dauid generum adsciscit. Cap. XuIII.---Interea uictoria Dauid animum Saul regis offendit, indignans quod Saul in mille, et Dauid in decem millibus conclamantium publice gratulationis ora insonarent. Hinc inuidia Saulis et semen odiorum aduersus Dauid, quem dissimulator callidus, ut sine insidiis suis posset offerre discrimini, statuit eum Michol filie sue nuptiis alligari, si centum sibi allophylorum preputia uictor offerret, pro quibus centum ducenta dedit. Et unde creditus est regio perire uoto, inde auctus est gloriosiori tropeo. Ita et Iudei dum contra uoluntatem Dei Christum occidere nituntur, per id salutem gentium egerunt, per quod crediderunt exstinguere. Quod uero Dauid prius alienigenarum preputia attulit, et sic denuo filie Saul nuptus hesit, significabat quod Christus non prius Synagogam connubio suo  sponderet, nisi ante gloriosus in gentibus fieret; prius enim in nationibus resecauit carnis pollutionem, et postea copulatus est Synagoge; postquam enim, sicut scriptum est, introierit plenitudo gentium, tunc omnis Isrel saluus fiet . Dupla autem, id est, ducenta preputia attulit, siue pro Iudeis et gentibus acquisitis, siue quia maior est numerus acquisitionis populi gentium, quam credentium Iudeorum. Auxit deinde odium Saul aduersus Dauid in tantum ut rex ad medelam sui spiritus Dauid de more psallentem iaculo conaretur configere. Sed quid est quod dum Saulem spiritus aduersus inuaderet, apprehensa Dauid cithara, eius uesaniam mitigabat? Per Saulem enim Iudeorum elatio, per Dauid autem humilitas Christi significatur. Cum ergo Saul ab immundo spiritu arripitur, Dauid canente, eius uesania temperatur, quia cum sensus Iudeorum per blasphemiam in furorem uertitur, dignum est ut ad salutem mentes eorum quasi dulcedine cithare locutionis  euangelice tranquillitate reuocentur.

XX. De fuga Dauid. Cap. XIX.---Mittit Saul custodes ad domum Dauid, ut custodirent eum, et interficeretur; abscessit autem Dauid nocte, et fugit, atque saluatus est; cumque uenissent nuntii Saul, inuenerunt statuam in lecto Dauid positam, et pellem pilosam caprarum ad caput eius. Audiamus ergo quid hoc significet, quod miserit Saul ad custodiendam domum Dauid, ut eum interficeret. Hoc non ad crucem Domini, sed tamen ad passionem eius pertinet; crucifixus enim Christus, et mortuus, et sepultus est. Erat ergo illa sepultura tamquam domus, ad quam tamquam ad custodiendum misit regnum Iudeorum, quando custodes adhibiti sunt sepulcro Christi. Quomodo ergo custodita est domus, si Dauid figurabat Christum, ut Christus interficeretur, dum non in sepultura Christus, sed in cruce sit interfectus? Refertur ergo ad corpus Christi, quia interficere Christum, erat tollere nomen Christi; neque enim crederetur  in Christum, si mendacium preualeret custodum, qui corrupti sunt ut dicerent, quia dormientibus nobis uenerunt discipuli eius, et abstulerunt eum. Hoc est itaque uelle Christum interficere, nomen resurrectionis eius exstinguere, ut mendacium Euangelio preferretur. Sed sicut illud non ualuit Saul ut interficeret Dauid, sic nec hoc potuit regnum Iudeorum efficere, ut memoriam Christi deleret. Isti autem qui de Saul uirtute, id est, de regno Iudeorum in Christum presumere uoluerunt, offenderunt in lapidem offensionis tamquam in statuam, et hedus uisus eis erat agnus, quia in quo peccatum non inuenerunt, quasi peccatorem persecuti sunt.

XXI. De fuga Dauid ad Samuelem. Cap. XIX.---Igitur Dauid regie manus ictum euitans eiusque persecutionem declinans, fugit, uenitque ad Samuelem; et misit Saul nuntios qui apprehenderent Dauid. Samuel autem erat inter prophetas et cetus prophetarum qui illo tempore prophetabant. Nuntii autem  qui missi sunt, accepto eiusdem spiritu, prophetauerunt, missisque aliis hoc contigit, et tertiis nichilominus. Postea uero cum et ipse Saul uenisset, factus est super eum Spiritus Domini, et ambulabat ingrediens, et prophetabat. Non enim potest hic nisi Spiritus bonus intelligi, per quem sancti prophete futurarum rerum imagines et uisa cernebant, non ex eo tantum quia dictum est, et prophetabat: nam in exemplaribus que sunt ex Hebreo hoc quoque inuenitur de spiritu malo dictum ita: Post diem autem alterum inuasit Spiritus Dei malus Saul, et prophetabat in medio domus sue. Et in aliis Scripturarum locis sepe inuenitur, quod prophetia non tantum bona, sed et mala dicitur, et prophete dicti sunt Baalim, et exprobratum est quibusdam qui prophetabant in Baal. Non ergo propterea necesse est intelligi bonus Spiritus, qui factus est postea super Saul, quia dictum est, et ambulabat ingrediens et prophetabat; sed quia sine additamento positum est, et factus est Dei Spiritus super eum; non enim sicut in illo loco dictum  erat supra Dei spiritus malus, ut ex hoc posset et in consequentibus subaudiri, quinimmo superiora magis magisque attestantur, illum Spiritum Dei bonum fuisse et uere propheticum. Dauid enim erat cum Samuele, et misit Saul nuntios qui apprehenderent Dauid. Quomodo autem Samuel erat inter prophetas et cetus prophetarum, qui illo tempore prophetabant, et nuntii qui missi sum, accepto ab eodem spiritu prophetauerunt, missisque aliis hoc contigit, et tertiis nichilominus? Postea cum et ipse Saul uenisset, factus est super eum Spiritus Dei, et ambulabat ingrediens, et prophetabat; cum enim dicitur, Factus est et super ipsos Spiritus Domini, et prophetabant et ipsi; idem utique spiritus erat qui erat in prophetis; inter quos et Samuel inuentus est; et ex hoc utique necesse est intelligi illum spiritum bonum; atque ideo questio diligenter discutienda est, quomodo et illi cum missi essent ad tenendum hominem, et ad necem ducendum, tali spiritu affici meruerunt; et Saul  ipse, qui miserat, ueniens et ipse, et sanguinem innocentem querens effundere, accipere meruit spiritum illum, et prophetare? Hic nimirum illud occurrit, quod apostolus Paulus exponit, supereminentem uiam demonstrans: Si linguis hominum, inquit, loquar et angelorum, caritatem autem non habeam, factus sum uelut eramentum sonans, aut cymbalum tinniens. Et si habuero prophetiam, et sciero omnia sacramenta, et omnem scientiam, et si habuero omnem fidem, ita ut montes transferam, caritatem autem non habeam, nichil sum; et si distribuero omnem substantiam meam, et si tradidero corpus meum ut ardeam, caritatem autem non habeam, nichil mihi prodest . Quo in loco manifestum est eum munera illa commemorasse, que sancti Spiritus diuisionibus dantur, sicut superius dicit: Unicuique autem datur manifestatio Spiritus, ad utilitatem. Alii autem datur per Spiritum sermo scientie, alii sermo sapientie, secundum eumdem Spiritum, alteri autem fides in eodem Spiritu, alii donatio  curationum in uno Spiritu, alii operatio uirtutum, alii prophetia, alii diiudicatio spirituum, alii genera linguarum. Omnia autem hec operatur unus atque idem Spiritus, diuidens propria unicuique prout uult . Satis igitur apparet inter dona Spiritus sancti esse prophetiam, quam tamen si quis habeat et caritatem non habeat, nichil est. Ex quo intelligitur fieri posse ut quidam etiam indigni uita eterna regnoque celorum aspergantur quibusdam Spiritus sancti muneribus, non habentes caritatem, sine qua illa munera nonnichil sunt, sed illis nichil prosunt. Prophetia quippe sine caritate, sicut iam demonstratum est, non perducit ad regnum Dei. Charitas uero sine prophetia utique perducit: cum enim loquens de membris Christi ait, Numquid omnes apostoli, numquid omnes prophete , indubitanter ostendit, etiam eum qui prophetiam non habet, posse in membris Christi numerari, ubi quem locum haberet sine caritate, sine qua homo nichil est, si non habet? Nullo modo autem  ita diceret, quando de membris agebat, quibus corpus Christi impletur, Numquid omnes habent caritatem quemadmodum dicit, Numquid omnes apostoli, numquid omnes prophete, numquid omnes uirtutes, numquid omnes dona habent curationum? Et cetera huiusmodi. Sed dicet aliquis posse quidem fieri, ut prophetiam quisque non habeat. Nihil est homo habens prophetiam sine caritate. Ita fortasse quemadmodum possumus dicere, nichil esse hominem habentem animam sine mente: non quia potest inueniri homo qui mentem non habeat, habens animam; sed quia nichil esset si inueniri posset. Sic etiam dici potest corpus, si figuram habeat, colorem non habeat, uideri non potest, non quia est corpus, cui desit color, sed quia, si deesset, cerni non posset. Ita fortasse dictum est, quod si quisque habeat prophetiam, et caritatem non habeat, nichil est: non quia potest in quoquam esse prophetia sine caritate, sed quia, si esset, prodesse non potest. Opus igitur est ad soluendum istam questionem  ut ostendamus aliquem reprobum hoc donum habuisse prophetie. Quod si neminem inueniremus, hoc iste ipse Saul satis ostenderet. Sed tamen et ille Balaam reprobus apparet; non enim eum tacet Scriptura diuino iudicio esse damnatum, et tamen prophetiam habebat, quia ei caritas deerat, inerat uoluntas maledicendi populo Isrelitico, quam hostis pretio comparauerat, qui eum ad maledicendum mercede conduxerat. Dono tamen ille prophetizandi, quo aspergebatur, benedicebat inuitus: nec illa uerba parum attestantur huic sententie, que in Euangelio scripta sunt, multos dicturos in illa die, Domine, Domine, in nomine tuo manducauimus et bibimus, et in nomine tuo prophetauimus: in nomine tuo multas uirtutes fecimus. Quibus tamen dicturus est, Non noui uos, recedite a me, operarii iniquitatis ; non enim eos mentientes putabimus ista dicturos in illo iudicio, ubi nullus erit fallendi locus; aut ullam uocem talium legimus dicentium, Dileximus  te. Poterunt ergo dicere, In nomine tuo prophetauimus, cum sint improbi et reprobi, non autem poterunt dicere, dilectionem quam mandasti, tenuimus. Nam si dicent, tunc eis respondebitur, Non noui uos. In hoc enim cognoscitur, inquit, quia discipuli mei estis, si uos inuicem diligatis . Exemplum itaque huius Saul resistit superbis nonnullis hereticis, qui uel aliquid boni de muneribus sancti Spiritus negant posse dari eis qui ad sortem sanctorum non pertinent, cum eis dicimus habere posse illos baptismi sacramentum, quod, cum ad Ecclesiam catholicam ueniunt, non est in eis ullo modo uiolandum, aut, quasi non habeant, tradendum: sed tamen eos non ideo saluti debere confidere, quia non improbamus quod illos accepisse concedimus, sed oportere cognoscere unitatis societatem uinculo caritatis ineundam, sine qua omnino quidquid habere potuerunt, quamuis per se sanctum atque uenerandum, ipsi tamen nichil sunt, tanto indigniores effecti premio uite eterne,  quanto illis donis non bene usi sunt, que in hac uita, que transitura est, acceperunt. Non autem bene utitur nisi caritas: et caritas omnia tolerat, atque ideo non scindit unitatem, cuius ipsa est fortissimum uinculum; non enim et seruus ille non accepit talentum, aut aliquid aliud intelligitur talentum, quam munus utique aliquod diuinum. Sed qui habet dabitur ei, qui autem non habet, et quod habet auferetur ab eo . Quod non habet, auferri non potest, sed aliud non habet, ut merito auferatur quod habet. Non habet caritatem utendi, ut auferatur quidquid aliud habet, quod sine caritate non prodest. Non igitur mirum, regem Saul et eo tempore, quo primum unctus est, accepisse spiritum prophetandi, et postea cum esset propter inobedientiam reprobatus, recedente ab eo spiritu Dei, arreptum esse maligno spiritu a Domino: qui etiam ipse spiritus Domini appellatus est propter ministerium, quia omnibus et spiritibus malis bene utitur Dominus, uel  ad damnationem quorumdam, uel ad probationem; et quamuis non sit malignitas a Deo, non est tamen potestas nisi a Deo. Dictum est etiam sopor Domini, qui occupauerat eiusdem Saul milites, cum Dauid hastam et scyphum abstulisset a capite dormientis: non quia tunc sopor in Domino erat, ut ipse dormiret, sed quia ille sopor qui tunc homines apprehenderat, nutu Dei erat infusus, ne Dauid et serui eius in eo loco presentia sentiretur. Neque illud mirum est, rursus eumdem Saul accepisse spiritum prophetie cum persequeretur iustum, et eum comprehensurus et necaturus uenisset in locum ubi erat congregatio prophetarum; sic enim satis demonstratum est, neminem de tali munere securum esse debere, tamquam sit acceptissimus Deo, si non habeat caritatem, quandoquidem illud donum, et Sauli dari potuit, propter arcanum quidem alicuius sacramenti, sed tamen dari potuit reprobato, et inuido, et ingrato, et reddenti mala pro bonis, et ne post ipsam quidem acceptionem spiritus correcto in melius et mutato.

 XXII. De federe Dauid et Ionathe. Cap. XX.---Iuit autem Ionathas ad Dauid, quem in persecutionibus patris sui non iustis dolebat fatigari. Si uixero, facies mihi misericordiam Domini: si autem mortuus fuero, non auferes misericordiam tuam a domo mea usque in sempiternum, quando eradicauerit Dominus inimicos Dauid, unumquemque de terra. Cum adiungeret Scriptura, Pepigit ergo fedus Ionathas cum domo Dauid, continuo subintulit dicens, Et requisiuit Dominus de manu inimicorum Dauid. Per anticipationem utique fecit, prius historie interserendo quod multo post tempore factum est, cum, interfecto Saule, regnum ad domum Dauid translatum est, et qui innocentem eum iniuste persequebantur, iuste sunt diuinitus ultione mulctati; tunc enim requisiuit Dominus de manu inimicorum Dauid, quare uirum sanctum afflixerint, tunc cogebantur rationem reddere odiorum quibus contra illum tanto tempore seuierant. Quod et de Absalon, et de Seba filio Bochri, et de ceteris  hostibus Dauid eque potest intelligi. Aliter: Si scire uis quid de manu inimicorum Dauid requisierit Dominus, potes, ni fallor, a superiore sententia, qua dictum est quod fedus pepigerit Ionathas; requisiuit enim quare non et ipsi fedus cum eo pacis inire uoluerint, cum quo esse Dominum uiderunt. Idcirco autem Scriptura hic sententiam hanc preoccupando interponere uidetur, ut testimonium Ionathe quo dixerat, quando eradicauerit Dominus inimicos Dauid unumquemque de terra; non ipso Dauid se aduersariis ulciscente, sed iudicante Domino pro illo. Bene autem subiungitur:

Et addidit Ionathas iurare Dauid, eo quod diligeret illum, sicut animam enim suam ita diligebat eum: ut ille nimirum qui tam perfecto iuxta legem Dei amore complectebatur Dauid, a perditione inimicorum eius uideretur immunis, qui etsi sit ita morte prereptus, ut regnum cum eo, ut sperabat, habere nequisset commune, absque ulla tamen contradictione regni  celestis consortium cum eo, quem pro gloria uirtutum tantopere dilexit, cum esset et ipse uir uirtutum, accepit.

XXIII. De aduentu Dauid ad Abimelech. Cap. XXI.---Surrexit itaque Dauid iterum, ut fugeret in die illa a facie Saul, uenitque ad sacerdotem Abimelech, a quo et gladium Golie sustulit, et panes propositionis accepit. Ex qua re et sacerdoti mortem intulit, et animaduersionem religiose ciuitati. Hec itaque gestorum fides est. Sed quantum ad sacramentum prophetie pertinet, in Christo Domino nostro impletum est, qui positus in carne, dum insectationem declinaret Iudaicam ad apostolos transiit, cum quibus et desideratum sibi cibum sumpsit. Desiderio, enim, inquit, desideraui hoc pascha manducare uobiscum ; ex quibus Golie, id est, diaboli arma sustulit, fortis enim spolia ipse diripuit. His ergo a quibus receptus est Christus, tribulationes induxit diabolus et mortem. Omnes enim, ut ait Apostolus, qui in Christo  pie uolunt uiuere, persecutiones patiuntur . Et Dominus ait, Si me persecuti sunt, et uos persequentur . Quod uero Dominus in Euangelio Abiathar principem sacerdotum Abimelech appellat, nichil habet dissonantie; ambo etenim fuerunt illic, cum ueniens Dauid panes petiit et accepit: Abimelech uidelicet princeps sacerdotum, et Abiathar filius eius. Occiso autem Abimelech a Saule, cum uiris domus sue generis sacerdotalis 85 fugit Abiathar ad Dauid, et comes factus totius exsilii eius, postea, regnante eo, summi sacerdotii gradum et ipse accepit, ac toto tempore regni illius in pontificatu perseuerans, multo maioris excellentie quam pater suus effectus est, ideoque dignus fuit cuius memoriam Dominus, etiam uiuente patre, quasi summi sacerdotis faceret. In Dech autem Idumeo qui sacerdotes Domini prodidit, Iude proditoris persona signatur, per quem ista operatus est diabolus, ut eius proditione facta in Christo persecutionem postea Ecclesia pateretur, et occiderentur multi discipuli et sacerdotes, et pro nomine eius persecutionis  exitia paterentur. Quidam dicunt Dech Antichristum significasse, cuius membrum Iudas exstitit: quia sicut ille sacerdotes 80 peremit, sic et iste martyres, qui fidem resurrectionis tenent, sit occisurus.

XXIu. De fuga Dauid ad Achis. Cap. XXI.---Interea Dauid cum fugeret Saul, latere uoluit apud regem quemdam Geth nomine Achis; sed cum gloria eius fuisset commemorata, ne per liuorem rex ad quem fugerat, aliquid in eum machinaretur, finxit insaniam, et quasi furore correptus, mutauit os suum, defluebantque saliue in barbam eius, collabebaturque in manibus eorum, et procidebat ad ostia porte. Et dixit Achis rex ad seruos suos: Quid huc mihi adduxistis istum? Numquid deerant nobis furiosi? Et sic eum dimisit. Achis interpretatur, Quomodo est, per quod significatur ignorantia, et uerbum mirantis, et non agnoscentis: quod in gente Iudeorum impletum est, qui, dum uiderunt Christum, non agnouerunt, coram  quibus mutauit os suum, et abiit; erant enim precepta legis carnalia, erat sacrificium secundum ordinem Aaron, et postea ipse de corpore et sanguine suo instituit sacrificium secundum Melchisedech. Mutauit ergo os suum in sacerdotio, mutauit in preceptis, dans aliud testamentum euacuata carnali operatione; atque inde collapsus est in manibus eorum, quando eum comprehendentes crucifixerunt. Et procidebat ad ostia porte, hoc est, humiliabat se, hoc est procidere ad ostium fidei nostre. Ostium enim porte initium fidei, inde incipit Ecclesia, et peruenit usque ad speciem, ut cum credit ea que non uidet, mereatur perfrui, cum ea uidere facie ad faciem ceperit. Quod uero in illo quasi furore saliue decurrebant super barbam eius, Apostolus hec aperit dicens: Iudei signa petunt, et Greci sapientiam querunt, nos autem predicamus Christum crucifixum, Iudeis quidem scandalum, gentibus autem stultitiam, ipsis uero Iudeis uocatis et Grecis Christum Dei uirtutem, et Dei sapientiam,  quia quod stultum est Dei, sapientius est hominibus, et quod infirmum est Dei, fortius est hominibus . Saliue enim significant infirmitatem, sed quod infirmum est Dei, fortius est hominibus: non tantum saliue attendantur, sed attende quod super barbam decurrunt; quomodo enim in saliuis infirmitas, sic in barba uirtus ostenditur. Texit ergo uirtutem suam corpore infirmitatis sue, et quod forinsecus infirmabatur tamquam in saliua apparebat, intus autem diuina uirtus tamquam barba tegebatur.

XXu. Quod in spelunca Dauid Saulis chlamydem abscidit. Cap. XXII.---Dehinc in eremo Engaddi cum persequendum Dauid Saul appeteret, ingressus est Dauid in speluncam, et ibi latebat. Sed et rex improuisis exceptus insidiis, quod innocuo moliebatur inciderat: scriptum est enim: Qui fodit foueam, incidet in eam.

Dauid autem bona pro malis retribuens, inimicum non occidit, sed pro testimonio oram chlamydis regie abstulit, cum facilius esset exceptum insidiis  aduersarium perdere magis quam fallere. Quid ergo est quod iste fugiens a facie Saul in spelunca latuit? Quare autem latuit? nisi ut occultaretur et non inueniretur. Quid est contegi spelunca, nisi contegi terra? qui enim fugit in spelunca, terra tegitur ne uideatur. Portabat autem terram iehsu carnem quam acceperat de terra, et in ea se occultabat, ne a Iudeis inueniretur Deus; si enim cognouissent, numquam Dominum glorie crucifixissent .

Quare ergo Dominum glorie non inuenerunt? Quia in spelunca se texerat, id est, carnis infirmitatem solum obiiciebat, et maiestatem diuinitatis corporis tegmine tamquam spelunce abdito contegebat. Illi ergo non cognoscentes persecuti sunt hominem, nec mori potuit nisi in homine, nec crucifigi potuit nisi in homine, quia nec teneri potuit nisi in homine.

Opposuit ergo male querentibus terram, seruauit bene querentibus uitam: fugit ergo secundum carnem in speluncam a facie Saul, quia passus est, usque  adeo se occultans Iudeis, ut moreretur. Sed quare usque ad mortem uoluit esse patiens, ut fugeret a facie Saul in speluncam? Etenim spelunca inferior pars terre potest accipi: et certe quod manifestum est, et notum omnibus corpus eius in monumento positum est, quod erat excisum in petra.

Hoc ergo monumentum spelunca erat, illuc fugit noster Dauid a facie Saul; tamdiu enim persecuti sunt illum Iudei, quoadusque poneretur in spelunca. Sed quid est quod Saul persecutor ad purgandum uentrem speluncam ingreditur, nisi quod Iudei in Christum conceptam mentis malitiam, quasi odorem fetidum emiserunt, et cogitata noxia factis deterioribus, dum Christum perimunt, ostenderunt: sed tamen Dauid Saulem occidere noluit, et cum eum in abdito occultatus antro haberet in potestate, reseruare potius quam occidere maluit. Ita et Christus dum esset in spelunca carnis, persecutorem populum in potestate habuit, et non occidit. Scriptum enim  erat de his per prophetam, Ne occideris eos.

Tamen denique Dauid summitatem chlamydis eius silenter abscidit, ut ostenderet prophetia Christum Iudeos non occidisse, sed tamen eius regni gloriam abstulisse, sicque eos persecutione sua uacuos sede uel imperio reliquisse; chlamydis enim abscisio regni est amputatio.

In eo autem quod tantum ueneratus est Saul ipse Dauid, ut percusso corde penituerit, quando, in tenebroso occultatus antro quo etiam Saul urgente intrauerat necessitate nature, exiguam particulam uestis eius retrorsum latenter abscidit, ut haberet unde monstraret quomodo ei pepercerit, cum posset occidere, atque ita suspicionem de animo eius, qua sanctum Dauid putans inimicum suum uehementer persequebatur, auferret, futuri regni erat umbra in eternitate mansuri. Oleum quippe illud quo unctus est pro carismate, ab eo christus est dictus. Ne itaque reus esset tanti sacramenti in Saule uiolati, quia uel indumentum eius sic attrectauit, extimuit; ita  enim scriptum est, Et percussit cor Dauid super eum, quia abstulit pinnam chlamydis eius. uiri autem qui cum illo erant, ut Saulem in manus suas traditum interimeret, suadebant. Non mihi, inquit, contingat a Domino ut faciam uerbum hoc domino meo christo Domini, inferre manum meam super eum, quia christus Domini hic est. Huic ergo umbre futuri non propter ipsam, sed propter illud quod prefigurabat, tanta ueneratio exhibebatur. Moraliter uero quid per Saul, nisi mali rectores; quid per Dauid, nisi boni subditi designantur? Saul igitur uentrem purgare, est prauos prepositos conceptam in corde malitiam usque ad opera miseri odoris extendere, et cogitata apud se noxia factis deterioribus exsequendo monstrare. Quem tamen Dauid ferire metuit, quia subditorum mentes ab omni se peste obtrectationis abstinentes, prepositorum uitam nullo lingue gladio percutiunt, etiam cum de imperfectione reprehendunt.  Qui etsi quando propter infirmitatem sese uix abstinere possunt, ut extrema quedam atque exteriora prepositorum mala, si tamen humiliter loquantur, quasi oram chlamydis silenter incidunt: quia uidelicet dum prelate dignitati saltem innoxie et latenter derogant, quasi regis superpositi uestem fedant. Sed tamen ad semetipsos redeunt, seque uehementissime uel de tenuissima uerbi laceratione reprehendunt. Unde bene et illic scriptum est: Post hec Dauid percussit cor suum, eo quod abscidisset oram chlamydis Saul ; facta quippe prepositorum oris gladio ferienda non sunt, etiam cum reprehendenda recte iudicantur. Si quando uero contra eos uel in minimis lingua labitur, necesse est ut per afflictionem penitentie cor prematur, quatenus ad semetipsum redeat, et cum preposite potestati deliquerit, eius contra se iudicium a quo sibi prelatus est perhorrescat. Nam cum prepositis delinquimus, eius ordini qui nobis eos pretulit obuiamus. Unde Moyses quoque cum contra se et Aaron conqueri  populum cognouisset, ait: Nos enim quid sumus? Nec contra nos est murmur uestrum, sed contra Dominum .

XXuI. De aduentu Dauid ad Nabal. Cap. XXu.---Posthec Dauid descendit in solitudinem Aon [uulg. Maon], ubi Nabal habitabat, nomenque uxoris eius Abigail. Ad quem Dauid mittens pueros suos, ut quodcumque inuenisset manus eius, misisset Dauid et pueris suis. Quos ille stulte repellens, nuntiauerunt Dauid. Tunc Dauid accinctus armis, uoluit eum depredare. At Abigail abiit obuiam Dauid, interpellans pro se et pro domo sua, quem uir eius stultitia et ebrietate sopitus offenderat: Si enim surrexerit homo aliquando persequens te, et querens animam tuam, erit anima domini mei custodita, quasi in fasciculo uiuentium apud Dominum Deum tuum. Porro anima inimicorum tuorum rotabitur quasi in impetu et circulo funde. Pulcherrima comparatione statum iustorum a reproborum sorte discernit. Horum  quippe animas appellat uiuentes, ut illorum e contrario spiritali morte preoccupatas insinuet: iuxta illud prophete: Anima que peccauerit, ipsa morietur. Hos fasciculo, illos lapidi funde assimilat: fasciculus enim constringitur, ut integer maneat et conseruetur; lapis in funda expeditus ponitur, ut abiiciatur: sic etenim in hoc seculo electi pressuris tribulationum coangustantur, ut his admoniti arctius se adinuicem manu sui redemptoris in perpetuum conseruent. At uero reprobi quanto latius in hac uita uoluptatis propriis uelut liberi dimittuntur, tanto longius in futuro a diuine uisionis gloria proiiciuntur, ut de eis merito dicatur, Equidem ipsi de manu tua repulsi sunt . Mire autem omnipotentem prouidentiam describit superni protectoris cum dicit, Animam uiri sancti quasi in fasciculo uiuentium, apud eum esse custoditam: sicut enim facillimum est cuilibet fasciculum herbe uel feni sua manu retentum conseruare, ita uirtus Domini et Saluatoris nostri omnes per orbem electos ab initio  usque in finem seculi, ne quis ex eis ulla ratione pereat, sine labore tuetur, iuxta quod ipse in Euangelio sub figura ouium de eis loquens, Et sequuntur me, inquit, et ego uitam eternam do eis, et non peribunt in eternum, nec rapiet eas quisquam de manu mea . Sicut fasciculus unus quibuslibet uinculis alligatur, ita omnis cetus sanctorum una eademque fide, spe et caritate adinuicem constringitur, uno diuine protectionis munimine circumdatur. Patet sane littere sensus, quia anima Dauid persequentibus licet hostibus custodita semper fuit in sorte uiuentium. Porro inimici eius insistentibus sibi aduersitatibus sicut lapis funda circumactus, sic instabili motu perturbandi, et suis de finibus essent expellendi, uel etiam ab humanis rebus auferendi. Et in hoc facto Abigail, quid nobis per renuntiationem suam innuit, nisi quod iracundos melius corrigimus, si in ipsa ira sua a commonitione declinamus?  Perturbati quippe quid audiant ignorant, sed ad se reducti, tanto libentius exhortationis uerba recipiunt, quanto se tranquillius toleratos erubescunt. Menti autem furore ebrie omne rectum, quod dicitur, peruersum uidetur. Unde et recte Nabal ebrio culpam suam laudabiliter tacuit, quam digesto uino laudabiliter dixit: idcirco enim malum quod fecerat cognoscere potuit, quia hoc ebrius non audiuit.

XXuII. Quod Dauid dormienti Sauli hastam scyphumque abstulit. Cap. XXuI.---Item Dauid fugiens a facie Saul, castra regis ingressus est, et cum dormientem inuenisset, non percussit, non occidit, sed solam lanceam, que erat ad caput eius fixa, et scyphum aque, qui erat ad caput eius, sustulit. Dormientibus cunctis egressus de castris, transiuit in cacumine montis. Quid ergo est hoc? Persequebantur namque Christum Iudei, sed persequendo dormiebant, quia non uigilabant corde: duritia enim cordis obdormitio est. Dormiunt in uitam ueterem, non euigilant in nouam. uenit Christus, non eos occidit,  sed tulit ab eis scyphum aque, id est, gratiam legis; tulit et sceptrum regale, regni scilicet potestatem, quam pro magno habebant, et unde se protegebant temporaliter, et quam aduersus Deum per incredulitatem gerebant. Deinde uictor noster Dauid de castris eorum regressus, transcendit in altitudinem montis celorum.

XXuIII. De prelio Dauid in Amalech. Cap. XXuII.---Interea fugiens Dauid dum pergeret ad Achis regem Philistinorum, in prelium aduersus Isrel insurrexerunt Amalechite, et irruerunt in Sicelech, succedentes eam, et captiuantes omnia que erant Dauid et puerorum eius. Reuersus ergo Dauid ad persequendos Amalechitas, inuenit Aegyptium puerum lassescentem, quem Amalechite egrotum in itinere reliquerant. Hunc autem Dauid inuentum cibo reficit, ducem sui itineris fecit: sicque Amalechitas persequitur, epulantesque reperit, et funditus exstinguit. Quid est quod Aegyptius Amalechita puer  in itinere lassatus residet, nisi quod: mator presentis seculi, peccati sui nigredine opertus, sepe ab eodem seculo infirmus despectusque relinquitur, ut cum eo nequaquam currere ualeat, sed fractus aduersitate torpescat? Hos ergo eligit Deus, quos despicit mundus, quia plerumque ipsa despectio hominem reuocat ad semetipsum: is enim qui patrem reliquit, et partem substantie, quam perceperat, prodige expendit, postquam esurire cepit, in se reuersus dixit, Quam multi mercenarii patris mei abundant panibus ! Longe quippe a se recesserat, quando peccauit: et si non esurisset, in se minime redisset. Qui postquam terrenis rebus indiguit, tunc cogitare cepit, quid de spiritalibus amisit. Infirmi quique atque in hoc mundo despecti, plerumque tanto celerius uocem Dei audiunt, quanto et in hoc mundo non habent ubi delectentur. Quod bene iam dictus Amalechitarum puer ille designat, qui Amalechitis predantibus atque currentibus eger remansit in uia, fame sitique aruit, quem tamen Dauid  inuenit, ei cibum potumque prebuit, qui illico conualescens dux Dauid factus est, conuiuantes Amalechitas reperit, et eos qui se debilem reliquerant, cum magna fortitudine prostrauit. Amalechite quippe populus lambens uocatur. Et quid per lambentem populum, nisi mens secularis, designatur? que terrena cuncta ambiendo quasi lambit, dum solis temporalibus delectatur: quasi enim populus lambens predam facit, dum terrena diligentes lucra de alienis damnis congregant. Sed puer Aegyptius eger in uia relinquitur, quia peccator quisque dum infirmari ab huius mundi statu ceperit, mox secularibus mentibus in despectum uenit. Quem tamen Dauid inuenit, eique cibum et potum prebuit, quia manu fortis Dominus abiecta mundi non despicit, et plerumque eos qui mundum sequi minime ualent, quasi in uia remanent, ad amoris sui gratiam conuertit, eisque uerbi sui cibum porrigit, et quasi duces sibi in uia  dirigit, dum suos etiam predicatores facit. Dum enim Christum peccatorum cordibus inferunt, quasi Dauid super hostes ducunt: qui conuiuantes Amalechitas uelut Dauid gladio feriunt, quia superbos quosque, qui se in mundo despexerant, Domini uirtute prosternunt. Puer ergo Aegyptius, qui in uia remanserat, Amalechitas interfecit, quia plerumque ipsi mentes secularium predicando superant, qui prius cum secularibus in hunc mundum currere non ualebant.

XXIX. De Saulo pythonissam consulente. Cap. XXuIII.---Post mortem autem Samuelis congregati sunt Philisthim contra Isrel, consuluitque Saul Dominum, et non respondit ei. Quesiuit autem Saul pythonissam, que suscitaret illi Samuelem, statimque suscitatus ait ad eum: Quare inquietasti me ut suscitarer? et cetera. Queritur secundum historiam, utrum pythonissa ipsum prophetam de inferno euocauerit, an aliquam imaginariam illusionem fallacia demonum fictam. De qua questione beate memorie Augustinus Mediolanensi episcopo Simpliciano ita  scripsit. Inquiris, inquam, utrum spiritus immundus, qui erat in pythonissa, potuerit agere ut Samuel a Saule uideretur, et loqueretur cum eo: sed multo maioris miraculi est, quod ipse Satanas princeps immundorum spirituum potuit loqui cum Deo, et petere tentandum Iob iustissimum uirum, qui etiam apostolos tentandos petiit. Aut si hoc ideo non habet difficilem questionem, quia per quam uoluerit creaturam, cui uoluerit creature, ubique presens ueritas loquitur, nec propterea magni meriti est, cui loquitur Deus: interest enim quid loquitur, quia et imperator cum multis innocentibus non loquitur, quibus prouidentissime consulit ad salutem: et cum multis nocentibus loquitur, quos iubet interfici. Si ergo propterea hinc nulla questio est, nulla sit questio quomodo etiam immundus spiritus cum anima sancti uiri loqui potuerit: omnibus enim sanctis Deus creator et sanctificator longe utique maior est. Quod si hoc mouet, quod licuerit maligno spiritui  excitare animam iusti, et tamquam de abditis mortuorum receptaculis reuocare, nonne magis mirandum, quod Satanas ipsum Dominum assumpsit, et constituit super pinnam templi ? Quolibet enim modo fecerit hoc ille, et modus quo Samueli factum est, ut excitaretur, similiter latet, nisi forte quis dixerit faciliorem fuisse diabolo licentiam ad Dominum uiuum, unde uoluit, assumendum, et ubi uoluit constituendum, quam ad Samuelis defuncti spiritum a suis sedibus excitandum. Quod si illud in Euangelio nos ideo non perturbat, quia Dominus uoluit atque permisit, nulla diminutione sue potestatis et diuinitatis id fieri, sicut ab ipsis Iudeis, quamquam peruersis atque immundis, et facta diaboli facientibus, et teneri se et uinciri et illudi et crucifigi atque interfici passus est: non est absurdum credere ex aliqua dispensatione diuine uoluntatis permissum fuisse, ut non inuitus nec dominante atque subiugante magica potentia, sed uolens atque obtemperans occulte dispensationi Dei, que Pythonissam illam  et Samuelem latebat, consentiret spiritus prophete sancti se ostendi aspectibus regis, diuina eum sententia percussurus. Cur enim anima boni hominis a malis uiuis euocata, si uenerit, amittere uideatur dignitatem suam, cum uiui plerumque boni uocati ad malos ueniant, et agant cum eis, quod officium postulat equitatis, seruato atque inconcusso decore uirtutis sue, et illorum uitiis pro rerum presentium uel usu uel necessitate tractatis? quamquam in hoc facto potest esse alius facilior exitus, et expeditior intellectus, ut non uere spiritum Samuelis excitatum a requie sua credamus, sed aliquod phantasma et imaginariam illusionem diaboli machinationibus factam: quam propterea Scriptura nomine Samuelis appellat, quia solent imagines earum rerum nominibus appellari, quarum imagines sunt: sicut omnia que pinguntur atque finguntur, ex aliqua parte materie metalli aut ligni, uel cuiusque rei apte ad  opera huiusmodi, queque etiam uidentur et in somnis, et omnes fere imagines earum rerum, quarum imagines sunt, appellari nominibus solent. Quis enim est qui hominem pictum dubitet uocare hominem, quandoquidem et singulorum quorumque picturam cum aspicimus, proprie incunctanter queque nomina adhibemus uelut cum, intuentes tabulam aut parietem, dicimus, ille Cicero est, ille Sallustius, ille Achilles, ille Hector; hoc flumen Simois, illa Roma, cum aliud nichil sint quam picte imagines. Unde Cherubin, cum sint celestes potestates, ficte tamen ex metallo, quod imperauit Deus super arcam testamenti, magne rei significande gratia, non aliud quam Cherubin ille quoque effigies uocitantur. Item quisquis uidet somnium, non dicit uidi imaginem Augustini aut Simpliciani, sed uidi Augustinum aut Simplicianum, cum eo tempore, quo tale aliquid uidit, nos ignoraremus: usque adeo manifestum est non ipsos homines, sed imagines uideri. Et Pharao se spicas dixit uidisse in somnis, et boues, non spicarum  aut boum imagines. Si ergo liquido constat nominibus eorum quorum imagines sunt, easdem imagines appellari, non mirum est quod Scriptura dicit Samuelem uisum, etiam si forte imago Samuelis apparuit machinamento eius qui transfigurat se in angelum lucis, et ministros suos uelut ministros iustitie . Iam uero si illud mouet, quomodo a maligno spiritu Saul uera predicta sint, potest et illud mirum uideri, quomodo demones agnouerunt Christum, quem Iudei non agnoscebant: cum enim uult Deus etiam per infimos supremosque spiritus aliquem cognoscere, temporalia dumtaxat atque ad istam mortalitatem pertinentia, facile est et non incongruum, ut omnipotens et iustus ad eorum penam, quibus ista predicuntur, ut malum quod imminet eis antequam ueniat, prenoscendo patiantur, occulto apparatu ministrorum suorum etiam spiritibus talibus aliquid diuinationis impartiat, ut quod audiunt ab angelis, denuntient hominibus. Tantum autem  audiunt, quantum omnium Dominus atque moderator uel iubet uel sinit. Unde etiam spiritus pythonicus in Actibus Apostolorum attestatus Paulo apostolo , euangelizare est conatus. Miscent tamen isti fallacias, et uerum quod nosse potuerunt, non docendi magis quam decipiendi fine prenuntiant: et forte hoc est cum illa imago Samuelis Saulem predicaret moriturum, dixit etiam secum futurum, quod utique falsum est. Magno quippe interuallo post mortem separari bonos a malis in Euangelio  legimus; cum Dominus inter superbum illum diuitem, cum iam apud inferos tormenta pateretur, et illum qui ad eius ianuam ulcerosus iacebat iam in requie constitutus, magnum chaos interiectum esse testatur. Aut si propterea Samuel Sauli dixit, Mecum eris, ut non ad equalitatem felicitatis, sed ad parem conditionem mortis referatur, ut uterque homo fuerit, et uterque mori potuerit, iamque mortuus, mortem uiuo prenuntiabat: perspicit quantum opinor  prudentia tua, secundum utrumque intellectum habere exitum iam lectionem, que non sit contra fidem: nisi forte profundiore et perplexiore inquisitione, que uel uirium mearum, uel temporis excedit angustias, inueniatur ad liquidum, uel posse uel non posse animam humanam, cum ex hac uita migrauerit, magicis carminibus euocatam, uiuorum apparere conspectibus, etiam corporis lineamenta gestantem, ut non solum uideri ualeat, sed et agnosci; et si potest, utrum etiam iusti anima non quidem cogatur magicis, sed dignetur ostendi, occultioribus imperiis summe legis obtemperans; ut si fieri non posse claruerit, non uterque sensus in huius scripture tractatione atque expositione admittatur, sed illo excluso imaginario, simulatio Samuelis diabolico ritu facta intelligatur. Sed quoniam siue illud fieri possit, siue non possit, tamen fallacia Satane, atque imaginum simulandarum callida operatio decipiendis humanis sensibus multiformis inuigilat, pedetentim quidem  ne inquisitionibus diligentioribus prescribamus, sed tamen potius existimemus tale aliquid factum maligno spiritu pythonisse illius ministerio, quamdiu nobis aliquid amplius excogitare, atque explicare non datur.

XXX. De cede Saulis. Cap. XXuIII.---Igitur exorto prelio percusserunt Philisthei Isrel plaga magna, mortuusque est Saul, et Ionathas filius eius. Euadens autem quidam, uenit ad Dauid in Sicelech, et nuntiauit Dauid plagam magnam que facta est in populo, insuper etiam mentiendo addidit, quod ille percussisset Saul. At Dauid christum Domini uindicans, iussit eum occidi. Et planxit Dauid planctum huiuscemodi super Saul et super Ionathan filium eius, et precepit ut docerent filios Iuda, sicut scriptum est in libro iustorum. Hoc ideo fecit, ut quia Philisteos sagittariis abundare iam nouerat, unde et Saul maxime horum ictibus perierat, eamdem bellandi artem et sui milites ad reuincendos eos discerent. Quod uero sequitur, sicut scriptum est in libro Iustorum,  ipsum librum hodie nusquam, neque apud ipsos Hebreos inueniri posse asseuerant, sicut nec librum Bellorum Domini, cuius in libro Numerorum mentio est, neque carmina Salomonis, neque disputationes eius sapientissimas de lignorum natura herbarumque omnium, itemque iumentorum, uolucrum, reptilium et piscium: uel quod in libro Dierum dicitur, reliqua uero operum Salomonis priorum et nouissimorum scripta sunt in uerbis Natham prophete, et Abie Salonitis, in uisione quoque Addo uidentis contra Hieroboam filium Nabath: et multa huiusmodi uolumina, que Scriptura quidem probat, sed hodie constat non esse: uastata namque a Chaldeis Iudea, etiam bibliotheca antiquitus congregata inter alias prouincie opes hostili est igne consumpta, ex qua pauci qui nunc in sancta Scriptura continentur libri, postmodum Esdre pontificis et prophete sunt industria restaurati: unde scriptum est de eo: Ascendit Esdras de Babylone, et ipse scriba uelox in lege Moysi , uelox uidelicet, quod promptiones litterarum figuras, quam eatenus Hebrei habebant, reperit; et in epistola regis Persarum Artaxerxis: Esdre sacerdoti scribe legis Dei celi doctissimo, salus. Montes Gelbe, nec rores, nec pluuia ueniant super uos, neque sint agri primitiarum, quia ibi abiectus est clypeus fortium, clypeus Saul, quasi non esset unctus oleo. Scire debes quia ueraciter Saul, qui post unctionem sancti chrismatis, a quo et Christus Domini uocatus est, occidi meruit, mortem ueri Christi, quam sine culpa subire dignatus est, insinuat montes quoque Gelbe, in quibus interiit, superbos Iudaice plebis conatus quibus contra auctorem uite rebellabant, insinuant. Unde bene Gelbe uolutatio siue Decursus interpretatur; uolutabantur enim in sorde peccatorum, iuxta illud prouerbium, Et sus lota in uolutabro luti ; atque a rectitudine uite salutaris aberrantes, iam iamque ad inferiora, hoc est, huius seculi desideria infima decurrebant, ob quorum desiderium  regem celi et terre in mortem tradere non dubitabant: propter quod eis merito optatur ne rorem de celo pluuiamue suscipiant; quod hodie rebus ipsis uidemus expletum, in eo quod illos gratia celestis deserens ad plebem gentium translata est. Quod etiam Isaias sub figura uinee futurum illis ex persona Domini comminatus est, dicens, Et nubibus mandabo, ne pluant super eam imbrem . Quod est aperte dicere, Et apostolis atque apostolicis uiris omnibus mandabo ne illis ultra uerbum uite predicent, sed irrigatione uerbi celestis, quod a se proterui repulerunt, indignos in sua sterilitate uacuos, ac perpetuo igni comburendos relinquant. De quibus et benedicitur, ut agni primitiarum esse non possint. Superbe quippe Hebreorum mentes primitiuos fructus non ferunt, quia in Redemptoris aduentu ex parte maxima in perfidia remanentes, primordia fidei sequi noluerunt. Sancta namque Ecclesia in primitiis suis multitudine gentium fecundata, uix in mundi  fine Iudeos, quos inuenerit, suscipit; et extrema colligens, eos quasi reliquias frugum ponit. De quibus nimirum reliquiis Isaias dicit: Si fuerit numerus filiorum Isrel quasi arena maris, reliquie salue fient . Possunt tamen idcirco Gelbe montes ore prophete maledici, ut dum fructus exarescens e terra non oritur, possessores terre sterilitatis damno feriantur, quatenus ipsi maledictionis sententiam accipiant, qui apud se mortem regis suscipere iniquitate sua exigente meruissent. Nec tibi absurdum uideri debet, ut mala reproborum acta boni aliquid significent, aut rursum bona iustorum opera in contraria significatione ponantur. Lege Moralia sancti pape Gregorii, ubi exposuit quomodo beatus Iob maledixit diei suo dicens. Pereat dies in qua natus sum, etc. , et uidebis quia usitatissimum est in Scripturis, ut et bona in malorum significatione accipiantur, et e conuerso. Denique Uriam fidelissimum Dauid regis militem, ac piissima atque innocentissima eius opera uel dicta in mala  significatione, et e contra ipsum Dauid in maximo suo  scelere in bono accipiendum interpretantur; alioquin si non per bona malum, et bona per malum significari possent, numquam liceret nigro atramento nomen Dei, sed semper lucido auro deberet scribi: quia Deus lux est, et tenebre in eo non sunt ulle; nec rursum in titulis psalmorum nomen Absalon et Deh hominum reproborum minio fulgente, sed solo atramento deberet scribi. Sicut ergo in paginis librorum quouis colore et mala possunt et bona absque ulla reprehensione figurari, ita et in parte significationum per quelibet hominum gesta, et bona rectissime et mala possunt exprimi; quamuis et multo sepius contingat, et multo dulcius audiatur, bona per bona, et mala figurari per mala. Sicut autem in pictura parietum neque obscurum Aethiopem candido, neque candidi corporis siue capilli Saxonem atramento decet depingi, ita in retributione meritorum iuxta suum quisque opus recipiet, et qualis erit actu, talis etiam uultu apparebit in iudicio; neque omnino ad rem, quid quisque figurarit, sed quid egerit, pertinebit.



LIBER SECUNDUS.


 Promissiones Dei, que facte sunt ad Abraham, cuius semini et gentem Isreliticam secundum carnem, et omnes gentes deberi secundum fidem, Deo pollicente, didicimus, quemadmodum compleantur, per ordinem temporum procurrens Dei ciuitas indicauit. Quoniam ergo superioris libri usque ad regnum Dauid factus est finis, nunc ab eodem regno, quantum suscepto operi sufficere uideatur, cetera que sequuntur attingimus. Hoc itaque tempus ex quo sanctus Samuel prophetare cepit, et deinceps donec populus Isrel captiuus in Babyloniam duceretur, atque inde secundum sancti Ieremie prophetiam,  post septuaginta annos reuersis Isrelitis domus Dei instauraretur, totum tempus est prophetarum, quamuis enim, et ipsum Ne patriarcham, in cuius diebus diluuio uniuersa terra deleta est, et alios supra et infra usque ad hoc tempus quo reges in Dei populo esse ceperunt, propter quedam per eos futura, siue quoquo modo significata, siue predicata, que pertinerent ad ciuitatem Dei regnumque celorum, non immerito possumus appellare prophetas, presertim quia nonnullos eorum expressius legimus nuncupatos, sicut Abraham, sicut Moysen; tamen dies prophetarum precipue maximeque ii dicti sunt, ex quo cepit prophetare Samuel, qui et Saulem prius, et eo reprobato, ipsum Dauid Deo precipiente unxit in regem, de cuius stirpe ceteri procederent, quousque illos succedere sic oporteret. Que igitur a prophetis sint predicta de Christo, cum moriendo decedentibus, et nascendo succedentibus suis membris ciuitas Dei per ista curreret tempora, si omnia uelim commemorare,  in immensum pergitur: primum quia ipsa Scriptura que per ordinem reges eorumque facta et euenta disserens uidetur tamquam historica diligentia rebus gestis occupata esse narrandis, si adiuuante Dei Spiritu considerata tractetur, uel magis uel certe non minus prenuntiandis futuris quam preteritis enuntiandis inuenietur intenta; et hoc perscrutando indagare ac disserendo monstrare, quam sit operosum atque prolixum, et quam multis indigeat uoluminibus, quis ignorat, qui hec uel mediocriter cogitat? Deinde quia ea ipsa que ad prophetiam non ambigitur pertinere, ita sunt multa de Christo regnoque celorum, que ciuitas Dei est, ut ad hoc aperiendum maior sit disputatio necessaria, quam huius operis modus flagitat, proinde ita, si potuero, stylum moderabo meum, ut huic operi in Dei uoluntate peragendo, nec ea que supersunt dicam, nec ea que satis sunt pretermittam. Erat igitur iam in terra promissionis semen Abrahe, id est, populus Isrel secundum  carnem, atque ibi non solum tenendo ac possidendo ciuitates aduersariorum, uerum etiam reges habendo regnare iam ceperat, impletis de ipso populo promissionibus Dei magna iam ex parte, non solum que tribus illis patribus, Abraham, Isaac, et Iacob, et quecumque alte temporibus eorum, uerum etiam que per ipsum Mosen, per quem populus idem de seruitute Aegyptia est liberatus, et per quem cuncta preterita reuelata sunt temporibus eius, cum populum per eremum duceret, facte fuerant. Neque autem per insignem ducem Iesum Naue per quem populus ille in promissionis inductus est terram,  expugnatisque gentibus eam duodecim tribubus, quibus iusserat Deus, diuisit, et mortuus est; neque post ullum tanto tempore iudicem impleta fuerat promissio Dei de terra Chanaan, a quodam flumine Aegypti usque ad flumen magnum Euphratem; nec tamen adhuc prophetabatur futurum, sed exspectabatur implendum. Impletum est autem per Dauid et eius filium Salomonem, cuius regnum tanto quanto promissum fuerat, spatio dilatatum est: uniuersos quippe illos subdiderunt, tributariosque fecerunt. Sic igitur in terra promissionis secundum carnem, hoc est, in terra Chanaan, sub regibus semen Abrahe fuerat constitutum, ut nichil inde superesset, quo terrena illa promissio Dei non compleretur; nisi ut in eadem terra, quantum ad prosperitatem attinet temporalem, posteritatis successionum inconcusso statu usque ad mortalis huius seculi terminum gens permaneret Hebrea, si Domini Dei sui legibus obediret, sed quoniam Deus nouerat hoc eam non esse  facturam, usus est eius etiam temporalibus penis ad exercendos in ea paucos fideles suos, et admonendos qui postea futuri erant in omnibus gentibus, quod eos admoneri oportebat, in quibus alteram promissionem reuelato nouo Testamento per incarnationem Christi fuerat impleturus. Quocirca sicut oracula illa diuina ad Abraham, Isaac et Iacob, et quecumque alia signa uel dicta prophetica in sacris litteris precedentibus facta sunt; ita etiam cetere ab isto regum tempore prophetie partim pertinent ad gentem carnis Abrahe, partim uero ad semen illud eius, in quo benedicentur omnes gentes coheredes Christi per Testamentum nouum, ad possidendum uitam eternam regnumque celorum. Partim ergo ad ancillam que in seruitute generat, id est, terrenam Hierusalem, que seruit cum filiis suis; partim uero ad liberam ciuitatem Dei, id est, ueram Hierusalem eternam in celis, cuius filii omnes secundum Deum uiuentes peregrinantur in terris. Sed sunt in eis  quedam que ad utramque pertinere intelligantur, ad ancillam proprie, ad liberam figurate. Tripartita itaque reperiuntur prophetarum eloquia. Siquidem aliqua sunt ad terrenam Hierusalem spectantia, aliqua ad celestem, nonnulla ad utramque.

I. De unctione Dauid. Cap. II.---Post mortem Saul, uenerunt uiri Iuda, et unxerunt Dauid in Hebron, ut regnaret super domum Iuda. Et nuntiatum est Dauid quod uiri Iabes Galaad sepelissent Saul. Misit ergo Dauid nuntios ad uiros Iabes Galaad, dixitque ad eos: Benedicti uos Domino, quia fecistis misericordiam hanc cum domino uestro Saul, et sepelistis eum. Et nunc retribuet quidem uobis Dominus misericordiam et ueritatem. Cur ergo isti qui Saulem et eius filium sepelierunt, misericordiam fecisse dicuntur, et ob hoc a rege pio benedicuntur, nisi quia bene afficiuntur corda miserantium, quando condolent mortuorum corporibus alienis, que illo affectu, quo nemo carnem suam umquam odio habuit, uolunt fieri post mortem suam corporibus suis; et quod sibi exhiberi  uolunt, quando sensuri non sunt, aliis non sentientibus curant exhibere dum sentiunt.

II. Isbosethi in regem unctio seditionem peperit. Cap. III.---Dauid uncto super domum Iuda rege, Abner filius Ner, Hisboseth filium Saul regem constituit super uniuersum Isrel. Egressusque est Abner filius Ner, cum pueris Hisboseth, de castris in Gabaon. Porro Ioab filius Saruie cum pueris Dauid egressi de Hebron, concitauerunt bellum iuxta piscinam Gabaon, et persequebatur Asahel Abner. Locutus est Abner ad Asahel dicens, Recede, noli me sequi, ne compellar confodere te in terra. Qui contempsit, et noluit declinare. Percussit ergo eum Abner auersa hasta in inguine, et transfodit eum, et mortuus est. Cuius Asahel typum tenuit, nisi eorum quos uehementer arripiens furor, in preceps ducit, qui in eodem furoris impetu tanto cautius declinandi sunt, quanto et insanius rapiuntur. Unde et Abner, qui sermone nostro Patris lucerna dicitur, fugit, quia doctorum lingua que supernum  Dei lumen indicat, cum per abrupta furoris mentem cuiuspiam ferri conspicit, cumque contra irascentem dissimulat uerborum iacula reddere, quasi persequentem non uult ferire. Sed cum iracundi nulla consideratione se mitigant, quasi Asahel persequi et insanire non cessat, necesse est ut ii qui furentes reprimere conantur, nequaquam se in furore erigant, sed quidquid est tranquillitatis ostendant; quedam uero subtiliter proferant, in quibus ex obliquo furentis animum pungant. Unde et Abner cum contra persequentem subsistit, non eum recta, sed auersa hasta transforauit. Ex mucrone quippe percutere, est impetu aperte increpationis obuiare; auersa uero hasta persequentem ferire, est furentem tranquille ex quibusdam tangere, et quasi parcendo superare. Asahel autem protinus occubuit, quia commote mentes dum parci sibi sentiunt, et tamen responsorum ratione in intimis sub tranquillitate tanguntur, ab eo quod se erexerant, statim cadunt. Qui  ergo a feruoris sui impetu sub lenitatis percussione resiliunt, quasi sine ferro moriuntur.

III. Bahana et Rechab, militum prefecti, Isboseth dormientem cedunt. Cap. Iu.---Igitur uenientes filii Remon, Berothite, et Rechab, et Bahana, ingressi sunt feruente die, in domum Hisboseth, qui dormiebat supra stratum suum meridie. Ingressi sunt autem domum, et ostiaria domus purgans triticum obdormiuit; assumentes spicas tritici latenter ingressi sunt, et percusserunt eum in inguine. Ostiaria triticum purgat, cum mentis custodia discernendo uirtutes a uitiis separat. Que si obdormierit, in mortem proprii Domini insidiatores admittit, quia cum discretionis sollicitudo cessauerit, ad interficiendum animum malignis spiritibus iter pandit. Qui ingressi spicas tollunt, quia mox bonarum cogitationum germina auferunt; atque in inguine feriunt, quia uirtutem cordis delectatione carnis occidunt. In inguine quippe ferire, est uitam mentis carnis delectatione perforare.  Nequaquam uero Hisboseth iste morti succumberet, si non ad ingressum domus mulierem, id est, ad mentis aditum mollem custodiam deputasset. Fortis namque uigilque sensus preconi cordis foribus debet, quem nec negligentie somnus opprimat, nec error ignorantie fallat; unde et bene Hisboseth appellatus est, qui custode femina hostium gladiis nudatur. Hisboseth quippe uir confusionis dicitur; uir autem confusionis est, qui forti mentis custodia munitus non est: quia dum uirtutes se agere existimat, subintrantia uitia nescientem necant. Tota igitur uirtute muniendus est aditus mentis, ne quando eam insidiantes hostes penetrent foramine neglecte cogitationis.

Iu. De adducta arca per Dauid. Cap. uI.---Congregauit autem Dauid omnes electos ex Isrel triginta millia. Surrexit itaque et abiit, et uniuersus populus qui erat cum eo de uiris Iuda, ut adducerent arcam Dei super qua inuocatum est nomen Domini exercituum, sedente cherubin super eam. Congregauit Dauid omnes  electos ex Isrel triginta millia, quia Dominus Ecclesiam primitiuam ex Isrel instituit, non quidem omnem Isrel, sed electos quosque sibi consocians; non enim omnes, qui ex Isrel, ii sunt Isrelite; sed filii promissionis deputantur in semine . Qui triginta millia fuisse referuntur, id est fidei, operis, et spei firmitate perfecti; tria enim propter confessionem sancte Trinitatis ad fidem pertinent, decem propter decalogum legis opera, mille propter sui perfectionem ad spem uite eterne, qua superius aliquid non est, sicut numero millenario maior nullus est; si enim decem millia, si triginta millia, si etiam mille millia dixeris, non ipsum mille numerando transcendendo, sed per se uel per minores numeros sepius ducendo multiplicas. Tria ergo per decem multiplica, ne fides sine operibus mortua sit. Item triginta per mille multiplica, ut fides que per dilectionem operatur, non alibi quam in celis retributionem speret. Electi igitur ex Isrel, populos recte credentes, operantes,  sperantes insinuant. uiri autem Iuda qui erant cum Dauid, ipsos populos et doctores, qui lateri Christi quasi familiarius adherebant, indicant; quo utroque stipatus exercitu, Domini arcam adducere, id est, Ecclesiam dilatare, et in eorum qui non crediderunt cordibus inserere gaudet. Imponitur autem arca plaustro nouo, ut noui Testamenti gratia renouatis in baptismo mentibus infundatur, uinumque nouum nouis utribus mandetur. Erat quidem prius arca in domo Amminadab, qui erat in Gabaa; quia eadem que nunc predicatur Ecclesie fides, et ante incarnationis Dominice tempus florebat in his qui patriarcharum prophetarumque sunt deuotionem secuti. Amminadab enim, qui interpretatur Pater meus spontaneus, uel Abraham patrem fidei, uel Moysen legislatorem significat, qui uterque in Gabaa custodit arcam, quia sublimi uirtutis exemplo credentium pectora munit. Unde et Gabaa Collis interpretatur, qui est locus in ciuitate Cariathiarim. Allata ergo foris  arca, ludebat Dauid et omnis Isrel coram Domino diuersis musicorum generibus: quia mox inchoante noue gratie preconio, Dominus ad exhibendas Deo patri landes humilitatis omnes inuitat dicens, Qui mihi ministrat, me sequatur ; alii dando per Spiritum sermonem scientie, alii genera linguarum, alii gratiam curationum, etc. . Sed his atque huiusmodi carismatum generibus progrediente arca, id est, crescente Ecclesia primitiua, uentum est ad aream Naor, id est, aream preparatam, gentium uidelicet Ecclesiam fidei ueritate consecrandam; de qua Ioannes ait, Et permundabit aream suam . Ibi sacerdos qui arcam incautius, quasi corrigendo tetigit, mox a Domino percussus, occubuit: quia Iudeorum populus dum gentibus inuidet, salutis se munere priuat, dumque legem uult Euangelio miscere, utriusque sibi gratiam tollit. Et tenuit, inquit, eam, quoniam calcitrabant boues. Boues quippe calcitrare est, predicatores Euangelii liberius circa fidem  agere, neque secundum consuetudinem legis ingredi, sed sabbata, neomenias, circumcisionem uictimasque spiritaliter interpretari. Quos uelut errantes corrigere tentabant, qui descendentes de Iudea docebant fratres, quia nisi circumcidamini secundum morem Moysi, non potestis salui fieri ; et de quibus Iacobus ad Paulum, uides, inquit, frater, quot millia sunt in Iudeis qui crediderunt, et omnes emulatores sunt legis ? Ob causam igitur sacerdotis occisi, noluit Dauid ad se diuertere arcam Domini in ciuitatem Dauid, sed diuertit eam in domo Obetedom Gethei, quia respuentibus uerbum Iudeis, ne amplius audita et non suscepta predicatio noceret, apostoli ab eis ablati et ad gentes imbuendas missi sunt. Unde et locus aree Naor, que gentium fidem Domini gratie preparatam demonstrat; Percussio Oza nuncupatur, uidelicet quia illorum delicto salus gentibus aduenit. Obetedom namque interpretatur Seruiens homo; ille est utique de quo Dominus ad Patrem, Constitues, inquit, me in caput gentium, populus quem non cognoui  seruiuit mihi . Ubi et Iudeorum abiectionem, quasi Oze mortem premittens, ait: Eripies me de contradictionibus populi . Nomen quoque urbis congruit, hec enim interpretatur Torcular, significans crucem, in qua uitis uera calcari et exprimi dignata est, a qua cunctus gentium populus merito Getheus appellari potest, cum dicitur: Mihi autem absit gloriari, nisi in cruce Domini nostri Iesu Christi . Tres autem menses quibus ibidem arca demoratur, fides, spes, et caritas est; sicut enim diebus adimpletur mensis, ita singule uirtutes suis queque passibus ad perfectionem ueniunt. Hi menses quousque plenitudo gentium intret, currere non cessant. Tandem rediens Dauid arcam in ciuitatem Dauid inducet, quia Dominus, Enoch et Helia predicantibus, conuertet corda patrum in filios. Boues et arietes immolans, hoc est, eos qui aream Domini triturant, et ouium eius ducatum gerunt, martyrii sanguine coronans, et ipse quoque sue incarnationis  et passionis exemplum eatenus Iudeis non creditum palam manifestans; hoc enim significat quod et ipse Dauid accinctus erat ephot lineo, quod de terra procreatum multiplici labore ad candorem uestis peruenit, ueritatem humane carnis inter flagella triumphantis ostendit. uerum cunctis exsultantibus, et ad arce celestis introitum hymnos resonantibus, sola Michol filia Saul arcam ducentibus abest, quin etiam per speculum Dauid humiliatum despicit: quia credentibus in mundi fine Iudeis, erunt nonnulli qui Christum professione, sed opere sequantur Antichristum; quibus merito congruit quod eadem Michol, que ob figurandam instabilitatem carnalium, Aqua omnis interpretatur, non uxor Dauid, sed filia Saul, appellatur, quia qui fide tenus Christo seruiunt, non illius regno coronandi, sed persecutorum eius, quos imitati sunt, anathemate sunt damnandi. uerum si despiciant humilitatem Ecclesie, condemnantur; nichilominus arca Domini suum locum  ingreditur, et ponitur in medio tabernaculi, quod tetenderat ei Dauid, id est, fides Ecclesie predicatur, proficit, inseritur cordibus omnium, quos Dominus ad uitam preordinauerat eternam. Offert Dauid holocausta et pacifica coram Domino, fidem deuotionemque Ecclesie commendat Patri Christus, qui est ad dexteram Dei, qui etiam interpellat pro nobis, qui in exemplum Dauid fideles humilesque benedicens, salubris mysteriis pascit alimentis, partitur singulis collyridam panis unam, illius utique qui de celo descendit et dat uitam mundo. Et assaturam bubule carnis unam, illius scilicet uituli saginati qui pro reuertente ad patrem filio iuniore mactatus, et igne passionis assatus est dicens: Exaruit uelut testa uirtus mea . Et similam frixam oleo, carnem uidelicet a peccati labe mundissimam, sed ob humane salutis uberrimam dilectionem, crucis sartagine tortam. Et merito una panis collyrida, et una carnis assatura datur, quia unus Dominus, una fides, unum  baptisma, unus Deus et pater omnium. Aliter hec munera fideles accipiunt, quando unus panis, et unum corpus multi sumus in Christo, et sue carnis singuli lasciuiam castigantes, ac seruituti subiicientes. Spiritus sancti igne decoquunt, necnon et fructus operum bonorum oleo misericordie pinguissimos compassione proximi feruere faciunt. At contra filia Saul frustra cubiculum regis ingressa, nullus concepti seminis fetus datur, quia qui uerbum Dei aure tenus percipiunt, absque boni operis prole diem perpetue mortis exspectant. In hac historia beati regis et prophete Dauid, qua arcam Dei adduxisse narratur, moraliter humilitas approbata, superbia damnata, et temeritas uindicata monstratur, quia et ipse Dauid coram arca Domini humiliter saltando non erubuit, mox promissionem filii Dei ex sua stirpe nascituri suscipere promeruit; et coniunx, que eamdem illius humilitatem despexit, eius semine fecundari non merita, perpetue sterilitatis penam luit; intueri enim libet quanta uirtutum munera Dauid perceperat, atque in his omnibus  quam forti se humilitate seruabat; quem enim non extolleret ora leonum frangere, ursorum brachia dissipare, despectis prioribus fratribus elegi, reprobato rege ad regni gubernacula ungi, timendum cunctis uno lapide Goliam exsternere, a rege proposita exstinctis allophylis numerosa preputia reportare, promissum tandem regnum percipere, cunctumque Isreliticum populum sine ulla contradictione possidere ? Et tamen cum arcam Dei Hierusalem reuocat, quasi oblitus prelatum se hominibus, admixtus populis ante arcam saltat; et quia coram arca saltare, ut creditur, uulgi mos fuerat, rex se in diuino obsequio per saltatum rotat. Ecce quem Dominus cunctis singulariter pretulit, sic se sub Domino et exequando minis, et abiecta exhibendo contemnit; non potestas regni ad memoriam ducitur, non subiectorum oculis saltando uilescere metuit, non se honore prelatum ceteris ante eius arcam, qui honorem dederat, recognoscit;  coram Deo egit debilia uel extrema, ut illa ex humililate solidaret, que coram hominibus gesserat fortia. Quid de eius factis ab aliis sentiatur ignoro, ego Dauid plus saltantem stupeo quam pugnantem; pugnando quippe hostem subdidit, saltando autem coram Domino semetipsum uicit. Quem Michol Saul filia adhuc ex tumore regii generis insana, cum humiliatum despiceret dicens, Quam gloriosus fuit hodie rex Isrel, discooperiens se ante ancillas seruorum suorum, et nudatus est, quasi nudetur unus de scurris; protinus audiuit: Ante Dominum, qui elegit me potius quam patrem tuum; ac paulo post ait: Et ludam et uilior fiam plus quam factus sum, eroque humilis in oculis meis. Ac si aperte dicat: Et uilescere coram hominibus appeto, quia me coram Deo ingenuum per humilitatem quero. Sunt uero nonnulli qui de semetipsis humilia sentiunt, quia in honoribus positi, nichil se esse nisi puluerem fauillamque perpendunt; sed tamen coram hominibus uiles apparere refugiunt, et  contra hoc quod de se interius cogitant, quasi rigida exterius uenustate palliantur. Et sunt nonnulli qui uiles uideri ab hominibus appetunt, atque omne quod sunt deiectos se exhibendo contemnunt; sed tamen apud se introrsus quasi ex ipso merito ostense uilitatis intumescunt, et tanto magis in corde elati sunt, quanto amplius in specie elationem premunt: que utraque elationis bella, magna Dauid circumspectione deprehendit, mira uirtute superauit: quia enim de semeptiso intus humilia sentiens, honorem exterius non querit, insinuat dicens: Ludam, et uilior fiam. Et quia per hoc quod uilem se exterius prebuit, nequaquam interius intumescit, adiungit: Eroque humilis in oculis meis. Ac si dicat: Qualem me exterius despiciens exhibeo, talem me interius attendo. Quid ergo acturi sunt quos doctrina eleuat, si Dauid ex carne sua uenturum Redemptorem nouerat, eiusque gaudia prophetando nuntiabat, et tamen in semetipso ceruicem cordis ualida discretionis calce deprimebat,  dicens: Eroque humilis in oculis meis? Sacerdos quoque, qui arcam inconsiderata temeritate tetigit, ausus sui reatum immatura morte purgauit, minores deterioresque demonstrat, qui intelligere non ualent, et despiciunt uel facta uel dicta meliorum; sed eo ab eis non temere reprehendenda sunt, quo apprehendi nequaquam ueraciter possunt. Sepe aliquid a maioribus dispensatorie agitur, quod a minoribus error putatur; sepe multa a fortibus dicuntur, que idcirco infirmi diiudicant, quia ignorant, quod bene bobus calcitrantibus inclinata illa testamenti arca signauit, quam Leuites, qui casurum credens erigere uoluit, mox sententiam mortis excepit. Quid est namque mens iusti, nisi arca testamenti? Que gestata bobus calcitrantibus inclinatur, quia nonnumquam etiam qui bene preest, dum subiectorum populorum confessione concutitur, ad dispensationis condescensionem ex sola dilectione permouetur. Sed in hoc quod dispensatorie agitur, inclinatio ipsa fortitudinis, casus  putatur imperitis, unde et nonnulli subditi contra hanc manum reprehensionis mittunt; sed ad uitia ipsa sua temeritate deficiunt. Leuites ergo quasi manum adiuuans tetendit, sed delinquens uitam perdidit; quia dum infirmi quique fortium facta corripiunt, ipsi a uiuentium sorte reprobantur. Aliquando etiam sancti uiri quedam minimis condescendentes dicunt, quedam uero summa contemplantes proferunt, dumque uim uel condescensionis uel altitudinis nesciunt, audacter hec stulti reprehendunt. Ecquid est iustum de sua condescensione uelle corrigere, nisi inclinatam arcam superba reprehensionis manu releuare? Quid est iustum de incondita locutione reprehendere, nisi motum eius fortitudinis lapsum putare? Sed perdit uitam qui arcam Dei tumide subleuat, quia nequaquam sanctorum recta corrigere presumeret, nisi de se prius meliora sensisset, unde et Leuites isdem recte Ora dicitur, quod uidelicet Robustus Domini interpretatur, quia presumptores quique nisi audaci mente robustos se in Domino crederent, nequaquam  meliorum facta uel dicta uelut infirma iudicarent.

u. Dauid a propheta uetatur edificare templum. Cap. uII, uIII.---Post hec, cum regi Dauid multa prospera prouenissent, cogitauit facere Deo domum, templum scilicet illud excellentissimum diffamatum, quod a rege Salomone filio eius postea fabricatum est. Hoc eo cogitante, factum est uerbum Domini ad Nathan prophetam, quod perferret ad regem. Ubi cum dixisset Dominus quod non ab ipso Dauid sibi edificaretur domus, neque per tantum tempus se mandasse cuiquam in populo suo, ut sibi fieret domus cedrina: Et nunc, inquit, hec dices seruo meo Dauid: Hec dicit Dominus: Cum completi fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum eius; ipse edificabit domum nomini meo, et stabiliam thronum regni eius usque in sempiternum; ego ero illi in patrem, et ipse erit mihi in filium. Hanc tam grandem promissionem qui putat in Salomone completam, multum  errat, attendit enim quod dictum est: Hic edificabit mihi domum, quoniam Salomon templum illud nobile struxit; et non attendit, Fidelis erit domus eius, et regnum eius usque in eternum coram me. Attendat ergo, et aspiciat Salomonis domum plenam mulieribus alienigenis, colentibus deos falsos, et ipsum ab eis regem aliquando sapientem in eamdem idololatriam seductum atque deiectum; et non audeat existimare Deum uel hoc promisisse mendaciter, uel talem Salomonem domumque eius futuram non potuisse prescire. Non hinc autem deberemus ambigere, nec, si non in Christo Iesu Domino nostro, qui factus est ex semine Dauid secundum carnem , iam uideremus ista compleri, ne uane atque inaniter hic alium aliquem requiramus, sicut carnales Iudei; nam et ipsi usque adeo filium quem loco isto regi Dauid promissum legunt, dicunt non fuisse Salomonem, ut eo qui promissus est tanta iam manifestatione declarato, adhuc mirabili cecitate alium se  sperare dicant. Facta est quidem nonnulla imago rei future etiam in Salomone, in eo quod templum edificauit, et pacem habuit secundum nomen suum: Salomon quippe Pacificus Latine: et in exordio regni sui mirabiliter laudabilis fuit; sed eadem sua persona per umbram futuri prenuntiabat etiam ipsum Christum Dominum, non exhibebat. Unde quedam de illo ita scripta sunt, quasi de ipso ista predicta sint, dum Scriptura sancta etiam rebus gestis prophetissa, quodammodo in eo figuram delineat futurorum; nam preter libros diuine historie, ubi regnasse narratur, psalmus etiam LXXI titulo nominis eius inscriptus est; in quo tam multa dicuntur, que omnino ei conuenire non possunt, Domino autem Christo aptissima perspicuitate conueniunt, ut euidenter appareat quod in illo figura qualiscumque adumbrata sit, in isto ueritas presentata; notum est enim quibus terminis regnum conclusum fuerat Salomonis, et tamen in eo psalmo legitur, ut alia taceam: Dominabitur a mari usque ad mare, et a flumine usque ad terminos orbis  terre , quod in Christo uidemus impleri. A flumine quippe dominandi sumpsit exordium, ubi baptizatus a Ioanne, eodem monstrante cepit agnosci a discipulis, qui eum non solum Magistrum, uerum etiam Dominum appellauerunt. Nec ob aliud uiuente adhuc patre suo Dauid regnare Salomon cepit, quod nulli regum illorum contigit, nisi ut hinc quoque satis eluceat non esse ipsum quem prophetia presignat, ista que ad patrem eius loquitur dicens: Et erit, cum completi fuerint dies tui, et dormieris cum patribus tuis, suscitabo semen tuum post te, quod exiet de uentre tuo, et preparabo regnum illius. Quomodo ergo propter id quod sequitur: Hic edificabit mihi domum, iste Salomon putabitur prophetatus; et non potius, propter id quod precedit: Cum completi fuerint dies tui, et dormies cum patribus tuis, suscitabo semen tuum post te, alius pacificus intelligitur esse promissus, qui non ante, sicut iste, sed post mortem Dauid prenuntiatus est suscitandus? Cum enim longo  interposito tempore iehsu Christus ueniret, proculdubio post mortem regis Dauid, cui sic est promissus, eum uenire oportebat, qui edificaret domum Deo, non de lignis et lapidibus, sed de hominibus, qualem illum edificare gaudemus; huic enim domui dicit Apostolus, hoc est, fidelibus Christi: Templum enim Dei sanctum est, quod estis uos . Propter quod in psalmo LXXXuIII, cuius titulus est: Intellectus ipsi Ethan Isrelite, commemorantur promissiones Dei facte regi Dauid, sicut et in hoc Regum libro posite sunt, ita et ibi similia dicuntur; sicut est illud: Iuraui Dauid seruo meo, Usque in eternum preparabo semen tuum, etc. Illud uero quod dicit: Si quis inique aliquid gesserit, arguam eum in uirga uirorum et in plagis filiorum hominum; misericordiam autem meam non auferam ab eo, sicut abstuli a Saul, quem amoui a facie mea; non dixit, Ab eis, sed dixit Ab eo, non enim Christi ipsius, qui est caput Ecclesie, possunt inueniri ulla peccata, que opus esset humana correptione  seruata misericordia diuinitus cerceri, sed in eius corpore ac membris, quod populus eius est. Illud uero quod locutus est Deus per Nathan ad Dauid nullo modo pretermittendum est, ubi ait: Et ponam locum populo meo Isrel, et plantabo illum, et inhabitabit seorsum, et non sollicitus erit ultra, et non apponet filius iniquitatis humiliare eum sicut ab initio, a diebus quibus constitui iudices super populum meum Isrel. Hoc tam magnum bonum quisquis in hoc seculo et in hac terra sperat, insipienter facit. An quispiam putabit in pace regis Salomonis id esse completum? Pacem quippe illam Scriptura in umbra futuri excellenti predicatione commendat. Sed huic suspicioni uigilanter occursum est, cum, posteaquam dictum est: Et non apponet filius iniquitatis humiliare eum, continuo subiunctum est, sicut ab initio a diebus quibus constitui iudices super populum meum Isrel. Iudices namque priusquam reges ibi esse cepissent, super populum illum fuerant constituti, ex quo terram  promissionis accepit; et utique humiliabat eum filius iniquitatis, id est, hostis alienigena per interualla temporum, quibus leguntur pacem alternasse cum bellis, et inueniuntur illic pacis tempora prolixiora, quam Salomon habuit, qui quadraginta regnauit annos; nam sub eo iudice, qui est appellatus Aoth. octoginta pacis anni fuerunt. Absit ergo ut Salomonis tempora in hac promissione predicta esse credantur, multo minus cuiuslibet regis alterius; non enim quisquam eorum in tanta quanta ille pace regnauit, nec umquam omnino gens illa regnum tenuit, ut sollicita non fuerit ne hostibus subderetur, quia in tanta mutabilitate rerum humanarum nulli aliquando populo concessa est tanta securitas, ut huius uite hostiles non formidaret incursus. Locus ergo iste qui promittitur tam pacate ac secure habitationis, eternus est, eternisque debetur in illa Hierusalem libera, ubi erit ueraciter populus Isrel; hoc enim nomen interpretatur uidens Deum, cuius premii desiderio pia per fidem uita in hac erumnosa peregrinatione  ducenda est.

Nuntiante uerba hec Nathan ad Dauid: Ingressus est rex Dauid, et sedit coram Domino. Quid in hac sessione intelligendum est, nisi quia sedit in conspectu Domini, siue ubi erat arca testamenti per quam iam secretior et commendatior presentia quedam Domini accipi potest; siue quia oraturus sedit, quod non fit recte nisi in conspectu Dei, hoc est, in intimis cordis? Potest enim sic accipi quod dictum est. Ante Dominum, ubi nullus esset hominum qui audiret orantem. Siue ergo propter arcam testamenti, siue propter secretum remotis arbitris, siue propter intimum cordis, ubi erat orantis affectus, conuenienter dictum est: Sedit ante Dominum, nisi forte quod sedens orauit, hoc monet, cum et sanctus Elias hoc fecerit, quando pluuiam orando impetrauit. Quibus admonemur exemplis non esse prescriptum quomodo corpus constituatur ad orandum, dum animus Deo presens peragat intentionem  suam; nam et stantes oramus, sicut scriptum est: Publicanus autem de longe stabat . Et fixis genibus, sicut in Actibus Apostolorum legimus . Et sedentes, ut ecce Dauid et Elias. Nisi autem etiam iacentes oraremus, non scriptum esset in psalmis: Lauabo per singulas noctes lectum meum, lacrymis meis stratum meum rigabo : cum enim quisque orationem querit, collocat membra, sicut ei occurrerit, pro tempore positi corporis ad mouendum animum; cum autem non querit, sed infertur appetitus orandi, et aliquid repente uenit in mentem quo supplicandi moueatur affectus, gemitibus inenarrabilibus, quocumque modo inuenerit hominem, non est utique differenda oratio, ut queramus quo secedamus, aut ubi stemus, aut ubi prosternamur; gignit enim sibi mentis intentio solitudinem, et sepe etiam obliuiscitur se, uel quam celi partem, uel in qua positione corporis membra illud tempus inuenerit.

Fecit quoque Dauid sibi nomen, cum reuerteretur  capta Syria in ualle Salinarum, cesis centum uiginti millia [uulg., decem et octo mill.]. Quid per percussam multitudinem a Dauid in Salinarum ualle signatur, nisi quia Redemptor noster suo uidelicet discretionis examine, in his qui de illo praua sentiunt, stultitiam immoderati saporis exstinguit?

uI. De iniuria Ammonitarum in legatos Dauid. Cap. X.---Factum est post hec, ut moreretur rex filiorum Ammon, et regnaret Annon filius eius pro eo. Dixitque Dauid: Faciam misericordiam cum Annon filio Noas, sicut fecit pater eius mecum misericordiam. Misit ergo Dauid consolans eum per seruos suos super patris interitu. Cum autem uenissent serui Dauid in terram filiorum Ammon, dixerunt principes filiorum Ammon ad Annon dominum suum: Putas quod propter honorem patris tui Dauid miserit ad te consolatores, et non potius ut inuestigaret et exploraret ciuitatem, et euerteret eam, misit seruos suos Dauid  ad te? Tulit itaque Annon seruos Dauid, rasitque dimidiam partem barbe eorum, et precidit uestes eorum medias usque ad nates, et dimisit eos. Quod cum nuntiatum fuisset, Dauid misit in occursum eorum, erant enim uiri confusi turpiter ualde. Et mandauit eis Dauid: Manete in Iericho donec crescat barba uestra, et tunc reuertimini. Sicut enim Annon rex Ammon seruos Dauid ad se missos deturpauit, atque ludibriter fedatos ad eumdem Dauid remisit, ita et diabolus princeps huius mundi plerosque religiosos per subrepentia uitia deturpare consueuit. Qui dum eorum latentia mala in aperta et flagitiosa perpetrataque luxuria detegit, quasi eorum indumentis usque ad nates abscissis, nudos a dignitate castitatis relinquit; et dum pristinam eorum fortitudinem eripit, uelut barbam radit, quos tamen uerus Dauid, Dominus scilicet et Saluator noster, clementi respectu a penitentie indulgentia non exclusit, quos et in Iericho, hoc est, sub anathemate penitentie residere iubet, donec sacramenta spiritalia et fortitudinem  mentis, que peccando perdiderunt, satisfaciendo recipiant, et sic demum in conspectu eius stare ualeant.

uII. De adulterio Dauid. Cap. XI.---Factum est autem, dum surgeret Dauid de strato suo post meridiem, et deambularet in solario domus regie, uidit mulierem se lauantem, mittensque tulit eam, et dormiuit cum ea, et concepit; cumque cognouisset Dauid, misit ad Ioab dicens: Mitte ad me Uriam Etheum. ueniens Urias ad Dauid, misit epistolam Dauid per Uriam ad Ioab, ut poneret Uriam ubi fortissimum prelium esset, fecitque Ioab ita, et mortuus est Urias Etheus. Plerumque quedam res per historiam uirtus est, per significationem culpa; sicut aliquando res gesta in causa facta damnatio est, in scripto autem prophetia uirtutis, quod utrumque citius ostendimus, cum huius sacre Scripture testimonium ad utraque approbanda ad medium deducimus. Quis namque audiens non solum fidelium, sed  etiam infidelium, non omnimodis detestetur, quod Dauid in solario deambulans, Bersabee Urie concupiuit uxorem? Quem tamen a prelio reuertentem ire ad domum admonet, pedes lauare; qui protinus respondit, dicens: Arca Domini sub pellibus est, et ego in domo mea requiescam? Quem Dauid ad mensam propriam suscepit, eique epistolas per quas mori debeat, tradidit. Cuius Dauid in solario deambulans, typum tenuit, nisi eius de quo scriptum est: In sole posuit tabernaculum suum ? Ecquid est Bersabee ad se producere, nisi legem littere carnali populo coniunctam, spiritali sibi intellectu sociare? Bersabee enim Puteus septimus dicitur, quia nimirum per cognitionem legis infusione spiritalis gratie perfecta nobis sapientia ministratur. Quem uero Urias, nisi Iudaicum populum signat, cuius nomen interpretatum dicitur: Lux mea Dominus. Iudaicus autem populus, quia de accepta legis scientia extollitur, quasi de Dei luce gloriatur. Sed huic Dauid uxorem abstulit, sibique  coniunxit, quia uidelicet manu fortis, quod Dauid dicitur, in carne Redemptor noster apparens dum spiritaliter loqui legem innotuit, per hoc quod iuxta litteram tenebatur, hanc a Iudaico populo extraneam monstrauit, sibique coniunxit, quia semper illam predicando declarauit. Uriam tamen ad domum Dauid ire admonet, pedes lauare, quia incarnatus Dominus ueniens Iudaico populo precipit ut ad conscientiam redeat, et sordes operum fletibus tergat, ut spiritaliter mandata legis intelligat, ut post tantam duritiam preceptorum fontem baptismatis inueniens, ad aquam post laborem decurrat. Sed Urias, qui arcam Domini esse sub pellibus meminit, respondit quod domum suam intrare non possit. Ac si Iudaicus populus dicat: Ego mandata Dei in sacrificiis carnalibus uideo, et redire ad conscientiam per spiritalem intelligentiam non requiro; quasi enim arcam sub pellibus dicit esse, quia preceptis  Dei non nisi adhibendum ministerium sacrificii carnalis intelligit. Hunc tamen etiam redire ad domum nolentem Dauid ad mensam uocat, quia quamuis Iudaicus populus ad conscientiam reuerti contemnat, ei tamen Redemptor ueniens mandata spiritalia predicat dicens: Si crederetis Moysi, crederetis forsitan et mihi; de me enim ille scripsit. Legem itaque Iudaicus populus tenet, que eius diuinitatem loquitur, cui idem populus credere dedignatur. Unde et Urias ad Ioab cum epistolis ex quibus occidi debeat mittitur, quia idem ipse Iudaicus populus legem portat, qua conuincente moriatur; dum enim mandata legis retinens implere nititur, ipse nimirum defert iudicium unde damnetur. Quid ergo perfecto isto Dauid scelestius, quid Uria mundius dici potest? Sed rursus per mysterium quid Dauid sacratius, quid Uria infidelius inuenitur, quando et ille per uite culpam prophetie signat innocentiam, et iste per uite innocentiam, in prophetia exprimit culpam? uirtus namque sacri  eloquii sic transacta narrat, ut uentura exprimat; sic in facta re approbat, ut in mysterio contradicat; sic gesta damnat, ut hec mystice gerenda persuadeat. Ad hoc in Scriptura sacra uirorum talium, id est, Dauid et Petri, peccata sunt indita, ut cautela minorum sit ruina maiorum. Ad hoc uero utrorumque illic etiam penitentia insinuatur et uenia, ut spes pereuntium sit recuperatio perditorum. De statu ergo suo Dauid cadente nemo superbiat; de lapsu etiam suo Dauid surgente nemo desperet. Ecce quam mirabiliter Scriptura sacra eodem uerbo superbos premit quo humiles leuat, unamquamque rem gestam retulit, et diuerso modo; superbos quidem ad humilitatis formidinem, humiles uero ad fiduciam reuocauit. O inestimabile noui generis medicamentum, quod uno eodemque ordine positum, et premendo tumentia exsiccat, et subleuando arentia infundit! De maiorum nos lapsu terruit, sed de reparatione roborauit. Sic quippe semper,  sic nos diuine dispensationis misericordia et superbientes reprimit, et ne ad desperationem corruamus fulcit. Sed quia exigente causa Dauid ad medium deducto tanti facinoris memoriam fecimus, lectoris fortasse animus mouetur, cur omnipotens Deus eos quos in perpetuum elegit, quos ad donorum quoque spiritalium culmen assumpsit, illesos a corporalibus uitiis non custodit. Unde quia satis fieri citius credimus, breuiter respondemus, nonnulli enim percepto dono uirtutum per impensam gratiam bonorum operum in superbie uitium cadunt, sed tamen quomodo ceciderint non agnoscunt. Proinde contra eos hostis antiquus, qui iam interius dominatur, exterius etiam seuire permittitur, ut qui in cogitatione elati sunt, per carnis luxuriam prosternantur. Scimus autem quia aliquando minus est in corporis corruptione cadere, quam cogitatione tacita ex deliberata elatione peccare. Sed cum minus turpis superbia creditur, minus uitatur, luxuriam  uero eo magis erubescunt homines, quo simul omnes turpem nouerunt. Unde fit plerumque ut nonnulli per superbiam in luxuriam corruentes, ex aperto casu malum culpe latentis erubescant, et tunc etiam maiora corrigunt, cum prostrati in minimis grauius confunduntur; reos enim se inter minora conspiciunt, qui se liberos inter grauiora crediderant; pia enim Domini dispensatione laxatus nonnumquam malignus spiritus de culpa ad culpam trahit; et dum plus percutit, inde eum quem ceperat amittit; atque unde uicisse cernitur, inde superatur. Considerare libet, intra munitum gratie sinum quanto Deus misericordie fauore nos continet. Ecce qui de uirtute se extollit, per uitium ad humilitatem redit, et qui de acceptis uirtutibus extollitur, non gladio, sed  medicamento uulneratur; quid est enim uirtus, nisi medicamentum? et quid uitium, nisi uulnus? Quia ergo nos de medicamento uulnus facimus, facit ille de uulnere  medicamentum, ut qui uirtute percutimur, uitio curemur. Nos namque uirtutum dona retorquemus in usum uitiorum, ille illecebras assumit in arce uirtutum, et salutis statum percutit, ut seruet: ut qui humilitatem curantis fugimus, saluti cedentis hereamus. Sed inter hec sciendum quod plerique hominum, quo in multis corruunt, arctius ligantur; cumque eos antiquus hostis ex uno uitio percutit ut concidant, ex alio quoque ligat ne surgant. Consideret itaque homo cum quo aduersario bellum gerat, et si iam in se aliquid deliquisse perpendit, saltem per culpam pertrahi ad culpam pertimescat, ut studiose uitentur uulnera quibus frequenter interficitur: quia ualde rarum est quod hostis noster electorum salutem etiam uulneribus seruet; erudiendos enim, sicut diximus, electos suos Dominus sepe tentatori subiicit, sicut post paradisi claustra, post tertia celi secreta, ne reuelationum magnitudine Paulus extolli potuisset, ei Satane angelus datus est: sed, ut prefati sumus, ipsa hac tentatione  disponitur ut qui elati perire poterant, humiliati a perditione seruentur. Secreto ergo dispensationis ordine, unde seuire permittitur iniquitas diaboli, inde pie perficitur benignitas Dei: quia aduersarius noster inde obtemperat nutibus superne gratie, unde exercet iram nequissime uoluntatis sue. His ita gestis, misit Dominus Nathan ad Dauid.

uIII. Nathan ad Dauid missus. Cap. XII.---Et ueniens Nathan proposuit similitudinem de diuite et paupere: unus habens oues et boues, alter tantummodo ouem unam; hanc unam ouem pauperi tulit diues. Audito hoc Dauid, indignatus ait aduersus hominem illum: uiuit Dominus, quia filius mortis est uir qui fecit hoc Dixit autem Nathan ad Dauid: Tu es ille uir. Et dixit Dauid ad Nathan: Peccaui Domino. Dixitque Nathan ad Dauid: Dominus quoque transtulit peccatum tuum: non morieris. Si peccatum Dauid tam detestabile Dominus transtulit, quid est quod omnia que de eodem peccato per prophetam  ei a Domino dicta sunt postmodum tolerauit? Sed proculdubio Dominus delictum sine ultione non deserit: aut enim ipse hoc homo in se penitens punit, aut hoc Deus cum homine uindicans percutit. Nequaquam igitur peccato parcit, quod nullatenus sine uindicta dimittit; sic enim Dauid audire post confessionem meruit, Dominus transtulit peccatum tuum; et tamen post cruciatibus afflictus ac fugiens, reatum culpe quod perpetrauerat exsoluit. Sic nos salutis unda a culpa primi parentis absoluit, sed tamen reatum eiusdem culpe diluentes, absoluti quoque adhuc carnaliter obimus, quia delicta nostra siue per nos siue semetipsum resecat, etiam cum relaxat; ab electis enim suis iniquitatum studet maculas temporali afflictione tergere, quas in perpetuum non uult uindicare. Quod uero dicit: Duo homines erant in ciuitate una, Urias et Dauid intelligitur. Et addisce personas. Pauperculi ouem meliorem dicit, hoc est, uxorem eius que adulterata  est, que de mensa eius uescebatur, et de calice eius potabat, et in gremio eius cubabat. Considera pauperem incentiua pietatis habere fulcimina, in diuitibus autem multa superbia. Apud pauperes uxor, et ancilla et ministra est, et procreat filios, et ipsa mater et nutrix est; apud diuites autem non est ita, sed cum generauerit filium, statim eum tradit foris, et pietatis insignia abscindit superbia. Erubescit fieri nutrix, que facta est mater. Ouis ergo in gremio eius cubabat. Auxit parabolam narratione pietatis. uenit ergo peregrinus homo ad regem illum. Quis itaque est peregrinus? Concupiscentia uidelicet. Ut ergo illius ostenderet castitatem, peregrinam concupiscentiam nominauit; numquam enim alienas nuptias dissipauit, neque iniquis conspexit oculis, sed percussus in illa muliere perdidit castitatem, quia paululum se reddiderat remissiorem securitate pacis. uenit peregrinus, iniqua et agrestis concupiscentia ad illum diuitem; uenit et ille, accepit non  de gregibus suis uel armentis, ut peregrino pararet epulas, sed misit et rapuit ouem pauperis, que in sinu eius cubabat, et de mensa edebat. Hec igitur cum audisset Dauid, iratus est ualde aduersus hominem illum, et dixit ad Nathan: uiuit Dominus, quoniam filius mortis est uir qui fecit hoc; ouem reddet in quadruplum, et ipse gladio punietur. O iudicii supereffluentem iustitiam! Non enim erat illa amoris fibra, ut iuste non diceret. Iubet quidem in quadruplum secundum legem, lex enim precepit furentem quadrupli restitutione uinciri; iste autem et legem est pretergressus. Iubet quidem et ipsum interimi, et in quadruplum obnoxium detineri. Prompsit itaque sententiam, et iudicium elimatum. Cum hoc audisset propheta, iactat omnem umbram imaginis, et in medium profert gladium, cum fiducia dicit: Tu es, rex, qui hoc opus fecisti. O sectura non gladio secans sensum doloris, sed compendio accusationis! Cum enim oportuit, occultauit narrationem: cum uero tempus inuenit, statim percussit et abscidit,  sine grandi plage uulnere, hoc solummodo dicens: Tu es, rex. At ille uelociter ad conscientiam rediens, tamquam fidelis et idoneus seruus, culpam simpliciter confitetur, et dicit: Peccaui Domino, et propheta respondit: Et Dominus transtulit peccatum tuum. uelox confessio, uelocior medicina. Facto peccauit, uerbo penituit. Annuit Deus, et correctio facta est; uulnus apparuit, et sanitas rediit. Sed non fuit his propheta contentus: nam post correctionem, post penitentiam, post peccatorum absolutionem, psalmum eam ob causam scripsit; ita ut etiam postere generationi fiat illius passio medicina, et illius naufragium sit aliis portus, et quibus ille uulneratus est et emendauit, alii in iisdem incidentibus ipsa possint uti medicina et emendatione sanari.

IX. De Dauid fugato per filium. Cap. Xu.---Fugiens Dauid Absalom filium suum, nudisque pedibus incedens, transgressus est torrentem Cedron, et cunctus  populus cum eo, et peruenerunt usque Baurim; et ecce egressus Semei, filius Gera, de cognatione domus Saul, mittens lapides maledicebat regem dicens: Egredere, egredere, uir sanguinum et uir Belial. Quisquis fidelium diuine gratie illustratione compungitur, et sancto desiderio de imis ad summa superne contemplationis penna festinat, hec gesta beati Dauid et aliorum sanctorum precedentium patrum, ubi aliquid iniuste perpessi sunt, ante mentis oculos ponat; atque in eis se imitatione exercendo proficiat, et quod in presenti titillat ex uitio, uel preteritorum malorum memoria reprimat, uel donorum precedentium consolatione restinguat, uel etiam imitatione, ut dictum est, patrum precedentium retundat, quod necesse est, ut, sicut proposuimus, exemplis euidentioribus approbemus. Ut enim unum de multis loquar, quatenus studiosus lector multa in uno intelligat, quisquis uerborum contumeliis pressus, cum uirtute patientiam seruare non sufficit, Dauid factum ad memoriam reducat. Qui cum a Semei  tot conuiciis urgeretur, et armati proceres ulcisci contenderent, ait: Quid mihi et uobis, filii Saruie? Dimittite eum, ut maledicat. Dominus enim precepit ei ut malediceret Dauid. Ecquis est qui audeat dicere quare sic fecit? Et paulo post: Dimittite eum, ut maledicat iuxta preceptum Domini, si forte respiciat Dominus afflictionem meam, et reddat mihi bonum pro maledictione hac hodierna. Quibus profecto uerbis indicat quia pro perpetrato Bersabee scelere, exsurgentem contra se filium, fugiens reduxit ad animum, malum quod perpetrauit, et contumeliosa uerba non tam conuicia quam adiutoria credidit, quibus se purgari sibique misereri posse iudicauit; tunc enim illata conuicia bene toleramus, cum in secreto mentis ad male perpetrata recurrimus; leue quippe uidebitur quod iniuria percutimur, dum in actione concipimus, quia peius est quod meremur, sicque fit ut potius contumeliis gratia quam ira debeatur, quarum interuentu  Deo iudice pena grauior declinari posse confiditur. Illud uero quid significet, quod parricida filius Absalon patrem insequens, primo pater eius declinans fugit ante faciem eius, securus de uictoria; qui aspiciebat impium perire, quem etiam fleuit magno luctu, et deplorauit exitum parricide; scribitur enim fugisse Dauid a facie bellantis aduersum se filii, et quoniam scriptum est de populo Hierusalem: Filios enutriui et exaltaui, ipsi autem contemnenter spreuerunt me ; filius ipsius significatur tropice, id est, populus Iudaicus, qui eum tradidit. Absalon autem, sicut quidam interpretantur, intelligitur Patris pax. Quod mirum uidetur in historia, quemadmodum patris pax possit intelligi, qui patrem bello persecutus est. Sed qui diligenter ad allegoriam intendunt, inspiciunt Absalon esse Hierusalem: quia etiam et ipsa, Pax interpretatur, a cuius facie Christus fugit, quando eam patiendo deserens in gentibus per fidem successit. Alii Absalon, Iudam traditorem accipiunt, quem tanta et tam miranda  patientia Christus pertulit tamquam bonum, cum eius cogitationes non ignoraret, cum adhibuit conuiuio, in quo corporis et sanguinis sui figuram discipulis commendauit, et tradidit. Quod denique et in ipsa traditione osculum accepit, bene intelligi Christum pacem exhibuisse traditori suo, quamuis ille tam scelerate cogitationis interno bello uastaretur. Et ideo Absalon Patris pax dicitur, quia pater habuit pacem, quam ille non habuit. Sed fortasse quis dicet: Si Dauid imaginem Christi gerebat, quomodo multas uxores habuisse et concubinas scribitur, cum has res Christus et horrescat et damnet? Hoc enim in prophetia fiebat; multe enim uxores Dauid multarum gentium et nationum imaginem indicabant, que per fidem Christi consortio iungerentur; concubine uero eius significant hereticorum Ecclesias, que sub Christi nominis titulo se manere gloriantur; sed quia propter carnalia lucra Christum sectantur, non coniuges, sed concubine uocantur. Denique  nunc reges si plures habeant uxores uel concubinas crimen est, quia iam transierunt figure, pro quibus uxorum uel concubinarum uenia concedebatur; at nunc quia figure transierunt, uenia nulla datur.

Percusso Absalon cum rediisset Dauid in Hierusalem, dixit Amase ut congregaret omnes uiros Iuda in diem tertium, et constitueret eum principem pro Ioab, qui moratus extra placitum, precepit Dauid Ioab et Abisai ut irent et apprehenderent Siba filium Bochri; cumque uenisset Ioab in Gabaon, Ioab tenuit manu dextra mentum Amase, quasi osculans eum, percussit eum in latere, et mortuus est. Quid est quod Ioab Amase mentum manu dextra tenuit, et sinistram ad gladium latenter mittens, eius uiscera effudit, nisi hoc quod patenter datur intelligi? dextra namque manu tenere, est quasi ex benignitate blandiri; sed sinistram ad gladium mittit, qui latenter ex malitia percutit.

X. Canticum Dauid. Cap. XXII.---Sequitur psalmus XuII. Et merito queritur cur solus iste psalmus  in libris Regum reperiatur conscriptus. Nec immerito psalmus iste in Regum libris solus inuenitur, quia regnum illud significat ubi aduersarium non habebimus; titulus enim eius est: In die qua eripuit eum Dominus de manu inimicorum eius, et de manu Saul; quis enim figuratur in Dauid, nisi ille qui uenit secundum carnem ex semine Dauid? Qui utique in corpore suo, quod est Ecclesia, adhuc patitur inimicos, unde illi persecutori, quem uoce prostrauit, et in suum corpus traiiciens quodammodo manducauit, insonuit de celo: Saule, Saule, quid me persequeris ? Quando autem meretur eripi hoc corpus de manu inimicorum eius, nisi cum illa nouissima inimica destruetur mors, ut perueniatur ad regnum Dei?

Diligam te, Domine, uirtus mea. Diligam te, Domine, per quem fortis sum.

Domine, firmamentum meum, et refugium meum,  liberator meus. Domine, qui me firmasti, quia refugi ad te; refugi ad te, quia liberasti me.

Deus meus adiutor meus, et sperabo in eum. Deus meus qui mihi adiutorium prius uocationis tue prestitisti, ut sperare in te possim.

Protector meus, et cornu salutis mee, et liberator meus. Protector meus, quia non de me presumpsi, quasi erigens aduersum te cornu superbie; sed te ipsum cornu, hoc est, firmam celsitudinem salutis inueni, quod ut inuenirem redemisti me.

Laudans inuocabo Dominum, et ab inimicis meis saluus ero. Non meam gloriam, sed Domini querens, inuocabo Dominum; et non erit unde mihi noceant iniquitatis errores.

Circumdederunt me dolores mortis, hoc est dolores carnis.

Et torrentes iniquitatis conturbauerunt me. Turbe inique ad tempus commote uelut flumina pluuialia cito desitura, egerunt ut conturbarent me.

Dolores inferni circumdederunt me. In his qui me  circumdederunt ut perderent, erant dolores inuidie, qui mortem operantur, perducuntque ad infernum peccati.

Preuenerunt me laquei mortis. Preuenerunt me ut priores nocere uellent, quod eis postea redderetur. Tales autem homines capiunt in perditionem, quibus mala persuaserint iactatione iustitie, cuius non re, sed nomine aduersus gentes gloriantur. Et in pressura mea inuocaui Dominum, et ad Deum meum clamaui. Et exaudiuit de templo sancto suo uocem meam. Et exaudiuit de corde meo, in quo habitat, uocem meam.

Et clamor meus in conspectu eius. Et clamor meus, quem non in auribus hominum, sed coram ipso intus habeo, introiuit in aures eius.

Et commota est, et contremuit terra. Ita clarificato Filio, commoti sunt et contremuerunt peccatores.

Et fundamenta montium conturbata sunt. Et spes superborum, que in hoc fuerunt seculo, conturbate  sunt.

Et commota sunt, quoniam iratus est eis Dominus, ut scilicet iam fundamentum non haberet in cordibus hominum spes temporalium bonorum.

Ascendit fumus in ira eius. Ascendit lacrymosa deprecatio penitentium, cum cognouissent quid minetur Deus impiis.

Et ignis a facie eius exardescet. Et flagrantia caritatis post penitentiam de notitia eius exardescet.

Carbones succensi sunt ab eo. Quia iam mortui erant deserti ab igne boni desiderii ac luce iustitie, et frigidi tenebrosique remanserant, rursus accensi et illuminati reuixerunt.

Et inclinauit celum et descendit. Et humiliauit iustum ut descenderet ad hominum infirmitatem.

Et caligo sub pedibus eius. Caligo ei sub pedibus est, quia non ea claritate ab inferioribus cernitur, que in superioribus dominatur; impii enim, qui terrena sapiunt, caligine malitie sue non cognouerunt eum, terra enim sub pedibus eis, tamquam scabellum  pedum eius. Et ascendit super Cherubin, et uolauit. Cherubin quippe Plenitudo scientie dicitur. Proinde super plenitudinem scientie ascendisse et uolasse perhibetur, quia maiestatis eius celsitudinem scientia nulla comprehendit. uolauit ergo qui longe in altum ab intellectu nostro se rapuit, ut nemo ad Deum perueniret, nisi per caritatem: plenitudo enim legis caritas. Et cito se incomprehensibilem monstrauit dilectoribus suis, ne illum corporeis imaginationibus comprehendi arbitrarentur. Super Cherubin Dominus ascendit et uolauit, quia super plenitudinem scientie, que esse in hominibus potuit, incarnationis sue gloriam exaltare dignatus est; ut hoc eius uolare, sit potentie sue mysterium ab intellectu humano subducere; quantalibet enim plenitudine scientie uita spiritalium fulgeat, apprehendere non ualet quomodo factum sit ut qui exstitit conciperetur, et ante secula auctor hominum nasceretur  homo in fine seculorum, Deus caro, uerbum infans fieret. Unde et recte illic additur:

uolauit super pennas uentorum. Quia uidelicet transcendit omnes intellectus animarum. uento quippe animam figurari pro uelocitate sue cogitationis, non inconuenienter accipimus. Illa autem celeritas qua se incomprehensibilem esse monstrauit, super uirtutes animarum est, quibus se uelut pennis, eternis timoribus in auras libertatis extollunt.

Et posuit tenebras latibulum suum. Et posuit obscuritatem sacramentorum, et occultam spem in corde credentium, ubi lateret ipse non eos deserens: quia dum caligine nostre infirmitatis obscuramur, per ignorantiam nostram nobis absconditur, ne a nobis modo in eterna et firma claritate uideatur. In his etiam tenebris ubi per fidem adhuc ambulamus, non per speciem, quamdiu quod non uidemus speramus, per patientiam exspectamus. Quia uero auctor noster nobis in hoc exsilio deiectis, lucem sue uisionis abstulit, sese nostris oculis quasi in tenebrarum latibula  abscondit, quas nimirum cecitatis nostre tenebras cum studiose conspicimus, mentem ad lamenta reuocamus; flet enim cecitatem quam foris patitur, si humiliter meminit, quo de interiori lumine priuatur. Cumque tenebras quibus circumdatur respicit, per splendoris intima ardenti se desiderio affligit, omnique intentionis uisu semetipsam concutit, et supernam lucem quam condita deseruit, repulsa querit. Unde fit plerumque ut in ipsis piis fletibus illa interni gaudii claritas erumpat, et mens, que in corpore prius ceca iacuerat, ad inspectionem fulgoris intimi superius uegetata conualescat.

In circuitu eius tabernaculum eius. Conuersi tamen ad ipsum ambiunt, qui credunt ei, quia in medio ipsorum est, cum omnibus equaliter fauet, in quibus tamquam in tabernaculo habitat in hoc tempore.

Tenebrosa aqua in nubibus eris. Nec propterea quisquam in illa luce que futura est, cum ex fide ad speciem uenerimus, iam esse arbitretur, si Scripturas  recte intelligit; in prophetis enim atque in omnibus diuini uerbi predicatoribus doctrina obscura est, quia ante aduentum Domini dum occultis sacramentis grauidi in ministeriis mensam gestarent, intuentium oculi eorum intelligentia caligabant.

Pre fulgore in conspectu eius. In comparatione fulgoris, qui est in conspectu manifestationis eius.

Nubes ipsius transierunt. Predicatores uerbi eius non iam in Iudee finibus continentur, sed transierunt ad gentes, et uniuersa mundi spatia miraculorum claritate percurrunt.

Grando et carbones ignis. Obiurgationes figuratas, quibus uelut grandine corda dura tunduntur, si terra dura et mitis, id est pius animus exceperit, duritia grandinis in aquam, id est terror fulgurate et quasi congelate obiurgationis, in doctrinam satiantem resoluitur, igne autem caritatis accensa corda reuiscunt. Hec omnia in nubibus ipsius ad gentes transierunt, quia uidelicet sancti uiri corda audientium et terrentes feriunt, et blandientes infundunt;  nam, quemadmodum feriant propheta testatur dicens: uirtutem terribilium tuorum dicent, et magnitudinem tuam narrabunt . Et quemadmodum blandientes rigent, secutus adiunxit: Memoriam abundantie suauitatis tue eructabunt, et iustitia tua exsultabunt.

Et intonuit de celo Dominus. Et euangelica tuba de corde iusti sonuit.

Et Altissimus dedit uocem suam, ut haberemus eam, et in profundo rerum humanarum audiremus celestia.

Et emisit sagittas, et dissipauit eos. Et emisit euangelistas pennis uirtutum recta itinera transuolantes, non suis, sed eius a quo missi sunt, ut aliis essent odor uite in uitam, aliis odor mortis in mortem.

Et coruscationes multiplicauit, et conturbauit eos, et apparuerunt fontes aquarum. Et apparuerunt qui facti erant in predicantibus fontes aquarum, salientium in uitam eternam.

 Et reuelata sunt fundamenta orbis terrarum. Relati sunt prophete, qui non intelligebantur super quos edificaretur orbis terrarum credens Domino.

Ab increpatione tua, Domine. Clamantis, Appropinquabit super uos regnum Dei .

Ab inspiratione spiritus ire tue. Dicentis: Nisi penitentiam egeritis, omnes similiter moriemini .

Misit de summo et accepit me. uocando ex gentibus in hereditatem gloriosam Ecclesiam, non habentem maculam aut rugam .

Assumpsit me de multitudine aquarum. Assumpsit me de multitudine populorum.

Eruit me de inimicis meis fortissimis. Eruit me de inimicis meis, qui preualuerunt ad affligendam et ad peruertendam istam temporalem uitam meam.

Et ab his qui oderunt me, quoniam confortati sunt super me. Ab his qui oderunt me, quoniam confortati sunt super me, quamdiu sub ipsis sum ignorans Deum.

 Preuenerunt me in die afflictionis mee. Priores mihi nocuerunt in tempore, quo mortale et laboriosum corpus gero.

Et factus est Dominus firmamentum meum. Et quoniam amaritudine miseriarum firmamentum terrene uoluptatis contribulatum atque conuulsum est, factus est Dominus firmamentum meum.

Et eduxit me in latitudinem. Et quia carnales patiebar angustias, eduxit me in spiritalem fidei latitudinem.

Eruit me, quoniam uoluit me, quoniam uoluit me, antequam illum ego uellem.

Eruit me de inimicis meis potentissimis, qui mihi inuident iam uolenti eum.

Et ab his qui oderunt me, quia uolo eum.

Et retribuet mihi Dominus secundum iustitiam bone uoluntatis; qui prior prebuit misericordiam antequam haberem bonam uoluntatem.

Et secundum puritatem manuum mearum retribuet  mihi, et secundum puritatem factorum meorum retribuet mihi, qui tribuit mihi ut bene facerem, educendo me in latitudinem fidei.

Quia custodiui uias Domini, ut latitudinem bonorum operum, que per fidem sunt, longanimitas perseuerantie consequatur.

Nec impie gessi a Deo meo, quoniam omnia iudicia eius in conspectu meo sunt semper. Quoniam omnia iudicia eius, id est premia iustorum, et penas impiorum, et flagella corrigendorum, et tentationes probandorum, perseueranti contemplatione considero.

Et iustitias eius non repuli a me. Quod faciunt deficientes sub sarcina earum, et reuertentes ad uomitum suum.

Et ero immaculatus coram eo, et custodiam me ab iniquitate mea. Et retribuet me Dominus secundum iustitiam meam. Itaque non solum propter latitudinem fidei, que per dilectionem operatur, sed etiam propter longitudinem perseuerantie retribuet mihi  Dominus secundum iustitiam meam.

Et secundum puritatem manuum mearum retribuet mihi in conspectu oculorum eius. Non quod homines uident, sed in conspectu oculorum eius, quoniam que uidentur temporalia sunt, que autem non uidentur eterna sunt, quo pertinet altitudo spei.

Cum sancto sanctus eris. Est etiam occulta profunditas qua intelligeris, cum sancto sanctus eris, quia tu sanctificas.

Et cum uiro innocente innocens eris, quia nulli nocens, sed funiculis peccatorum suorum unusquisque constringitur.

Et cum electo electus eris, et ab eo quem eligis eligeris.

Et cum peruerso subuerteris, et cum peruerso uideris peruersus, ob quod eis non faues, peruersus esse uideris, quoniam dicunt: Non est recta uia Domini, et ipsorum uia non est recta. Quoniam tu populum  humilem saluum facies. Hoc autem peruersum uidetur peruersis, quod confitentes peccata sua saluos facis.

Et oculos superborum humiliabis. Ignorantes autem Dei iustitiam, et suam uolentes constituere, humiliabis.

Quoniam tu illuminas lucernam meam, Domine, quoniam non est nostrum lumen ex nobis, sed tu illuminabis lucernam meam, Domine.

Deus meus illuminabis tenebras meas. Nos enim in peccatis nostris tenebre sumus, sed Deus meus illuminabit tenebras meas. Quoniam a te eripiar a tentatione, quoniam non a me, sed a te eruar a tentatione.

Et in Deo meo transgrediar murum, et non in me, sed in Deo meo, transgrediar murum, quem inter homines et celestem Hierusalem peccata erexerunt.

Deus meus immaculata uia eius. Deus meus non uenit in homines, nisi mundauerint uiam fidei, qua ueniat ad eos, quia immaculata uia eius.

 Eloquia Domini igne examinata. Eloquia Domini igne examinationis probantur.

Protector est omnium sperantium in se et omnes qui non in se ipsis, sed in illo sperant, eadem tribulatione non consumuntur: spes enim sequitur fidem. Quoniam quis Deus preter Dominum cui seruimus?

Et quis Deus preter Dominum nostrum? Et quis Deus preter Dominum, quem post bonam seruitutem tamquam hereditatem sperantes filii possidebimus? Deus qui precinxit me uirtute. Deus qui precingit ut fortis sim, ne defluentes sinus cupiditatis impediant opera et gressus meos.

Et posuit immaculatam uiam meam, et posuit immaculatam uiam caritatis qua ad illum ueniam, sicut est immaculata uia fidei qua uenit ad me.

Qui perfecit pedes meos tamquam cerui . Qui perfecit amorem meum ad transcendenda spinosa et umbrosa implicamenta huius seculi. Ceruos,  spiritales uiros appellat, propter alacritatem uelocis cursus; robustorum enim mentes in Deo immobiliter fixe tanto aduersa queque despiciunt, quanto cernunt, quod contra precepta Conditoris excrescunt. Aeternitatis quoque premia prestolantes, uires ex aduersitatibus sumunt, quia, crescente pugna, gloriosiorem sibi non ambigunt manere uictoriam. Sic itaque electorum desideria dum premuntur, aduersitate proficiunt, sicut ignis flatu premitur ut crescat, et unde quasi exstingui cernitur, inde roboratur. In eo namque ostendimus quanta ad Deum cupiditate flagramus, si non solum ad eum per tranquilla et mollia, sed etiam per aspera et dura transimus. Bene ergo per psalmistam dicitur, Qui perfecit pedes meos tamquam cerui. Ceruus enim cum montium iuga conscendit, queque aspera, queque se obiiciunt sentibus illigata, dato saltu transgreditur, etiam absque ullo cursus sui obstaculo in superioribus eleuatur. Ita etiam electorum mentes que sibi in hoc mundo obsistere atque obuiare conspiciunt, contemplationis  saltu transcendunt, et more ceruorum, despectis terrenarum rerum sentibus, in superna se euehunt.

Et super excelsa statuit me, et super celestem habitationem figet intentionem meam, ut impleatur in omnem plenitudinem Dei.

Qui docet manus meas ad prelium, qui docet me operari ad superandos inimicos, qui nobis intercludere regna celestia conantur.

Et posuisti ut arcum ereum brachia mea, et posuisti infatigabilem intentionem bonorum operum.

Et dedisti mihi protectionem salutis tue, et dextera tua suscepit me, id est fauor gratie suscepit me.

Et disciplina tua direxit me in finem. Et correctio tua me deuiare non sinens direxit, ut quidquid ago, in eum finem referam qui coheret mihi.

Et disciplina tua, ipsa me docebit, et eadem correctio tua ipsa me docebit peruenire, quo direxit.

 Dilatasti gressus meos subtus me; nec impedient carnales angustie, quoniam latam fecisti caritatem meam operantem hilariter, etiam de ipsis, que subter me sunt, mortalibus rebus et membris. Et non sunt infirmata uestigia mea. Et non sunt infirmata siue itinera mea, siue signa, que impressi ad imitandum sequentibus.

Persequar inimicos meos et comprimam illos. Persequar affectus carnales meos ne ab eis comprehendar; sed apprehendam illos ut absumantur.

Et non conuertar donec deficiant. Et ab ista intentione non conuertar ad quietem, donec deficiant qui obstrepunt mihi.

Et confringam illos, nec poterunt stare; confringam illos, nec durabunt aduersum me.

Cadent sub pedes meos; dilectos illis preponam amores quibus ambulo in eternum.

Et precinxisti me uirtute ad bellum; et constrinxisti fluentia desideria carnis mee uirtute, ne in tali pugna  prepedirer.

Supplantasti insurgentes in me subter me; decipi fecisti eos qui me insequebantur, ut subter me fierent, qui super me esse cupiebant.

Et inimicos meos dedisti mihi dorsum; et inimicos meos conuertisti et dorsum mihi eos fecisti esse, id est, ut sequerentur me. Et odio habentes me disperdidisti; alios autem eorum qui in odio perdurarunt disperdidisti.

Clamabunt, nec erit qui saluum faciat. Quis enim saluos faceret, quos tu non faceres?

Ad Dominum nec exaudiet eos; nec ad quemlibet, sed ad Dominum clamauerunt, nec exauditione dignos iudicauit, non recedentes a malitia sua.

Et comminuam illos ut puluerem iuxta faciem uenti; et comminuam illos, aridi enim sunt non recipientes imbrem misericordie Dei: ut elati et inflati superbia, a spe firma et inconcussa, tamquam terre soliditate et stabilitate rapiantur.

Ut lutum platearum delebo eos. Per latas, quas multi  ambulant, uias perditionis, luxuriantes et lubricos delebo eos.

Erues me de contradictionibus populi; erues me de contradictionibus eorum qui dixerunt: Si dimiserimus eum uiuum, seculum post illum abit.

Constitues me in caput gentium. Populus quem non cognoui, seruiet mihi; populus gentium quem corporali presentia non uisitaui, seruiuit mihi, neque oculis me uidit; sed recipiens predicatores meos, in obauditu auris obaudiuit mihi.

Filii alieni mentiti sunt mihi; filii non mei dicendi, sed potius alieni, quibus recte dicebatur: uos a patre diabolo estis, mentiti sunt mihi.

Filii alieni inueterati sunt, et claudicauerunt a semitis suis; et tamquam uno pede debiles, quia uetus tenentes, nouum respuerunt. Filii alieni, quibus, ut renouarentur, nouum Testamentum attuli, in ueteri homine remanserunt. Claudi effecti sunt etiam in ipsa ueteri lege, potius suas traditiones sequentes quam  Dei; calumniabantur enim de manibus non lotis, quibus tales erant semite, quasi ipsi fererant, et consuetudinem tribuerant, errando ab itinere preceptorum Dei.

uiuit Dominus et benedictus Deus meus. Secundum carnem autem sapere, mors est, uiuit Dominus et benedictus Deus meus. Et exaltetur Deus salutis mee, et non terrena consuetudine de Deo salutis mee sentiam, sed eternam ipsam salutem in excelso de illo sperem. Deus, qui das uindictas mihi; Deus, qui uindicas me, subdendo sub me populos.

Liberator meus de inimicis meis iracundis. Clamantibus: Crucifige, crucifige. Ab insurgentibus in me exaltabis me. Ab insurgentibus in me Iudeis exaltabis me, resurgentem a morte. A uiro iniquo eripe me; a regno eorum iniquo erues.

Propterea confitebor tibi in generationibus, Domine. Propterea per me tibi confitebuntur gentes, Domine.  Et nomini tuo psallam, et latius innotesces bonis operibus meis.

Magnificans salutes regis ipsius. Deus qui magnificat, ut amabiles faciat salutes, quas eius Filius dat credentibus.

Et faciens misericordiam Christo suo. Deus qui facit misericordiam Christo suo. Dauid, et semini eius usque in seculum. Ipsi liberatori manu potenti, qui uicit hunc mundum, et eos quos credentes in Euangelio genuit in eternum. Quecumque in hoc psalmo dicta sunt, que ipsi Domino non proprie, id est, capiti Ecclesie congruere non possunt ad Ecclesiam referenda sunt; totus enim Christus hic loquitur, in quo sunt omnia membra eius. Hec autem sunt uerba nouissima, que dixit Dauid filius Isai. uerba nouissima Dauid non finienda dicit, sed perficienda; non consumenda, sed que cunctis fidelibus perfectionis plenitudinem conferant. Spiritus Domini locutus est super me, et sermo eius per linguam meam. Spiritum Domini Spiritum sanctum dicit; sermo Dei. Christus  Filius Dei accipitur; ipse est enim Christus Dei Iacob.

Preuaricatores autem quasi spine euellentur uniuersi. Preuaricatores Iudei atque heretici, uelut spine de Ecclesia, que est terra uiuentium, euulsi, atque incendio combusti eterno peribunt. Hec nomina fortium Dauid; sedens in cathedra sapientissimus, princeps inter tres. Ipse est quasi tenerrimus ligni uermiculus, qui octingentos interfecit impetu uno. Non Iesbaa, ut quidam putant, sed ipse Dauid est dictus quasi tenerrimus ligni uermiculus, per quod uirtus simul bellica et modesta uiri designatur ciuilitas; quia uidelicet sicut ligni uermiculus, tener quidem et fragilis toto suo corpore, nec non et permodicus apparet, nichilominus tamen fortissimum robur exedens consumit, et corrosum reddit, unde et a terendo ligna teredonis nomen habet; sic ille affabilis omnibus domi et quietus atque humilis uidebatur, et in certamine publico robustum se ac intolerabilem hostibus exhibebat. Absurdum non est ut ii tres fortissimi  Dauid, et Eleazar, et Sama, intelligantur Trinitas, Deus Pater, et Filius, et Spiritus sanctus, ad quorum equalitatem ceteri fortissimi non peruenerunt.

XI. De siti Dauid. Cap. XuII.---Item ipse Dauid in prelio Philistinorum cum sitiens uersaretur in bello, et aquam quereret: Quis mihi potum dabit, ait, de lacu [cisterna, II Reg. XXIII] que est in Bethlehem? et ad portas erat iter cisterne, et Dauid interfusus hostibus, et media hostilium cinxerat septa castrorum; preciderunt tres uiri multitudinem aduersariorum, et hauserunt aquam de lacu qui erat in Bethlehem, et obtulerunt regi bibendam, sed rex noluit bibere, sed profudit illam Domino, dixitque: Non contingat mihi hoc facere, ut sanguinem uirorum qui abierunt, exanimis bibam. uicit ergo naturam, ut sitiens non biberet, et exemplum de se prebuit, quo omnis exercitus tolerare sitim disceret. Quod si altius uelis spectare et introspicere mysterium, sitiebat Dauid,  non aquam, que est in Bethlehem, sed oriundum in eadem Bethlehem ex uirgine Christum in spiritu preuidebat. Ergo uolebat bibere, non aquam fluminis, sed lauacrum ex latere Christi fluens: hoc est, non aquarum sitiebat elementum, sed sanguinem Christi. Unde etiam non bibit oblatam aquam, sed Domino fudit, significans se sitire sacrificium, non nature fluentum, sed illud sacrificium in quo esset remissio peccatorum: illum sitire fontem eternum, non qui periculis quereretur alienis, sed pericula atiena deleret. In hoc facto cogitandum summopere est quantum ad mores hominum pertinet ut qui se illicita meminit commisisse a quibusdam etiam licitis studeat abstinere, quatenus per hoc Conditori suo satisfaciat: ut qui commisit prohibita, a semetipso abscindere debeat etiam concessa, et se reprehendat in minimis, qui se meminit in maximis deliquisse. Lex certe ueteris Testamenti alienam uxorem concupisci  prohibet, regi uero fortia iubere militibus, uel aquam desiderare non penaliter uetat. Et cuncti nouimus quod Dauid concupiscentie mucrone transfixus, alienam uxorem et concupiuit et abstulit, cuius culpam digna uerbera sunt secuta, et malum, quod perpetrauit, per penitentie lamenta correxit. Qui cum longe post contra hostium cuneos se daret, aquam bibere ex cisterna ex desiderio uoluit, cuius electi milites inter cateruas aduersantium medias erumpentes, aquam quam desiderauerat, illesi detulerunt. Sed uir Domini flagellis eruditur, semetipsum protinus cum periculo militum aquam desiderasse reprehendit, eamque Domino fundens libauit, sicut hic scriptum est: Libauit eam Domino. In sacrificio quippe Domini aqua effusa conuersa est, quia culpam concupiscentie mactauit per penitentiam reprehensionis sue. Qui ergo quondam concupiscere alienam coniugem nequaquam timuit, postea etiam quia aquam concupisset, expauit: qui enim se illicita perpetrasse meminerat, contra semetipsum iam rigidus etiam a  licitis abstinebat. Ad hanc aquam hauriendam irruperunt tres fortes: Abisai frater Ioab, Asel et Banaias filius Ioiade. Iste Banaias percussit duos leones Moab, et ipse descendit et percussit leonem in media cisterna diebus niuis. Quomodo sit factum, Iosephus narrat apertius: quia uidelicet cisterna fuerit nimium profunda, que tempore hiemis cum essent omnia niuibus plena, ipsa quoque nimio niuium aggestu fuerit cequata; quam cum leo superueniens periculi nescius incidisset, ibidemque conclusus grandi rugitu clamaret, accurrebant homines uidere quid esset; et dum cum aliis ad tale spectaculum adueniret Banaias, desiliuit statim in cisternam, et aggressum mediis in niuibus percussit et interfecit leonem. Dehinc texitur catalogus uirorum fortium in figura sanctorum, qui fortitudine uirtutum boni operis et scientia diuine Trinitatis fulti, non tantummodo seipsos ab hostibus malignis defendunt, uerum infirmos quoslibet protegunt.

 XII. De peccato Dauid in populo numerando. Cap. XXIu.---Peccat post hec Dauid populum numerando. Precepit enim Dauid Ioab ut perambularet totum Isrel, et afferret populi numerum. Et hoc ideo Scriptura dicit: Quia furor Domini cepit irasci contra Isrel. Quid in hoc facto aliud demonstratur, nisi quia sic pro qualitatibus subditorum disponuntur acta regentium, ut sepe pro malo gregis etiam uiri boni delinquant in uita pastoris? Iste enim Deo attestante laudatus, iste supernorum mysteriorum conscius Dauid propheta, tumore repentine elationis inflatus, populum numerando peccauit, et tamen uindictam populus, Dauid peccante, suscepit. Cur hoc? quia uidelicet secundum meritum plebis disponuntur corda rectorum. Iustus uero iudex peccantis uitium ex ipsorum animaduersione corripuit, ex quorum causa peccauit. Sed quia ipse sua scilicet uoluntate superbiens,  a culpa alienus non fuit, uindictam culpe etiam ipse suscepit; nam ira seuiens que corporaliter populum perculit, rectorem quoque populi intimo cordis dolore prostrauit: certum uero est quod ita sibi inuicem et rectorum merita connectantur, et plebeium, ut sepe ex culpa pastorum, deterior fiat uita plebeium; et sepe ex merito plebeium mutetur uita pastorum. Sed quia rectores habent iudicem suum, magna cautela subditorum est, non temere uitam iudicare regentium, neque enim frustra per semetipsum Dominus es nummulariorum effudit, et cathedras uendentium columbas euertit, nimirum significans quia per magistros quidem uita iudicatur plebeium. sed per semetipsum facta examinat magistrorum; quamuis etiam subditorum uitia, que a magistris modo uel dissimulantur, uel iudicari nequeunt, eius proculdubio iudicio reseruantur. Igitur dum salua fide res agitur, uirtutis est meritum, si quidquid prioris est toleratur: debet tamen humiliter suggeri, si fortasse ualeat quod displicet emendari; sed curandum  summopere est, ne in superbiam transeat iustitie inordinata defensio; et dum rectitudo incaute diligitur, ipsa magistra rectitudinis humilitas amittatur; nec eum sibi preesse quisque despiciat, quem fortasse contingit ut in aliqua actione reprehendat, contra hunc tumorem superbie, subditorum mens ad custodium humilitatis edomatur, si infirmitas propria incessanter attenditur; nam uires nostras ueraciter examinare negligimus, et quia de nobis fortia credimus, idcirco eos qui nobis prelati sunt, districte iudicamus: quo enim nosmetipsos minus agnoscimus, eo illos quos reprehendere nitimur plus uidemus. Singula hec mala sunt que sepe a subditis in prelatos, sepe a prelatis in subditos committuntur, quia et subditos omnes ii qui presunt minus quam ipsi sunt sapientes arbitrantur; et rursum qui subiecti sunt rectorum suorum actiones iudicant; et si ipsos regimen tenere contingeret. se potuisse agere melius putant. Unde plerumque fit ut et rectores minus prudenter  ea que agenda sunt uideant, quia eorum oculos ipsa nebula elationis obscurat; et nonnumquam is qui subiectus est, hoc, cum prelatus fuerit, faciat, quod dudum fieri subiectus arguebat; et pro eo quod illa que iudicauerat perpetrat, saltem quia iudicauit erubescat. Igitur sicut prelatis curandum est ne eorum corda estimationis singularis sapientie locus superior extollat, ita subiectis prouidendum est ne sibi rectorum facta displiceant. Si autem magistrorum uita iure reprehenditur, oportet ut eos subditi etiam cum disciplina uenerentur. Sed hoc est solerter intuendum, ne aut quem uenerari necesse est imitari appetas, aut quem imitari despicis uenerari contemnas; subtilis etenim uia tenenda est, uia rectitudinis et humilitatis, ut sic reprehensibilia magistrorum facta displiceant, quatenus subditorum mens a seruanda magisterii reuerentia non recedat.



LIBER TERTIUS.


 I. De successione Salomonis. Cap. 1.---Senuit Dauid, ungiturque Salomon in regem super Isrel in Gion, ut impleretur in illo illa promissio que facta est ad Dauid: Non tu edificabis mihi domum, sed filius tuus qui egredietur de utero tuo. In quo quidem future rei imago facta est, in eo quod templum edificauit, et pacem habuit secundum nomen suum. Salomon quippe interpretatur Pacificus, ac per hoc illud uocabulum illi uerissime congruit per quem mediatorem ex inimicis, accepta remissione peccatorum, reconciliamur Deo. Etenim cum inimici essemus, reconciliati sumus Deo per mortem filii eius. Idem ipse est pacificus, ille qui fecit utraque unum et  medium parietem soluens inimicitias in carne sua, legemque mandatorum decretis euacuans, ut duos conderet in se unum nouum hominem, faciens pacem his qui longe et pacem his qui prope. Ipse in Euangelio dicit: Pacem meam do uobis, pacem relinquo uobis . His et aliis multis testimoniis Dominus Christus pacificus esse monstratur: nam id quod edificauit templum excellentissimum Domino, et ibi Christum significat, qui edificauit domum Deo in celestibus, non de lignis et lapidibus, sed de omnibus sanctis, hoc est fidelibus, quibus dicit Apostolus: Templum Dei sanctum est, quod estis uos . Tribus nominibus uocatum fuisse Salomonem  Scripture manifestissime docent: Pacificum, id est, Salomonem; et Ididam, id est, Dilectum Domini; et Celeth, id est, Ecclesiasten. Ecclesiastes autem Greco sermone appellatur, qui cetum, id est, ecclesiam congregat, quem nos nuncupare possumus concionatorem, qui loquitur ad populum, et sermo eius non specialiter ad unum, sed ad uniuersos generaliter dirigitur. Porro pacificus et dilectus Domini, ab eo quod in regno eius pax fuerit, et eum Dominus dilexerit, appellatus est. Nam et psalmus XLIu et LXXI Dilecti et Pacifici titulo prenotantur, qui tametsi ad prophetiam Christi et Ecclesie pertinentes, felicitatem et uires Salomonis excedant, tamen secundum historiam, super Salomonem conscripti sunt.

II. De sapientia collata Salomoni et iudicio eius. Cap. III.---Abiit itaque Salomon in Gabaon, et immolauit ibi holocaustum Domino, ubi apparuit ei Dominus per noctem, et exaudiuit deprecationem quam postulauit, deditque ei sapientiam et scientiam, in tantum ut  nullus ante similis illi fuerit nec post illum surrecturus sit. Post acceptam autem diuinitus sapientiam, mox turpium mulierum de causa iudicio tentatur. Ubi notandum quod postquam Dominus erroris nostri tenebras lucis sue cognitione illustrat, mox tentationis aculeo uisitando probat, quia et accedendo corda nostra ad uirtutes prouehit, et recedendo concuti tentatione permittit; si enim post uirtutum munera nulla tentatione concuteretur, hoc iam se habere animus ex se ipso gloriaretur. Ut ergo ea infirmitatis dona habeat, et infirmitatem suam humiliter agnoscat, per accessum gratie ad alta sustollitur, et per recessum quid ex se ipso sit probatur: quod bene nobis ex historia sacre huius lectionis innuitur, quia Salomon et diuinitus accepisse sapientiam, et tamen post acceptam eamdem sapientiam, meretricum statim pulsatus questione memoratur; mox enim ut gratiam tante reuelationis accepit, certamen turpium mulierum pertulit: quia nimirum cum  sepe mentem nostram concessis uirtutibus respectus intime claritas illuminat, hanc protinus lubrice cogitationes turbant: ut que subleuata immenso munere exsultat, etiam tentatione pulsata quid sit inueniat. Sic Elias et uisitatus desuper sermone celos aperuit, et tamen probatus subito infirmus per deserta fugiens nimium mulierem expauit. Sic Paulus ad tertium celum ducitur, paradisi penetrans secreta considerat; et tamen ad semetipsum rediens contra carnis bellum laborat, legem aliam in membris sustinet, cuius rei bello fatigari spiritus lege dolet. Et post dationem ergo muneris idcirco Deus hominem probat, quia et collato munere subleuat, et abstracto paululum ipsum sibi hominem monstrat. Quod eousque proculdubio patimur, donec de terra funditus et labe peccati ad promisse incorruptionis substantiam reformemur. In isto iudicio Salomonis, ubi primum habuisse iudicium inter duas mulieres describitur de pietate certantes, quarum in una dilectio ardebat, in altera simulatio subripiebat, Christi  figura fuit: ubi improba plebs, scilicet Synagoge, uel hereticorum, uere matris, hoc est Ecclesie filium appetebat; quem non ut reseruaret, sed reuera ut interimeret, cupiebat. Sed sicut gladio Salomonis dirimente, proprie matris gemitu iste uerus repertus est partus, ita et spiritu Iesu Christi docente, plerumque hi qui a matre seducti et capti sunt errore hereticorum, nonnumquam merentur pro semetipsis gementem recognoscere Ecclesiam matrem. Unde satis conuenienter apparet hanc mulierem hereticorum uel Synagoge figurasse impietatem; qui et suos nequiter nutriendo interimunt, et alienos quousque perdant illiciendo persuadent. Moraliter uero in hac sententia quid aliud per matres lactentium, nisi doctorum ordo; quid uero per earum filios, nisi discipulorum persona signatur? Nam magistri nimirum uigilantes quidem scientia, sed uita dormientes, auditores suos quos per uigilias  predicationis nutriunt, dum quod dicunt facere negligunt, per somnum torporis occidunt; et negligendo opprimunt, quos alere uerborum lacte uidebantur. Unde plerumque dum ipsi reprehensibiliter uiuunt, et habere discipulos uite laudabilis nequeunt, alienos sibi attrahere conantur: quatenus dum bonos se habere sequaces ostendunt, apud iudicia hominum excusent mala que agunt, et quasi subditorum uitam mortifera negligentia tegant, unde et illic mulier que filium exstinxit proprium, quesiuit alienum; sed tamen ueram matrem Salomon inuenit, quia uidelicet cuius fructus uiuat, uel cuius intereat, in extremo examine ira districti iudicis demonstrat. Ubi et illud solerter est intuendum, quod uiuens filius prius diuidi precipitur, ut soli postmodum matri reddatur: quia in hac uita quasi partiri conceditur uita discipuli, dum ex illa nonnumquam alter apud Deum meritum, alter apud homines laudem habere permittitur. Sed falsa mater eum quem non genuit, occidi non metuit, quia arrogantes magistri et caritatis  ignari, si plenissimum nomen laudis ex alienis discipulis consequi nequeunt, eorum uitam crudeliter insequuntur; inuidie enim face succensi, nolunt aliis uiuere, quos se conspiciunt non posse possidere; unde et illic peruersa mulier clamat: Nec meus sit, nec istius; ut enim diximus, quos sibi obsequi non uident ad gloriam temporalem, eos aliis inuident uiuere per ueritatem. uera autem mater satagit ut eius filius saltem apud extraneam sit et uiuat, quia concedunt ueraces magistri discipulos, ut ex eorum discipulis alii quidem magisterii laudem habeant, si tamen integritatem uite iidem discipuli non amittant, per que pietatis uiscera uera mater agnoscitur: quia omne magisterium in examine caritatis approbatur, et sola tantum recipere meruit, que quasi totum concessit: quia fideles prepositi pro eo quod ex bonis discipulis suis, non solum aliis laudem non inuident, sed utilitatem eis etiam prouectius exorant ipsi, et integros et uiuentes  filios recipiunt, quando in superno examine ex eorum uita perfecte retributionis gaudia consequuntur.

III. De parabolis, carminibus et disputationibus Salomonis. Cap. Iu.---Locutusque est Salomon tria millia parabolas, et fuerunt carmina eius quinque millia. Quid enim per tria millia parabolas, nisi plenitudo fidei in lege et Euangeliis a Christo tradita designatur? Que dum tota multipliciter per allegorie sensum sub mysterio Trinitatis disseritur, quasi tria millia parabole nuncupantur. Carmina eius quinque millia, pro quinque sensibus corporis intelliguntur, quos qui in diuersis uirtutibus bene egerit beatus est, et per eos quasi quinque millia carmina Domino canit. Disputauit autem Salomon a cedro usque ad hyssopum. Cedri nomine, celsitudo gratie in electis accipitur, sicut et propheta testatur, dicens: Iustus ut palma florebit, et sicut cedrus que est in Libano monte . Hyssopus autem herba est humilis saxo herens, qua signatur humilitas Christi. Redemptor  quippe noster a cedro usque ad hyssopum disputauit, quia ab excellentia glorie celi usque ad carnis humilitatem descendendo peruenit, siquidem et cedri nomine prauorum superba elatio designatur, sicut per Dauid dicitur: uox Domini confringentis cedros . A cedro itaque Christus usque ad hyssopum disputat, quia ipse prauorum corda et humilium iudicat. Super ligna autem disputauit, dum in cruce pependit: tunc enim in cedro seculi arrogantiam inclinauit, quam etiam ad hyssopi humilitatem, id est, usque ad crucis stultitiam ac contemptibilem fidem deduxit.

Iu. Quomodo Hiram Salomonem in opere templi iuuet. Cap. u.---Sequitur dehinc historia quando Salomon edificaturus domum Domino quesierit auxilium ab Hiram rege Tyri, qui erat amicus Dauid omni tempore, et cum ipso Salomone, postquam regno potitus est, pacem habere iam ceperat, promptumque  mox ad adiuuandum se omnibus eius inuenerit animum, ita ut artifices illi et ligna et aurum, prout opus habebat, dederit, cuius beneficii gratia Salomon ei per annos singulos plurimos tritici et hordei coros, in cibum domui eius dabat. Nulli autem dubium quod Salomon qui interpretatur Pacificus, et ipso nomine et serenissimo regni sui statu, illum significet, de quo Isaias dixit: Multiplicabitur eius imperium, et pacis non erit finis . Hiram uero qui Latine dicitur uiuens excelse, credentes ex gentibus et uita simul cum fide gloriosos figuraliter exprimit. Neque aliquid prohibet quin Hiram, quia rex erat, regalique potentia Salomonem in edificio domus Domini iuuabat, conuersos ad fidem ipsos rerum dominos typice denuntiet, quorum ope constat Ecclesiam sepius adiutam ac nobiliter augmentatam, et eius hereticos, schismaticos et paganos, principalibus erectos esse decretis. Petit ergo Salomon in opere templi auxilium ab Hiram, quia cum ueniens in carne Dominus dilectam sibi domum, uidelicet  Ecclesiam edificare disponeret, non de Iudeis tantummodo, uerum etiam de gentibus adiutores operis elegit; nam de utroque populo ministros sermonis assumpsit. Misit Hiram Salomoni precisa de Libano ligna cedrina et abiegna, que in domum Domini ponerentur: quia conuersa gentilitas misit ad Dominum uiros quondam ad seculum claros, sed securi Dominice increpationis de monte sue superbie iam deiectos et humiliatos, qui ad normam euangelice ueritatis instituti, in edificio Ecclesie pro suo quique merito et tempore collocarentur. Misit etiam artifices, quia conuersos ad ueram sapientiam philosophos, qui gratia eruditionis populis quoque regendis iure preponerentur, Domino gentilitas obtulit: qualis ipsis apostolorum temporibus Dionysius Areopagita, qualis deinceps doctor suauissimus et fortissimus martyr Cyprianus, aliique quamplurimi. Misit et aurum, quod in eadem significatione accipitur, quia nimirum uiros sapientia et ingenio preclaros  ostendit; pro quibus oblationibus cuncta gentilitas a Domino dona exspectat gratie celestis, triticum uidelicet uerbi Dei, et oleum caritatis et unctionis, atque illuminationis Spiritus sancti. Conuenit apte rebus Ecclesie, quod auxilium operis sancti flagitans, ait ad Hiram Salomon:

Precipe igitur ut precidant mihi cedros de Libano, et serui mei sint cum seruis tuis. Serui quippe Hiram qui precidebant cedros Salomoni de Libano, doctores sunt electi de gentibus, quorum officii est, eos qui in hoc mundo rebus et gloria letabantur, a superbie fastu corrigendo sternere, atque ad hoc secundum sui Redemptoris eorum uota transferre, cum quibus uidelicet seruis erant et serui Salomonis, ac pariter memorato instabant operi: quia primi doctores ex gentibus necesse habebant ipsorum apostolorum, qui a Domino didicerunt eruditione in uerbo fidei institui, ne si absque magistris docere inciperent, magistri existerent erroris; idcirco etenim Salomon  seruos Hiram cedere sibi uoluit ligna de Libano, quia doctiores erant seruis suis ad cedendum; sed idcirco etiam seruos suos simul adesse uoluit, ut ostenderent cedentibus cuius mensure ligna fieri deberent. Cuius rei figura in promptu est, quia nimirum apostoli certius uerbum Euangelii, qui a Domino audire nouerunt, sed gentiles ab errore conuersi, atque ad ueritatem Euangelii transformati, melius ipsos gentium errores nouerant; et quo certius nouerunt, eo artificiosius hos expugnare atque euacuare didicerunt. Paulus quidem sacramentum Euangelii, quod per reuelationem didicerat, melius nouit, sed Dionysius melius reuincere poterat falsa ethnicorum dogmata, quorum cum erroribus syllogismos a puero et argumenta cuncta nouerat. Cui sensui conuenit apte quod sequitur: Scis enim quod non est in populo meo uir qui nouerit ligna cedere, sicut Sidonii. Non enim erat in populo Iudeorum, ubi Dominus corporaliter presens docebat, ullus uirorum  qui tam docte nosset refellere errores gentilium, quam ipsi ad fidem conuersi gentiles, et ex gentibus facti Christiani. Sidonii namque et Tyrii, quia gentilium fuerunt populi, merito in figura gentium accipiuntur.

u. Numerus cesorum, portantium onera, etc. Cap. uI.---Quod autem seruos suos Salomon noster in hoc opus miserit, in sequentibus mystico sermone designatur, cum dicitur: Elegitque Salomon operarios de omni Isrel, et erat indictio triginta millia uirorum, mittebatque eos in Libanum decem millia per menses singulos uicissim. ita ut duobus mensibus essent in domibus suis. Ubi primo notandum quod non frustra Salomon operarios de omni Isrel elegit, neque erat ulla portio populi, de qua non digni tanto opere uiri assumerentur: quia nimirum non nunc de una stirpe Aaron sacerdotes eligendi, sed de omni sunt Ecclesia querendi, qui edificare domum Domini, uel exemplo suo uel dicto sufficiant, et ubicumque inuenti fuerint mox in officium doctorum  absque ulla personarum acceptione promouendi; talesque cum ad erudiendos infideles atque in collegium Ecclesie uocandos ordinantur, quasi ad cedendas in Libano materias templi uiri strenui atque electi mittuntur. Equidem numerus, triginta millia, quo iidem ligni cesores censebantur, potest ad eorum figuram apte referri, qui in fide sancte Trinitatis sunt perfecti, quod doctoribus maxime congruit. uerum quia triginta ita erant ordinata, ut dena millia per menses singulos operi suo instarent, magis denarii numeri sacramentum perpendere debemus. Dena namque millia uirorum de Isrel ad cedenda ligna in opus domus Domini mittuntur, quia quicumque doctores atque insipientium eruditores sunt ordinandi, decem precepta legis, et ipsi per omnia obseruare, et auditoribus suis debent obseruando monstrare, sed et premia in celis futura que denario solent figurari, et ipsi sperare, et auditoribus suis speranda semper intimare.

 Terni autem menses, quorum distantia singulis erat lignorum cesoribus imposita, perfectionem trium uirtutum Euangelicarum typice denuntiant, eleemosyne uidelicet, orationis et ieiunii; cum enim dixisset Dominus in Euangelio: Attendite ne iustitiam uestram faciatis coram hominibus, ut uideamini ab eis; in prosecutione eiusdem sententie non aliud quam eleemosyne, orationis et ieiunii, fecit mentionem, que non ad hominum ostentationem, sed ad solam interni inspectoris essent gloriam facienda; alioquin a fructu eternitatis uacua manerent. Quibus uerbis aperte docuit omnes uirtutum fructus his tribus quasi ramis deuna caritatis radice prodeuntibus insinuari. Per eleemosynam namque comprehenduntur omnia que ad dilectionem proximi explemus, beneuole in fratres operantes, per orationem omnia quibus per internam compunctionem nostro Conditori coniungimur, per ieiunium omnia quibus nos a contagione uitiorum et illecebris seculi obseruamus,  ut libera mente et corpore casto dilectioni ualeamus inherere, et nostri Conditoris et proximi. Et isti sunt tres menses operariorum templi: nam quia mensis plenitudine dierum lunaris circuli perficitur, per illum plenitudo uirtutis cuiusque spiritalis ostenditur, in quo mens fidelium a Domino quotidiana illustratione quasi luna a sole respicitur. Unus uero mensis, quo ligna ad opus templi cedebantur, eleemosyna est, id est, opera misericordie, que erga salutem proximi et in unitatem sancte Ecclesie bene proficiendo proueniant, docendo, castigando, temporalia bona impendendo, uite exempla monstrando. Duo tamen reliqui menses, quibus in domibus suis manere, ac suis sunt necessitatibus uacare permissi, oratio est et ieiunium, quibus preter ea que erga necessitatem fratrum foris operamur, nostre salutis proprie curam intus conuersa ad Dominum mente gerimus; et quoniam illi solum perfecte uel sue uel fraterne salutis curam gerunt,  qui se intuitione diuine gratie humiliter subdunt, recte sequitur: Et Adoniram erat super huiusmodi indictione. Adoniram, qui Latine dicitur Dominus meus excelsus, quem melius quam ipsum nomine insinuat Dominum Saluatorem? Et tunc Adoniram operariis templi preponitur, ut sua prouisione rite ordinetur, quibus mensibus singuli ad operandum exeant, quibus denuo ad curandam domum suam redeant, cum Dominus et Saluator noster mentes sanctorum predicatorum sua familiarius illustratione informat ad discernendum quando oporteat edificandi Ecclesiam opus inire predicando, uel alia pietatis officia prestando, et quando rursum conueniat ad suam ipsorum conscientiam examinandam, quasi ad inspiciendam domum suam reuerti, et hanc orationibus ac ieiuniis superno inspectore ac uisitatore dignam reddere.

uI. De numero operariorum Templi. Cap. u.---Fuerunt itaque Salomoni septuaginta millia eorum qui onera portabant, et octoginta millia latomorum  in monte, absque prepositis qui preerant singulis operibus, numero trium millium trecentorum precipientium populo et his qui faciebant opus. Latomos dicit lapidum cesores. Idem autem lapidum cesores, quod et lignorum figurate designant, hoc est sanctos predicatores, qui mentes insipientium de labore uerbi Dei exercent, et eas ab ea qua inquinati sunt turpitudine ac deformitate transmutare contendunt, ac regulariter institutos unitati fidelium, edificio uidelicet domus Dei aptos reddere curant. Quod autem et ligna et lapides in monte ceduntur, et cesa ac preparata utraque materia ad montem domus Domini transfertur, patet sensus, quod omnes homines in monte superbie nati sumus, quia de preuaricatione primi hominis quam superbia fecit, originem carnis traximus. Quicumque autem gratia preordinati ad uitam excidimur, catechizando ad sacramenta fidei percipienda, de monte superbie ad montem domus Domini transferimur, qui eruti de  potestate tenebrarum ad arcem uirtutum, que est in unitate sancte Ecclesie peruenimus. Notandum autem quod iidem operarii ita erant distributi, ut pars in monte lapides cederet, pars item onera portaret. Diuersa namque sunt dona spiritus, et quidam maiorem dicendi ac proteruos arguendi constantiam habent, quidam mitiores ad consolandos pusillanimes et infirmos subleuandos existunt, quidam utriusque uirtutis munere prediti ad opus domus Domini conueniunt, quales fieri uoluit eos quibus loquitur Apostolus dicens: Corripite inquietos, consolamini pusillanimes, suscipite infirmos, patientes estote ad omnes . Prepositi autem qui preerant singulis operibus, ipsi sunt conditores sacre Scripture, quorum magisterio in omnibus erudimur, quomodo inscios docere, et contemptores corripere, quomodo nos inuicem onera nostra portare, ut impleamus legem Christi, conueniat. Quanto autem quisque plus in sustentandis proximorum necessitatibus, siue in castigandis eorum erratibus  laborat, tanto certiora in futuro premia, uel quietis animarum post mortem, uel beate corporum immortalitatis exspectat. Unde recte prefati operarii septuaginta millia et octoginta millia esse perhibentur: septuaginta uidelicet propter sabbatum animarum, septimus enim dies in sabbatum, id est, requiem consecratus est; octoginta, propter spem resurrectionis que octaua die, id est, post sabbatum in Domino precessit, et in nobis quoque octaua die simul et etate octaua futura speratur. Prepositi autem erant tria millia trecenti, propter fidem nimirum sancte Trinitatis, quam sancta nobis eloquia predicant. Quod uero pro tribus millibus trecentis prepositis, in libro Paralipomenon tria millia sexcenti sunt scripti, ad eamdem prorsus sublimium uirorum perfectionem respicit: nam quia in senario numero Dominus mundi ornatum compleuit, recte in eo perfecta bonorum opera solent figurari. Et quia sancta  Scriptura cum fide ueritatis et iustitie opera docet habenda, recte prepositi operum templi tria millia et sexcenti fuisse perhibentur. Nec pretereundum quod hec septuaginta et octoginta millia portantium onera et latomorum cum prepositis suis non fuerunt de Isrel, sed de proselytis, id est, aduenis qui morabantur inter eos. Scriptum namque est in libro Paralipomenon: Numerauit igitur Salomon omnes uiros proselytos qui erant in terra Isrel, post dinumerationem quam dinumerauit Dauid pater eius, et inuenti sunt centum quinquaginta millia, et tria millia sexcenti, fecitque eos septuaginta millia qui onera portarent, etc. . Proselyti autem uocabantur Grece, qui ex aliis nationibus progeniti, in fidem et consortium populi Dei, accepta circumcisione transierunt. Fuerunt itaque operarii domus Domini de filiis Isrel, fuerunt de proselytis, fuerunt de gentibus. De filiis uidelicet Isrel triginta millia, qui ad precidendas de Libano cedros missi sunt; de proselytis, isti de quibus locuti sumus, lapidum cesores;  de gentibus, ipse Hiram et serui eius, qui cum seruis Salomonis ligna cedebant de Libano. Omne igitur hominum genus per quos edificanda erat Ecclesia, in edificatione templi precessit. Iudei namque proselyti et gentiles conuersi ad ueritatem Euangelii, unam eamdemque Christi Ecclesiam, siue recte uiuendo, siue etiam docendo construunt.

uII. De lapidibus. Cap. u.---Precepitque rex ut tollerent lapides grandes, lapides pretiosos in fundamentum templi, et quadrarent eos. Fundamentum templi nullum est aliud intelligendum mystice, quam illud quod ostendit Paulus, dicens: Fundamentum enim aliud nemo potest ponere, preter id quod positum est, Christus iehsu . Qui propterea recte fundamentum domus Domini potest uocari, quia, sicut ait Petrus: Non est aliud sub celo datum hominibus nomen, in quo oporteat nos saluos fieri. In quod fundamentum lapides grandes et pretiosi ponuntur cum precipui factis ac sanctitate uiri familiari mentis  sanctitate suo adherent Conditori, ut quo firmius in illo spem suam ponunt, eo fortius aliorum uitam dirigere, quod est altitudinem portare sufficiant. Lapides ergo qui in fundamentum templi ad portandum edificium omne ponebantur, proprie sunt prophete et apostoli, qui uerbum et sacramenta ueritatis siue uisibiliter siue inuisibiliter ab ipsa Dei sapientia perceperunt. Unde et nobis qui corum uitam siue doctrinam studemus pro nostro modulo imitari, fundatos dicit Apostolus super fundamentum apostolorum et prophetarum. Sed et generaliter perfecti quique qui fideliter ipsi Domino adherere, et impositas sibi fratrum necessitates fortiter ferre didicerunt, hi possunt lapidibus grandibus ac pretiosis indicari; qui bene lapides primo quadrari, ac sic in fundamento poni iubentur; quadratum namque omne quocumque uertitur, fixum stare consueuit. Cui nimirum figure corda assimilantur doctorum, que ita in fidei firmitate consistere didicerunt, ut nulla occurrentium rerum aduersitate, nec ipsa etiam sua  morte a sui status rectitudine possint inclinari, quales uidelicet doctores Ecclesia non solum de Iudea, uerum etiam de gentibus perplures suscepit. Unde bene de lapidibus huiusmodi grandibus pretiosis et quadratis subditur:

Quos dolauerunt cementarii Salomonis et cementarii Hiram. Dolantur namque lapides pretiosi, cum electi quique precedentium sanctorum instructione et instantia, quidquid in se habent noxium et inane relinquunt, atque ante conspectum sui Conditoris, solam insite iustitie regulam, quasi stabilem quadrature formam ostendunt. Dolauerunt autem lapides non solum cementarii Salomonis, sed etiam cementarii Hiram: quia ex utroque populo fuerunt doctores sancte Ecclesie, immo tam sublimes ex utroque Dei populo fuerunt nonnulli, qui ipsorum quoque doctorum sublimium iure doctores existerent, et quasi quadrantes eos ad subleuandum domus  Domini edificium pararent; neque enim soli Ieremias et Isaias, et ceteri ex circumcisione prophete, uerum etiam beatus Iob cum filiis suis, qui erant ex gentibus, maximam uite sue patientie formam, maxima doctrine salutaris preconia sequentis eui doctoribus ministrarunt, quo abiectis uerbis actibus cogitationum superuacuis, ad portandum onus sancte Ecclesie digni et apti inuenti sunt.

Porro Byblii preparauerunt ligna et lapides ad edificandam domum Domino. Byblus est ciuitas in Syria Phenicis, a qua Byblii sunt uocati, cuius meminit Ezechiel, dicens: Sapientes tui Tyrii facti sunt; gubernatores tui, senes Bybli et prudentes eius . Pro quo in Hebreo continetur Gobel, siue Gebal, qui interpretatur Definiens, siue Determinans; quod uocabulum conuenit eis qui corda hominum ad edificium spiritale, quod ex uirtutibus anime construitur, parant; sic enim solum suos adiutores fidem et opera iustitie docere sufficiunt, dum ipsi prius sacris paginis edocti, diligenter que sit fides  tenenda, quo uirtutum calle incedendum, certa definitione ueritatis didicerunt. Nam frustra sibi officium doctoris usurpat, qui dissertionem fidei catholice ignorat. Neque sanctuarium Domino, sed ruinam sibi edificant, qui docere alios regulam, quam ipsi non didicerunt, conantur. In edificanda domo Domini, primo sunt ligna et lapides de monte cedendi; quia eos quos in fide ueritatis instruere querimus, primo necesse est ut renuntiare diabolo, ac de sorte prime preuaricationis in qua nati sunt, doceamus renascendo erui. Deinde querendi sunt lapides pretiosi et grandes, atque in fundamentum templi ponendi, ut meminerimus, abdicata conuersatione priori, eorum uitam in omnibus moresque inspicere, eosque nostris auditoribus imitandos proponere, quos per uirtutem humilitatis spiritaliter Domino adherere nouerimus; quos inuincibili mentis stabilitate, quasi quadratos quodam modo atque ad omnes tentationum incursus immobiles perdurare conspicimus,  quos pretiosos et grandes merito hac fama comperimus. Post fundamentum uero talibus ac tantis lapidibus compositum edificanda est domus, preparatis diligenter lignis ac lapidibus, ac decenti ordine collocatis, que olim de prisco suo statu uel radice fuerant abstracta: quia post prima fidei rudimenta collocata in nobis iuxta exemplum sublimium uirorum humilitate, addendus est in altum paries bonorum quasi superimpositis sibi inuicem ordinibus lapidum, ambulando ac proficiendo de uirtute in uirtutem. uel certe lapides fundamenti grandes, pretiosi, quadrati, primi sunt, ut supra diximus, Ecclesiarum magistri, qui ab ipso Domino uerbum audierunt salutis. Superpositi autem ordines lapidum uel lignorum, sequentes suo quosque tempore designant sacerdotes ac doctores, quorum uel predicatione ac ministerio fabrica crescit Ecclesie, uel ordinatur uirtutibus. Quales autem colore fuerint lapides, quibus factum est templum, in libro Paralipomenon aperte declaratum est, dicente Dauid ad  Salomonem, cum ei impensas templi quas preparauerat, ostenderet: Omnem pretiosum lapidem et marmor Parium abundantissime preparaui . Marmor autem Parium, marmor candidum dicitur, quale eadem insula gignere consueuit. Unde peta de illa:

Olearon, niueamque Paron, sparsasque per equor
Cycladas, et crebris legimus freta concita uentis. 
Niuea ergo Paros dicitur, eo quod candidissimi generis marmor mittat. Est autem una de Cycladibus insula, quo uidelicet lapide templum fuisse factum, Iosephus insinuat, dicens: Eleuauit itaque templum usque ad cameram, ex lapide constructum albo. Altitudo fuit uiginti cubitorum et centum. Nec mysterii sensus in abdito est: cuiuis enim patet quia marmor candidum, ex quo domus Domini constructa est, mundam electorum actionem, simul et conscientiam  ab omni neuo corruptionis castigatam designat, quales uoluit esse sapiens ille architectus eos quos super fundamentum Christi locabat lapides pretiosos, auro argentoque redimitos. Charissimi, inquit, mundemus nos ab omni inquinamento carnis et spiritus, perficientes sanctificationem in timore Dei .

uII. Quando uel ubi Templum sit factum. Cap. u.---Factum est igitur quadringentesimo et octogesimo anno egressionis filiorum Isrel de terra Aegypti, in anno quarto, mense Zio, ipse est mensis secundus, regis Salomonis super Isrel, et edificare cepit domum Domino. Domus Domini quam edificauit rex Salomon in Hierusalem, in figura facta est sancte uniuersalis Ecclesie, que a primo electo usque ad ultimum, qui in fine mundi nasciturus est, quotidie per gratiam regis pacifici sui, uidelicet Redemptoris edificatur; que partim adhuc peregrinatur ab illo in terris, partim euasis peregrinandi erumnis, cum illo iam regnat in celis, ubi peracto ultimo iudicio tota est regnatura cum illo. Ad hanc domum pertinent electi  angeli, quorum nobis similitudo in futura uita promittitur, dicente Domino: Illi autem qui digni habentur seculo illo et resurrectione ex mortuis, neque nubunt, neque ducunt uxores; neque enim ultra mori poterunt, equales enim angelis sunt, et filii sunt Dei, et filii resurrectionis . Ad hanc pertinet ipse Mediator Dei et hominum, homo Christus iehsu, ipso attestante cum ait: Soluite templum hoc, et in tribus diebus excitabo illud . Quod exponens Euangelista subiunxit: Hoc autem dicebat de templo corporis sui . Dicit autem Apostolus de nobis: Nescitis quia templum Dei estis, et Spiritus Dei habitat in uobis? Si ergo ille templum Dei per assumptam humanitatem factus est, et nos templum eius per inhabitantem eius Spiritum efficimur, constat utique quia figuram omnium nostrum, et ipsius Domini uidelicet et membrorum eius, que nos sumus, templum illud materiale tenuit; sed ipsius tamquam lapidis angularis singulariter electi et pretiosi  in fundamento fundati; nostri autem tamquam lapidum uiuorum superedificatorum super fundamentum apostolorum et prophetarum, hoc est, super ipsum Dominum. Quod melius considerata ex ordine ipsius templi edificatione patebit, ut in quibusdam uidelicet figura ad ipsum Dominum, in quibusdam uero ad omnes electos pertineat; in quibusdam intemeratam in celis angelorum felicitatem, in quibusdam inuictam in terris hominum patientiam describat; in quibusdam collata hominibus angelorum auxilia, in quibusdam remunerata cum angelis hominum certamina demonstret. Designat eamdem domum Domini spiritalem, etiam tabernaculum quondam factum in eremo per Moysen. uerum quia illa domus in itinere quo ad terram repromissionis ueniebatur, hec autem edificabatur in ipsa terra repromissionis, et in ciuitate Hierusalem, illud ut de loco ad locum crebro Leuitarum ministerio portatum, tandem in terra repromisse hereditatis induceretur,  hec ut mox in patria ipsa et in ciuitate regia constructa, inuiolabili semper fundamento consisteret, donec inditum sibi figurarum celestium munus impleret: potest in illa presentis Ecclesie labor et exsilium, in hac futura quies et beatitudo figurari. uel certe quia illa a solis filiis Isrel, hec autem a proselytis etiam et gentibus facta est, possunt in illa principaliter patres ueteris Testamenti, et antiquus ille Dei populus; in hac autem congregata de gentibus Ecclesia figuraliter exprimi: quamuis edificium utriusque domus enucleatius spiritali sensu discursum, et labores presentis Ecclesie quotidianos, et premia in futuro perennia, gaudiaque regni celestis, et electionem prime de Isrel Ecclesie, et salutem omnium gentium in Christo, multis modis ostendatur insinuare in figuris. Quod autem dicit: In anno quarto, mense Zio, ipse est mensis secundus regis Salomonis super Isrel, ordo sensus est: In anno quarto regis Salomonis, mensa  Zio, ipse est mensis secundus: mensem autem secundum, Maium dicit: nam Aprilis, quo Pascha celebratur, principium apud Hebreos primus erat in mensibus anni. Ex quo manifeste claret quia mox peracto Pascha cepit edificare domum Domino, et consecratus mystica solemnitate populus manus ad mysticum opus misit. Fit autem commemoratio egressionis de Aegypto, quando tabernaculum edificari ceptum est, ut admoneatur lector quot annorum tempus inter edificationem utriusque domus transierit, et huius quoque summe temporis sacramentum spiritale cognoscat. Quater namque centeni et uiceni quadringentos et octoginta faciunt; quatuor autem euangelice perfectioni apte conueniunt propter ipsum euangelistarum numerum; centum uiginti doctrine legali propter annos totidem legislatoris; in quo etiam numero uirorum gratiam Spiritus sancti primeua suscepit Ecclesia, patenter ostendens quia qui lege legitime utuntur, id est, qui Christi in ea gratiam cognoscentes amplectuntur, iure spiritus  eius gratia replentur, quia in caritate eius amplius ignescunt. Diximus autem per tabernaculum quod fecit Moyses et filii Isrel in deserto, Synagogam, per templum uero quod Salomon et filii Isrel cum proselytorum et gentilium auxilio construxit, Ecclesiam gentium posse designari. Permansit autem cultus et religio tabernaculi annos quadringentos et octoginta ac sic templum edificari incepit, quia Scriptura ueteris Testamenti tanta perfectione redundat, ut si quis eam bene intellexerit, cuncta in se noui Testamenti mysteria contineat. Patres quoque ueteris Testamenti tanta perfectione arcem perfectionis tenuerunt, ut in nullo apostolis uirisque apostolicis putandi sint esse minores. Permanebat tabernaculum usque ad constructionem templi in populo Dei per annos quadringentos et octoginta, id est, centum uiginti per quatuor multiplicatos: quia ex tempore date legis usque ad incarnationem Dominicam et tempus reuelate gratie, non defuerunt uiri qui in lege  constituti Euangelica per omnia perfectionem mente et opere seruarent; non defuit Scriptura, que gratiam noui Testamenti, in ueteri propheticis intimaret eloquiis. Quod autem quarto anno regis Salomonis edificari cepta est domus Domini, potest eos referri mystice, quod post expletam dispensationem Dominice incarnationis, que in quatuor Euangelii libris scripta est, misso de celis Spiritu sancto Ecclesie structura ceperit; et quod mense secundo loco post Isrel edificationem in se susceperit Creatoris. Unde et secundus mensis in lege concessus est ad faciendum Pascha, his qui immundi super anima uel in uia procul positi, ad faciendum in primo mense Pascha occurere nequirent. Ubi nos apertissime designati sumus, qui immundi super morte anime nostre, et procul adhuc positi a populo Dei, non potuimus primum Pascha facere, quod in carne agni et sanguine fiebat. Celebramus autem hoc Pascha secundum, quod in corpore et sanguine Redemptoris nostri, a  quo quesiti sumus et mundati, actum est. In quo autem loco templum sit edificatum manifestius in libro Paralipomenon ostenditur, ut scriptum est: Et cepit Salomon edificare domum Domini in Hierusalem in monte Moria, qui demonstratus fuerat Dauid patri eius in loco quem parauerat Dauid in area Ornan Iebusei . Aedificatur ergo domus Domini in uisione pacis, quia dilatata per orbem Ecclesia in una eademque fide et ueritatis catholice societate consistit: nam in scissura mentium Deus non est, sed factus est in pace locus eius, et habitatio eius in Sion. Aedificatur in monte, uidelicet in ipso Domino Saluatore, de quo Isaias ait: Et erit in nouissimis diebus preparatus mons domus Domini in uertice montium . Et ipse de se in Euangelio: Non potest, inquit, ciuitas abscondi super montem posita ; ipse enim est mons montium, qui de terra quidem per originem carnis assumpte ortus est, sed omnium terrigenarum potentiam ac sanctitatem singularis  culmine dignitatis transcendit. In quo nimirum monte ciuitas siue domus Domini constructa est, quia si non in illo radicem figat, spes et fides nostra nulla est. Qui recte mons Moria uocatur, id est, uisionis, quia electos suos quos ad eternam sue claritatis uisionem conseruat, in hac interim uita laborantes uidere et adiuuare dignatur: ipse est enim locus in quo obtulit Abraham Isaac filium suum Domino, ac deuotione obedientie uideri ab illo meruit. Unde et nomen accepit, de quo Dominus ait: Tolle filium tuum unigenitum, quem diligis Isaac, et uade in terram uisionis, atque offer eum in holocaustum . Pro terra uisionis, in Hebreo terram Moria habet. Et quia immolatio Isaac typus Dominice passionis exstitit, recte in loco eiusdem immolationis templum edificatur, quia per fidem et mysterium Dominice passionis Ecclesia dedicata, crescit in templum sanctum Domino. De quo monte bene subditur: Qui demonstratus fuerat Dauid patri eius. Ostensus namque fuerat Dauid, sicut et ceteris prophetis uenturus in carne Dominus, qui  uocatam de gentibus Ecclesiam, per sacramenta eiusdem sue incarnationis ablueret a peccatis, atque in domum sibi fidelem dilectamque consecraret. Bene autem additur: In loco quem parauerat Dauid. Parauerat namque Dauid psallendo, parauerunt alii prophete uaticinando locum Domino, uero utique Salomoni, in quo domum edificaret, quia corda auditorum suorum fide ueritatis instituerunt, sedulo admonentes ut uenientem in carne Dei Filium fideli ac deuota mente susciperent: hinc etenim Dominus de paratis ad credendum sibi populis, ait discipulis: Leuate oculos uestros, et uidete regiones, quia albe sunt iam ad messem; et qui metit mercedem accipit, et congregat fructum in uitam eternam, ut qui seminat simul gaudeat, et qui mittit . Quasi aliis uerbis de edificatione templi diceret: Leuate oculos uestros, et uidete locum, quia paratus est iam ad edificandum domum Domini, et qui edificat, docendo mercedem accipit, et congregat lapides pretiosos in uitam eternam;  ut et qui parat locum edificio simul gaudeat, et qui edificat, id est, propheta predicens uenturum, et apostolus uenientem predicans Dominum, una simul in illo mercede potiantur. Bene autem idem locus in area erat Ornan Iebusei, quia Ecclesia uocabulo aree solet designari, dicente Ioanne de Domino: Cuius uentilabrum in manu sua, et permundabit aream suam . Ornan, qui interpretatur Illuminatus, et erat natione Iebuseus, natione quidem gentiles significat, nomine autem eosdem illustrandos a Domino atque in filios Ecclesie commutandos ostendit, quibus merito dicat Apostolus: Fuistis aliquando tenebre, nunc autem lux in Domino . Iebus eadem est ciuitas que et Hierusalem. Et Iebus quidem dicitur Conculcata; Hierusalem autem uisio pacis. In qua quamdiu Ornan gentilis regnabat, Iebus dicta est; cum uero in ea Dauid locum holocausti emeret, et cum Salomon in ea templum Domino edificaret, non iam Iebus, sed Hierusalem uocata est:  quia nimirum gentilitas quamdiu diuini cultus nescia perdurabat, conculcabatur, et illudebatur ab immundis spiritibus, simulacra muta prout ducebatur sequens; cum uero illam gratia sui Conditoris respexit, continuo pacis in se et locum inuenit et nomen dicente de ipsa Domino: Beati pacifici, quoniam filii Dei uocabuntur . Cum ergo Ornan in hac ciuitate regnum adhuc haberet, Iebus uocabatur; at cum locum aree sue cum bubus ac tribulis uenderet Dauid regi, nomen Hierusalem accepit: quia persistens in sua adhuc obstinatione gentilitas, conculcabatur quasi uilis et abiecta a malignis spiritibus. Porro cum omnia sua uendere, ac uero regi offerre didicit, non ultra conculcari a demonibus ac uitiis potuit, sed interne pacis, quam cum suo conditore haberet, magis compos effecta est.

uIII. De mensura Templi. Cap. uI.---Domus autem quam edificabat Salomon Domino, habebat sexaginta cubitos in longitudine, et uiginti cubitos in latitudine,  et triginta cubitos in altitudine. Quod in constructione templi dicitur in libro Regum, quia habebat triginta cubitos in altitudine, cum in libro Paralipomenon scriptum sit: Porro altitudo centum uiginti cubitorum erat, nequaquam discrepare, sed utrumque uerum esse noscendum est. Nam ut Iosephi refert historia, triginta erant cubiti a pauimento usque ad medium cenaculum, triginta rursus a medio usque ad tertium, quo usque porticorum, que templo ab australi et occidentali et septentrionali latere coherebant, altitudo pertingebat, id est, simul sexaginta; deinde alii sexaginta usque ad supremum domus tectum. Itaque tota eius altitudo centum uiginti cubitis implebatur. Longitudo autem domus longanimitatem designat sancte Ecclesie, que in exsilio peregrinationis huius patienter aduersa queque tolerat, donec ad patriam, quam exspectat, perueniat. Latitudo insinuat caritatem, que dilatato sinu mentis non solum amicos in Deo, sed et inimicos gaudet diligere propter Deum, donec ueniat tempus quando siue ad pacem suam conuersis,  funditus exstinctis, cum solis gaudeat amicis in Deo. Altitudo spem denuntiat future retributionis, cuius intuitu libenter infima queque, siue que demulcent, seu que aduersantur contemnit, usque dum utrisque transcensis, sola mereatur uidere bona Domini in terra uiuentium. Unde apte longitudo domus sexagenario cubitorum numero comprehenditur; senarius namque numerus, in quo mundus factus est, perfectionem solet designare bonorum operum. Et necesse est nos ita per longanimitatem molestias ferre nostre peregrinationis, ut merito bone operationis, promissam patriam, cum apparuerit, ualeamus intrare. Latitudo uicenario numero determinatur, propter geminam eiusdem caritatis, qua Deum et proximum amamus, distantiam. Altitudo tricenarii propter fidem sancte Trinitatis, que unus est Deus, in cuius uisione cuncta spei nostre desideria suspenduntur. Sex ergo ad operis perfectionem, duo ad dilectionem Dei et proximi, tria pertinent ad spem  diuine uisionis. Singuli autem numeri recte per decem multiplicantur, quia non nisi per fidem et custodiam decalogi legis uel patientia nostra salubriter exercetur, uel caritas utiliter accrescit, uel spes sublimiter ad eterna desideria raptatur. Et porticus erat ante templum uiginti cubitorum longitudinis, iuxta mensuram latitudinis templi, et habebat decem cubitos latitudinis ante faciem templi. De hac porticu in libro Paralipomenon ita scriptum est: Porticus uero ante frontem, que tendebatur in longum iuxta mensuram latitudinis domus, cubitorum uiginti . Patet ergo quia porticus hec ad orientalem templi partem facta est. Templum namque conuersum erat ad orientem, sicut et tabernaculum, habebatque ostium porticus ante ostium templi, iuxta quod historicus Iudeorum Iosephus apertissime docet , ita ut sol equinoctialis oriens directis radiorum suorum lineis per ostia tria, portici uidelicet, et templi, et oraculi, arcam testamenti perfundere posset.  Quia uero templum sanctam Ecclesiam designat, porticus que erat ante templum et prior lumen solis accipere solebat, quid aptius quam illam eius partem, que Dominice incarnationis tempora precessit, typice denuntiat, in qua sunt patriarche et prophete, qui orientem huic mundo Solem iustitie susceperunt primi, et nascenti Domino in carne testimonium siue uiuendo, siue predicando, siue nascendo, seu etiam moriendo prebuerunt? Ostium ergo templi Dominus est, quia nemo uenit ad Patrem, nisi per ipsum, et qui alibi dicit, Ego sum ostium; per me si quis introierit, saluabitur . Ostium porticus, sermo propheticus est, qui quasi recto calle ingredientes ad ostium templi perducebat, et gratiam Domini Saluatoris, qua mundum erat redempturus, predicabat. Factura ergo porticus tota fideles illius temporis signat. Ostium uero in porticu doctores, qui ceteris lucem uite, ianuamque intrandi ad Dominum pandebant, exprimit. Et bene unum ostium, propter consonam in omnibus  sanctis fidem ac dilectionem ueritatis. Que uidelicet porticus iuxta latitudinem templi uiginti cubitis longa erat, quia nimirum antiqui iusti multa diu patientia et longanimitate exspectabant, quando apparens in carne Dominus nouam Euangelii gratiam mundo afferret, non acceptis ipsis promissionibus, sed a longe eas aspicientes et salutantes. Aequabant ergo longitudine sua latitudinem templi, quia per longanimitatem mentis deuote desiderabant uidere dilatationem Ecclesie in caritate Dei, que est in Christo Iesu Domino nostro. Qui quamuis tempore adhuc fuerint a sacramentis Dominice incarnationis separati, fide tamen ac predicatione fuerunt proximi. In huius sacratissime porticus prima fronte fuerunt beatus protomartyr Abel, et Seth, et Enos, ceterique iusti mundi originalis. In intimo autem penetrali et quasi prope murum templi mysticum, obtinuere locum parentes beati precursoris Domini, Simeon et Anna, ceterique qui, etsi natiuitatem eius uidere meruerunt, ad auditionem tamen doctrine eius, et  ad perceptionem sacramentorum eius peruenire nequiuerunt. Que bene porticus decem cubitis erat lata, quia tales etsi necdum uerba siue mysteria Euangelii, que erant per Dominum tradenda, receperunt, precepta tamen decalogi, que perceperunt, perfecta dilectione dilatati in Domino seruabant.

IX. De fenestris et tabulariis Templi. Cap. uI.---Fecitque in templo fenestras obliquas. Fenestre templi doctores sunt docti, et spiritales quique in Ecclesia, quibus mente excedentibus Deo, arcana secretorum celestium specialius ceteris uidere conceditur, qui dum ea que in occulto uident, publice fidelibus pandunt, quasi suscepto lumine solis fenestre cuncta templi penetralia replent. Unde bene eedem fenestre oblique, id est, intus latiores et foris angustiores fuisse perhibentur, quia nimirum necesse est ut quisquis iubar superne contemplationis uel ad momentum percepit, mox sinum cordis amplius castigando, dilatet, atque ad maiora capessenda solerti  exercitatione preparet.

Et edificauit super parietem templi tabulata per gyrum, et in parietibus domus per circuitum templi et oraculi, et fecit latera in circuitu. Tabulatum quod super erat quinque cubitos habebat latitudinis, et medium tabulatum sex cubitorum latitudinis, et tertium tabulatum septem habens cubitos latitudinis. Hec tabulata in Euangelio, ubi Dominus tentatur a diabolo, pinnacula templi uocantur . Sed et Iacobum fratrem Domini apostolum in pinnacula templi, unde ad populum concionaretur, leuatum esse audiuimus. Utrum autem moris fuerit doctoribus, ut in his sedentes tabulatis ad circumstantem inferius turbam fecerint sermonem, nusquam in Scripturis inuenimus. Patet ergo ratio sacramenti, quia tabulata hec tria, totidem fidelium gradus, coniugatorum uidelicet, continentium et uirginum designant; distinctos quidem altitudine professionis, sed societate fidei et ueritatis omnes ad domum Domini pertinentes, eique  fixa mente inherentes; ubi pulchre dicitur quia tabulatum quod super erat quinque cubitos habebat latitudinis, medium sex, tertium septem. Supremum ergo tabulatum erat ceteris angustius, quia nimirum altior professio uirtutis altiorem debet uiam tenere uiuendi. Nam quicumque, abrenuntiato uinculo coniugali, uirginitatem suam Domino consecrauerunt, mores simul oportet uirginitati condignos ostendant, abstineant ab otiosis eloquiis, ira, rixa, detractione, habitu impudico, comessationibus, potationibus, contentione et emulatione; et econtrario uigiliis sanctis, orationibus, lectionibus diuinis et psalmis, doctrine et eleemosynis, ceterisque sanctis fructibus operam impendant; ut qui future statum uite in professione tenent, in qua non nubent, nec nubentur, sed sunt sicut angeli in celo ; huius quoque statum, quantum mortalibus possibile est, in presenti contendant imitari. At uero infimum tabulatum amplioris erat latitudinis, quia non Deus coniugatis, uade et  uende que habes, et da pauperibus; sed si uis, inquit, ad uitam ingredi, serua mandata, Non homicidium facies, non adulterabis, non facies furtum, non falsum testimonium dices, etc. . Medium inter hos locum tenent continentes, qui quantum uirginibus inferiores, tantum eminentiores coniugatis; quorum postea gloriosissimam primitiuam in Hierosolymis edificabat Ecclesiam, scribente beato Luca, quia multitudinis credentium erat cor unum, et anima una, etc. . Quorum maximam partem eos reliquisse complexus, testatur historia sancti Stephani, ubi feminas eadem religione pellentes non coniuges, sed uiduas appellat eorum. Singula autem tabulata in circuitu habebant latera, id est, luricas, ne quis in eisdem tabulatis consistens, siue residens posset ad inferiora decidere, quod Ozie regi contigisse legimus in Samaria. Que nimirum latera non incongrue quotidiana diuine protectionis erga nos munimina designant. De quibus psalmista, Immittet, inquit, angelus Domini in circuitu timentium eum, et eripiet eos . Ascendit quidem in cenaculum Ozias rex Samarie, qui se a domo Dauid separauerat, sed per cancellos decidit, quia etsi heretici siue schismatici aliquam bone actionis arcem conscendere uidentur, tamen compagem unitatis Ecclesie non habent, quasi patentibus et non solidis laterum presidiis, semper ad uitiorum infima relabuntur, dum diuino destituti auxilio sue pertinacie fastu intereunt. Qua autem arte prefata tabulata parietibus templi sint affixa, declaratur cum subditur: Trabes autem posuit in domo per circuitum forinsecus, ut non hererent muris templi. Trabes ergo que intrinsecus domum muniebant et ornabant, tante erant longitudinis, ut capita carum forinsecus prominerent, in infimo quidem ordine cubitorum septem, in medio sex, in supremo quinque, atque in eisdem capitibus earum tabulata componerentur, nequaquam muris templi infixa, sed iuxta muros trabibus, que de muris exierant, superposita. Quid itaque per trabes domus que tabulata portabant,  nisi predicatores sunt typice designati? qui dum ipsi sublimem atque honorabilem in Ecclesia Dei locum tenent, infirmiores quosque ac fragiles suis predicationibus ab infirmorum appetitu sustollunt, atque ad celestia desideranda ac speranda suspendunt, suis etiam intercessionibus, ut in ceptis persistant, adiuuant. Legimus autem in libro Paralipomenon quod trabes templi, sicut et cetera eius interiora, fuerint auro uestite. Quod ita factum esse non dubium est, ut ille trabium partes, que intus in templo aureis essent laminis uestite; que uero foris patebant, he minime deaurate ipsam cedri speciem formamque cunctis ostenderent. In qua tamen imposita sibimet tabulata gestabant. Quod ergo extrinsecus eminebat trabium, uitam sanctorum, que nobis in terris innotescere potuit, designat; quod intus in templo deauratum fulgebat, claritatem illam, qua in celesti patria in aspectu sui Creatoris iusti gaudent, figurare denuntiat. Que nimirum claritas trabium aurearum illis solummodo, qui templum intrabant,  patebat, quia quam sit magna multitudo dulcedinis Dei, quam abscondit timentibus se , et perfecit sperantibus in se, soli norunt illi qui regnum celeste meruerunt intrare. Et tamen cum nos uitam, passiones, doctrinas sanctorum cernentes, siue in Scripturis legentes, ad benefaciendum exemplo eorum excitamur, quasi in capitibus trabium foris apparentium a terra subleuamur: quia quamuis internam sanctorum gloriam perspicere necdum ualeamus, ex eo tamen quod exterius uidere ualuimus, sublimibus Ecclesie membris fideliter adheremus. Possumus hec etiam de sanctis in hac uita adhuc positis intelligere, quorum puritatem dilectionis, qua in secreto cordis coram Domino refulgent, inspicere nequimus; attamen ex eis que loquendo, uel agendo, uel patiendo foris ostendunt, auxilium nostre salutis inuenimus.

Domus autem cum edificaretur, de lapidibus dolatis  atque perfectis edificata est; et malleus et securis et omne ferramentum non sunt audita in domo cum edificaretur. Hec ad illam Ecclesie partem que post huius seculi labores et certamina ad eterna premia meruit introduci, proprie pertinent; ibi etenim nemo aliquid coinquinatum faciet, uel abominationem et mendacium, sicut in Apocalypsi scripsit Ioannes . Malleus et securis et omne ferramentum non auditur, quia hic tundimur aduersitatibus, et disciplina ueritatis exercemur, ut illic locis iuxta meritum congruis disponamur, et castigatione cessante, solo amoris glutino quo ad inuicem copulemur, uno impleti spiritu perfundamur; hic enim foris tundimur, ut illic sine reprehensione inueniamur. Hic malleus, hic securis, hic omnia tunsionum resonant ferramenta; in domo autem Dei nulli istus audiuntur, quia in eterna patria omnes iam percussionum strepitus conticescunt. Nequaquam ibi malleus percutit, quia nulla animaduersio affligit; nequaquam securis incidit, quia receptos interius nulla  foris sententia seueritatis proiicit. Nequaquam ibi ferramenta perstrepunt, quia nec quelibet minima ultra iam flagella sentiuntur. Lapides ergo extra tunsi sunt, ut in constructione templi Domini absque mallei sonitu ponerentur, quia uidelicet nunc foris per flagella tundimur, ut intus in templum Dei postmodum sine discipline percussione disponamur: quatenus quidquid in nobis est superfluum modo percussio resecet, et tunc sola nos in edificatione concordia caritatis liget: ut hic diuersis aduersitatibus extra contusus atque expiatus homo erroribus meritorum, ita iam ibi purus purum uideat Deum, quo ornamentis ipsius ciuitatis mereatur affigi, post transitum habens locum sibi solummodo a Domino preparatum.

X. De cochlea templi. Cap. uI.---Ostium lateris medii in parte erat domus dextre, et per cochleam ascendebatur in medium cenaculum, et a medio in tertium. Quidam hunc locum male intelligentes, putant  ostium templi a meridie fuisse, non attendentes quod si hoc significare uoluisset Scriptura, non ita diceret, Ostium lateris medii in parte erat domus dextre, sed ita potius simpliciter. Et habebat domus ostium ad meridiem. Nunc autem longe aliud significat. Partem namque domus dextre latus templi meridianum dicit, in cuius parte orientali ostium erat in ipso angulo factum iuxta terram, in quod intreuntes statim ad altiora gradatim ascendebant, habentes uiam et ascensum per ipsa parietis interiora. Unde consequenter adiungitur, Et per cochleam ascendebant in medium cenaculum, et a medio in tertium. Nec dubitandum quamlibet Scriptura non dicat, quia sic ascendentes creberrimas habebant a meridie fenestras, quarum luce certum per omnia, et sine offensione iter agerent. Ostium uero, quo ad quotidiana templi ministeria, ingrediebantur, erat ad orientem, sicut iam meminimus, ut Iosephus refert; et porticus ante faciem illius, et ipsa patens ad orientem: ita ut exoriens sol equinoctialis sine ullo obstaculo radios  suos per ostia templi et oraculi in ipsam arcam, que erat in sanctis sanctorum, mitteret. Porro ascensus qui in domum superiorem, et a superiore ducebat in tertium, in australi erat templi latere; cuius dispositio ascensus mysterium nobis multum memorabile commendat. Claret namque quia templum hoc, quod Salomon fecit, corpus pacifici regis Christi non solum illud quod est Ecclesia eius tota, uerum etiam ipsum quod sacrosanctum de uirgine, ut esset caput Ecclesie, suscepit, figurate insinuat. Erat autem ostium lateris medii in pariete domus dextre . De quo occulte ab inferioribus in medium cenaculum, et a medio ascenderetur in tertium, quia passo in cruce Domino unus militum lancea latus eius aperuit. Et bene in parte domus dextre, quia dextrum ei latus a milite apertum sancta credit Ecclesia. Ubi et apto uerbo usus euangelista est, ut non diceret, Percussit latus eius aut uulnerauit, sed aperuit,  uidelicet quasi ostium lateris medii, per quod nobis iter ad celestia panderetur. Denique ita subiunxit, Et continuo exiuit sanguis et aqua, aqua scilicet qua abluimur in baptismo, et sanguis quo consecramur in calice sancto. Per hoc namque ostium nobis est ascensus in medium cenaculum, et a medio inde in tertium; quia per fidem et mysteria nostri Redemptoris, de presenti Ecclesie conuersatione ad requiem animarum post mortem ascendimus, rursumque de requie animarum adueniente die iudicii, ad immortalitatem quoque corporum quasi in tertium cenaculum sublimiore profectu penetrabimus, ex quo et magna amborum corporis uidelicet et anime beatitudine perpetuo uiuamus. Quod quidem iter inuisibiliter agebatur, ita ut soli hoc, qui intrauerant, nossent, quamuis ipsum ostium etiam foris positi uiderent, quia nimirum actus fidelium in hoc seculo, et celebrationes sacramentorum etiam reprobi possunt intueri; uerum arcana fidei et intime gratiam dilectionis nullus, nisi qui per hec Domino  duce ad celestia ducitur, agnoscit. Qui enim se dicit nosse Deum, et mandata eius non custodit, mendax est . Notandum sane quod triginta cubiti altitudinis, de quibus supra legitur, usque ad medium cenaculum pertingebant; deinde alii triginta cubiti usque ad tertium cenaculum addebantur, quousque porticus que erant circa templum, ab austro, et aquilone, et occasu ad tectum perueniebant, ut Iosepho narrante didicimus. Deinde usque ad supremum templi tectum alii sexaginta cubiti numerabantur, et sic tota altitudo domus iuxta librum Paralipomenon in centum uiginti cubitos consummata est. Porticus quoque, que erat ante frontem templi ad orientem iuxta fidem prefati uoluminis, eamdem cubitorum summam in altitudine habebat, qui uidelicet illas, de quibus supra diximus, porticus circa templum cellaria uocat, et cubicula. Dedit, inquit, Dauid Salomoni filio suo descriptionem porticus, et templi, et cellariorum et cenaculi et cubiculorum in  abditis et domus propitiationis  Ubi etiam exteriorum domorum, que erant extra atrium sacerdotum in circuitu templi, fecit mentionem, cum protinus adiunxit, Nec non et omnium, que cogitauerat, atriorum, exedrarum per circuitum in thesauris sanctorum. Quod autem omnis altitudo templi centum uiginti cubitorum, ad idem sacramentum respicit, quo et primitiua in Hierosolymis Ecclesia post passionem et resurrectionem et ascensionem Domini in celos, et in hoc numero uirorum gratiam Spiritus sancti accepit; quindecim namque que ex septem et octo constant, solent nonnumquam ad significationem referri uite, que nunc in sabbatismo geritur animarum fidelium; perficietur autem in fine seculi resurrectione corporum immortalium. Ipsa autem quindecim in trigonum ducta, id est, cum omnibus suis partibus annumerata, centum uiginti efficiunt. Quapropter apte numero centenario et uicenario, magna electorum beatitudo in futura uita  designatur. Apte in hoc tertium domus Domini cenaculum consummatur, quia per presentes fidelium labores, post acceptam in futuro requiem animarum plena totius Ecclesie felicitas in resurrectionis gloria complebitur. Ad quod mysterium eque pertinet, ut diximus, quod resurgens a mortuis Dominus atque ad celos ascendens, huic numero uirorum Spiritum sanctum in linguis igneis misit, qui eos diuersitate linguarum ad inuicem cognitione loquelarum communem in laude fecit habere sermonem. Nam et Ecclesia suo tempore resurgens a morte, atque ad celos in carne incorruptibili ascendens, plene ac perfecte dono Spiritus sancti illustratur, quando iuxta promissum Apostoli, erit Deus omnia in omnibus. Tunc erit plena adunatio linguarum in omnibus, ad predicanda magnalia Dei, quia consona mente ac uoce omnes gloriam diuine maiestatis, quia presentem uident, collaudant.

XI. De interiore domo oraculi in sanctum sanctorum.  Cap. uI.---Et edificauit domum, et consummauit eam, texitque domum laquearibus cedrinis. Laquearia sunt tabulata, que magno decore composita et ornata, ab inferiori parte trabibus affiguntur clauis. Et quia ter gemine altitudinis domus Domini facta erat, terna nimirum habebat laquearia: prima uidelicet post triginta cubitos a pauimento, secunda post cubitos sexaginta contra summitatem porticorum, tertia post cubitos centum uiginti in summitate totius domus. Quid autem aptius per laquearia, quam sublimiores quosque in sancta Ecclesia iustos significari credamus, quorum opus et doctrina cunctis in exemplo proposita quasi longius in alto preeminet, quique suis intercessionibus et exhortationibus animos infirmorum, ne in tentationibus deficiant, protegunt. Que nimirum laquearia, recte cedrina esse describuntur. Cedrus namque arbor est, imputribilis omnino nature, odoris iucundi, aspectus nitidi, serpentes accenso nidore fugans ac perimens; que perfectis quibusque conueniunt, quorum insuperabilis est patientia,  fama uirtutum eximia, pre cunctis gratissima bonis, auctoritas ad reuincendos confutandosque eos qui ueritati resistunt, constantissima, qui et in hac uita et in futura singulari pre ceteris sanctis eminentia fulgent. Et edificauit tabulatum super omnem domum, quinque cubitorum altitudinis. Hoc est enim quod in Deuteronomio precipit Moyses fieri in omni domo, quam quisque edificaret: Cum edificaueris, inquiens, domum nouam, facies murum tecti per circuitum, ne effundatur sanguis in domo tua, et sis reus labente alio, et in preceps ruente ; hoc enim tabulatum in supremo domus tecto per circuitum, in extremo murorum, uice cancellorum erat erectum, ne quis ad superiora conscendens, dum ad terminum tecti perueniret, incaute progrediendo dilaberetur ad ima. Quod esse passus rex Ozias in sequentibus inuenitur, qui per cancellos cenaculi decidens, lethiferum incidit in languorem. Quibus tabulatis seu muris uel cancellis, cum ad tutelam  uie ponuntur, uulgus luricularum nomen indidit. Hec autem tabulata siue luricule supra sunt latera uocata. Ubi cum dictum est, Et edificauit super parietem templi tabulata per gyrum in parietibus domus per circuitum templi et oraculi; continuo subiunctum est, Et fecit latera in circuitu. In quibus nimirum lateribus intelleximus diuina esse presidia designata, que nos in hoc adhuc seculo laborantes, ac pro captu nostro ad superiora nitentes, quotidie ne deficiamus adiuuant; ad cuius formam sensus etiam hunc locum intelligere debemus, sed ea distinctione, quod in hac uita inter crebra uel hostis impacata tentamenta, uel nostre fragilitatis obstacula, crebro, immo continuo superne pietatis munere, ne corruamus defendimur. In illa uero uita, quam supremum templi tectum, ut supra docuimus, insinuat, tanta Dei presentis gratia munimur, ut nec uelimus ultra peccare, nec possimus, neque ullo mortis siue doloris, siue tentantis aduersarii metu  afficiamur. De presentibus Domini auxiliis quasi de lateribus tabulatorum, dicit ipse Dominus loquens de populo suo: Inuocabit me, et ego exaudiam eum, cum ipso sum in tribulatione, eripiam eum et glorificabo eum . De futura autem eius gratia, qua superna illa ciuitas illustratur, dicit eidem ciuitati propheta, Lauda, Hierusalem, Dominum, lauda Deum tuum Sion; quoniam confortauit seras portarum tuarum, benedixit filiis tuis in te; qui posuit fines tuos pacem . Bene autem hoc tabulatum in tecto domus Domini quinque cubitis altum esse memoratur, quia nimirum ita nos in illa patria diuine presentia claritatis adimplet, ut nichil aliud uisus noster, nichil auditus, nichil olfactus, nichil gustus, nichil factus dulce habeat, nisi, Diligere Dominum Deum nostrum ex toto corde, tota anima, tota uirtute et proximum tamquam nos ipsos .

Et operuit domum lignis cedrinis. Supremum enim totius structure domus tegumentum designat, hoc  est, tabulatum quod illis trabibus desuper appositum erat, quibus suprema, que prediximus, laquearia subter erant affixa. Non autem habebat templum culmen in superioribus, sicut nec tabernaculum, sed erat equale, quo modo omnibus in Palestina et Aegypto domus edificantibus facere moris est, quia ad sedendum uidelicet uel deambulandum apta construuntur. Unde dicit in Euangelio Dominus: Et quod in aure audistis, predicabitur in tectis . Talis namque locus aptissimus erat, de quo uerbum predicator uel assistentibus sibi, uel inferius positis auditoribus proferat. De quo et in Prouerbiis Salomon: Melius est, inquit, habitare in angulo domatis, quam cum muliere litigiosa in domo communi : quod enim Latine tectum, Grece dicitur doma. Sed et porticus ipse circa templum trina habebant laquearia, prima post cubitos a terra uiginti, secunda post quadraginta, tertia post sexaginta: plana enim et ipsorum facta erant tecta. Erant autem porticus triginta inferius, triginta in medio, triginta desuper,  non muris ab inuicem, sed tabulatis discrete, ita ut singule earum que erant numero nonaginta, quinos cubitos in latitudine et longitudine, uicenos autem in altitudine haberent. De quibus uidelicet porticibus frequens in libro Dierum mentio fit; sed quo sint ordine disposite, plenius explicat Iosephus. Id ipsum autem hoc tabulatum quo operta est domus, quod et laquearia, designat eximios quosque in resurrectionis gloria uiros, et singulari sanctitate ad ipsum uirtutis apicem peruenientes. De quorum uno dicitur, Inter natos mulierum non surrexit maior Ioanne Baptista . Cuius si comparem magnitudinis scire uis, audi quid patri ipsius angelus ait, Et ipse precedet ante eum in spiritu et uirtute Elie . Et edificauit parietes domus intrinsecus tabulatis cedrinis a pauimento domus usque ad summitatem parietum, et usque ad laquearia operuit lignis intrinsecus. Quid est quod domus cedro erat uestita? Nam forinsecus tanto nitore lapis ipse, de quo facta erat,  fulgebat, ac si calculo esset candido tecta. Iuxta sensus uero mysticos, parietes sunt templi, populi fideles, ex quibus sancta uniuersalis Ecclesia consistit, quorum dilatationem per orbem latitudo designat parietum, spem uero et intentionem omnem ad celestia erectam, altitudo. uel certe altitudo parietis, que ex ordinibus lapidum superinuicem positis constat, presentis statum signat Ecclesie, ubi electi super fundamentum Christi omnes edificati, sibi inuicem in ordine per temporum curricula succedunt, seseque inuicem portantes, legem Christi, que est caritas, adimplent; dum enim hi qui nunc precedentibus erudiuntur magistris, rursum ipsi alios erudiunt, quasi super se inuicem positis ordinibus quinque lapidum uiuorum in domo Dei, sic ab aliis fixa constantia portantur, ut ad portandos alios et ipsi sufficiant, usque ad ultimos, qui in fine mundi nascituri sunt, iustos, qui quasi in summo Dei domus cacumine locati docentur, et portantur ab aliis, sed quos doceant, quorumue fragilitatem tolerent  ipsi non habent; qui uidelicet parietes intrinsecus tabulatis cedrinis operiuntur, cum corda fidelium amore uirtutum redundant: sicut enim cedri natura perfectos homines, ut supra docuimus, typice denuntiat, ita etiam locis opportunis celsitudinem uirtutum, quibus ad eamdem perfectionem uenitur, non immerito designat. Teguntur autem omnia lignis a pauimento domus usque ad summitatem parietum, et usque ad laquearia, cum electi a primis fidei rudimentis usque ad perfectionem bone actionis, et usque ad ingressum patrie celestis bonis insudare non desistunt operibus, cum a primis iustis usque ad ultimos in consummatione seculi omnes uirtutibus student, quorum merito iure ualeant protestari, quia Christi bonus odor sumus Deo in omni loco. Et texit pauimentum tabulatis abiegnis. Hoc quo modo factum sit, plenius in libro Paralipomenon explicat, ubi scriptum est: Strauit quoque pauimentum templi pretiosissimo  marmore stratum decore multo . Unde patet quod tabulas abiegnas quibus pauimentum tegeret, nequaquam in terra posuit, sed primo illud marmore protexuit, ac deinde tabulas superposuit, ac tertium his duobus auro uestitum superaddidit, ut in sequentibus legitur. Sicut autem altitudo parietis in altum exsurgens, atque usque ad laquearia perueniens, profectus uirtutum, quibus electi ad regnum celeste perueniunt, uel certe ipsos electos choros sibimet per tempora uariantia succedentes significat, ita equalitas pauimenti concordem eorumdem humilitatem, qua in temporali adhuc uita positi socialiter inuicem caritate dictante conuersantur, non immerito demonstrat. Quod uidelicet pauimentum pretiosissimo erat marmore stratum decore multo, idemque marmor mox tabulis tectum abiegnis, quia nimirum uita iustorum primo fidei firmitate premunienda in corde, ac deinde uirtutum spiritalium latitudine est adornanda in opere; alioquin quid utilitatis habet decor marmoris pretiosissimi  lignorum tabulis obtectus, si non mysticum aliquid tacite signabat, ac bonorum amplitudinem operum fortitudine fidei intemerate suffulciendam esse docebat? Abies uero propter altitudinem sui et robur durabile mentem electorum infima queque desideria spernentem, et celesti semper contemplationi intentam, uirtute quoque patientie singulariter excellentem, non incongrue demonstrat. Auri autem lamine que marmori ac tabulis sunt abiegnis superposite, ipsa est latitudo caritatis de corde puro et conscientia bona, et fide non ficta: que sicut aurum aliis pretiosius est metallis, ita ceteris eximior uirtutibus in templo Dei singulari luce refulget. Unde bene Apostolus cum plurima uirtutum bona, que humilibus essent corde seruanda, quasi pauimenti ornatus enumeraret, dicens, Induite uos sicut electi Dei sancti et dilecti uiscera misericordie, benignitatem, humilitatem, patientiam, modestiam, sufferentes inuicem, et donantes uobismetipsis, si quis aduersus aliquem  habet querelam: sicut Christus donauit uobis, ita et uos facite ; repente uelut desuper addendo aureo uelamine adiunxit, Super omnia autem caritatem habentes, quod est uinculum perfectionis.

XII. De mensura Templi et oraculi. Cap. uI.---Aedificauit quoque uiginti cubitos ad posteriorem partem templi, tabulata cedrina a pauimento usque ad posteriora, et fecit interiorem domum oraculi in sanctum sanctorum. Posteriorem templi partem occidentalem dicit; ab ortu enim solis ingressum habebat templum, et ab occasu domum interiorem, hoc est, sancta sanctorum. Quod autem tabulata, que interiorem domum ab exteriore separabant, a pauimento usque ad superiora esse dicuntur edificata, non usque ad laquearia, que triginta cubitos erant in sublime a pauimento suspensa, ut supra iam dictum est, sed usque cubitos 20 altitudinis, ut in sequentibus aperte legitur: reliquum uero erat supra hec tabulata apertum et inane usque ad laquearia cubitis decem altitudinis, et cubitorum uiginti longitudinem  iuxta latitudinem domus. In qua distinctione domus Domini, patet figura mysterii, et Apostolo exponente, luce clarior est. Que prior domus, in quam semper introibant sacerdotes, sacrificiorum officia consummantes, presens est Ecclesia, ubi quotidie insistentes piis operibus Domino sacrificia laudis offerimus. Interior uero domus, que ad posteriorem templi partem erat facta, ipsa est promissa nobis uita in celis. Interior quidem a conuersatione nostri exsilii remota, estque in presentia Regis summi perpes, ubi beatorum et angelorum et hominum solemnitas agitur: unde de ea bene merito seruo dicitur, Intra in gaudium Domini tui . Sed posterior, tempus quo post huius seculi labores ad illius ingressum perducimur. Tabulata autem, que utramque domum ab inuicem diuidunt, ipsa sunt claustra celi, quorum nobis apertionem quotidie suspiramus, et quantum Dominus donauerit,  pia semper instantia, donec aperiantur, ut intrare liceat, pulsamus. Ubi, etsi necdum ante solutionem corporum intrare permittimur, apertam tamen habemus ianuam diuine pietatis, qua orationum nostrarum, eleemosynarum, ieiuniorum, certorumque bonorum operum thymiamata premittamus. Bene autem interior domus uiginti cubitos longa facta est, propter mysterium gemine dilectionis, de quo supra diximus, que in hac interim uita ex parte maxima electorum illustrat mentes, sed in illa patria, cessantibus aliarum uirtutum operibus sola perpetuo regnat. Porro quadraginta cubitis erat ipsum templum pro foribus oraculi. Diximus ipsum templum pro foribus oraculi, presentis Ecclesie typum gessisse. Unde recte fuit quadraginta cubitorum, qui numerus sepe in significatione ponitur presentis fidelium laboris, quo modo quinquagenarius in significatione future quietis et pacis. Denario namque numero continentur precepta, quorum obseruatione ad uitam uenitur; denario eque significatur ipsa  quam desideramus, et pro qua laboramus, uita perennis. Quadratus uero est mundus, in quo pro acquirenda eadem uita certamus. Unde et psalmista congregandam de gentibus Ecclesiam preuidens, aiebat: De regionibus congregauit eos, a solis ortu et occasu; ab aquilone et mari . Decem autem quater ducta quadraginta faciunt. Unde populus ab Aegypto liberatus in figura presentis Ecclesie quadraginta annis in eremo multis laboribus exercebatur, simul et pane celesti reficiebatur; ac sic tandem ad promissam olim patriam peruenit. Exercetur enim tentationibus quadraginta annis, ut labores Ecclesie, quibus totum per orbem in obseruanda Dei lege desudat, insinuantur. Pascitur manna de celo per eosdem quadraginta annos, ut ostendantur ipse quas Ecclesia tolerat passiones, spe denarii celestis, hoc est, eterne beatitudinis esse leuigande. Ubi ii qui nunc esuriunt et sitiunt iustitiam saturabuntur ; et sicut eadem Ecclesia suo canit  Redemptori, Ego autem cum iustitia apparebo conspectui tuo; satiabor dum manifestabitur gloria tua. Pariter ergo populus Dei et afficitur aduersis et reficitur manna, ut sit illud Apostoli, Spe gaudentes, in tribulatione patientes . In qua figura et Dominus noster quadraginta diebus ante mortem carnis sue ieiunauit, quadraginta etiam epulabatur cum discipulis, post resurrectionem carnis sue, apparens eis in multis argumentis, et loquens de regno Dei, et conuescens: ieiunando etenim ostendebat nostrum in se laborem; manducando autem cum discipulis, ostendebat in nobis suam consolationem; ieiunans uelut clamabat, Attendite ne grauentur corda uestra in crapula et ebrietate, et curis huius uite. Manducans autem et bibens, uelut clamabat: Ecce ego uobiscum sum omnibus diebus, usque ad consummationem seculi . Et, Iterum autem uidebo uos, et gaudebit cor uestrum, et gaudium uestrum non tolletur a uobis ; simul enim cum uiam Domini carpimus, et a uanitate presentis seculi ieiunamus,  et futura promissione reficimur, hic non apponentes, quia illic pascentes sursum est cor. Et cedro omnis domus intrinsecus uestiebatur, habens tornaturas suas et coniuncturas fabrefactas, et celaturas eminentes. Diximus de cedro quod insuperabilem uirtutum uenustatem signaret, quo nimirum ligno omnis domus Domini intrinsecus uestitur, cum corda iustorum solo bonorum operum amore nitescunt; habetque domus in tabulis cedrinis tornaturas suas, et coniuncturas fabrefactas, cum iidem electi se ad inuicem pulcherrima caritatis copula connectunt, ita ut cum innumera sit multitudo fidelium, unum tamen cor, unam habere animam pro communis fidei ac dilectionis societate merito dicantur. Namque tornature que iuncturis tabularum apponebantur, ut unum ex omnibus fieret tabulatum, ipsa sunt officia caritatis, quibus ad inuicem fraternitas sancta copulatur, atque in unam Christi domum toto terrarum  orbe componitur. Que etiam domus habet celaturas eminentes, cum opera uirtutum sancti nequaquam occulte tegunt; sed manifesta expressione omnibus foris, quales sint ipsi, quid agant in exemplum uiuendi, proferunt; quo modo fecit apostolus Paulus, qui non solum predicando gentibus Christum; et patiendo ipse pro Christo quantum emineret ostendebat, uerum etiam in Epistolis ad Ecclesias destinatis quot pericula pro Christo toleraret, quantis reuelationibus a Christo sit sublimatus, felici glorificatione declarabat. Qui cum suis dicere auditoribus non dubitaret, Imitatores mei estote, sicut et ego Christi : quid in domo Domini, nisi celaturas eminentes ostendit, qui singulari culmine uirtutis cunctis sese imitabilem prebuit?

XIII. Quod domus sit cedro uestita et auro. Cap. uI.---Omnia cedrinis tabulis uestiebantur, nec omnino lapis apparere poterat in pariete. Et lapis parietis siue pauimenti et tabule et aurum, sanctorum in Ecclesia uitam omnia designant: sed ea distinctione cum  pariter ponuntur, ut lapides uiui sint sancti, fortitudine fidei in unam eamdemque regulam sibimet agglutinati; tabule cedrine siue abiegne sint sancti, latitudine uariarum uirtutum, secundum donationes sancti Spiritus, in una eademque fide sibimet alterutrum connexi; auri lamine sint sancti supereminentem scientie caritatem habentes, hi sunt qui fulgore gratissimo ad inuicem congaudent. Que tria beatus Apostolus una sententia complexus est dicens; Nam in Christo Iesu, neque circumcisio aliquid ualet, neque preputium, sed fides, que per dilectionem operatur . Fidei namque inuicte lapis figuram tenuit, cedrus sanctionis odorifere, aurum transcendentis omnia dilectionis; uestiturque lapideus paries tabulis cedrinis, cum professio fidei bonis ornatur operibus, ne sine operibus otiosa iudicetur aut mortua. uerum quia lex in lapide scripta, doctrina uero Euangelii per lignum est Dominice passionis confirmata, unde et populus lapide circumcisus  in preputio, nos signo crucis consecramur in fronte, possunt non incongrue parietes templi lapidei, siue pauimentum pretiosissimo marmore stratum, eorum qui in lege fideliter ac perfecte uixerunt, typum gerere; tabule uero cedrine, siue abiegne, noui Testamenti iustos indicare, qui uolentes post Dominum uenire abnegant semetipsos, et sumpta cruce sua quotidie sequuntur illum . Et quoniam utriusque temporis iustos communis manet superne gloria retributionis, lapidibus ac lignis pretiosis tertia est species aurearum laminarum. Econtrario debet uideri que supra diximus. Porticus que erat ante templum, antiquorum fidelium debet figuram gestare; ipsum uero templum eorum qui post incarnationis Dominice tempus, in mundum uenerunt. Porro domus interior regni celestis gaudia, que utrisque iustis dantur figurabat. Nunc autem dicamus parietes lapideos antiquum Dei populum, tabulas cedrinas nouum, aureas laminas utriusque in celis premia designare, cum iidem parietes templi,  et in porticu, et in ipso templo, et in sanctis sanctorum pari fuerint modo de lapidibus et lignis et auro compacti. Multiplex namque est in diuersis rebus earumdem repetitio figurarum. Sed hoc dicendum, quod fuerunt in lege et ante scriptam legem plurimi, qui legaliter Domino deseruirent, non occidentes, non fornicantes, non furtum facientes, non falsum testimonium loquentes, honorantes patrem et matrem, et diligentes proximos sicut se ipsos. Hi ad parietes porticus lapideos pertinebant. Fuerunt alii, qui maiori perfectione relictis mundi negotiis, et assumpta cruce sua sequebantur Dominum, qui, ut Apostolus scribit, Ludibria et uerbera experti, insuper et uincula et carceres, lapidati sunt, secti sunt, tentati sunt, in occisione gladii mortui sunt. Circuierunt in melotis, in pellibus caprinis, egentes, angustiati, afflicti, quibus dignus non erat mundus . Hi qui ante manifestata tempora Euangelii, uitam  duxere euangelicam, quid nisi ante ingressum tabulata cedrina in porticu fulgebant? Quos utrosque quia idem regnum celeste communiter in mansionibus discretis recepit, quasi porticus templi post lapidem et cedrum intrinsecus est auro cooperta. Sunt hoc tempore perplures, qui legalibus contenti preceptis, que supra commemorauimus, sufficere sibi credunt tantum, si ad uitam uenire mereantur. Sunt alii ad perfectionem nitentes, uenditis que habent omnibus, memores promissi illius quo talibus in resurrectione non solum uitam, sed et specialem predixit honorem esse tribuendum, Amen dico uobis, quod uos qui secuti estis me, in regeneratione cum sederit filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Hi ad parietes templi albo de lapide factos, illi figuraliter ad cedrinas pertinent tabulas. Et quia utrique premia a Domino perpetue lucis, quasi auri laminas quibus decorentur, exspectant, sunt in abditis templi lapides pretiosi, sunt  tabule ligni aromatici, utraque auro cooperta: quia et illi, qui in lege Domini immaculati ambulauerunt, et qui gratiam Euangelii perfecte susceperant, pariter eterna uita perfruuntur. Oraculum autem in medio domus in interiori parte fecerat, ut poneret ibi arcam federis Domini. Hoc superius preoccupando expositum est, quia uidelicet interior domus secreta patrie celestis, arca federis Dominum Saluatorem, in quo solo fedus pacis apud Patrem habemus, designaret; qui post resurrectionem suam ascendens in celum, carnem, quam assumpsit ex uirgine, in Patris dexteram locauit. Porro oraculum habebat uiginti cubitos in longitudine, et uiginti cubitos in latitudine, et uiginti cubitos in altitudine. Quod dicitur uiginti cubitos in altitudine, parietem significat cedrinum, qui oraculum, id est, sancta sanctorum, ab ede exteriore segregaret, sicut et supra diximus. Oraculum ergo ubi erat arca, habebat uicenos cubitos in longitudine, et latitudine, et altitudine id est, per quadrum,  quia in superna illa patria, ubi Regem Christum in decore suo uident oculi sanctorum, sola caritatis diuine ac fraterne gratia per omnia fulget. Quod sequentibus quoque uerbis astruitur, cum dicitur.

XIu. Quod altare cedro et auro uestitum. Cap. uI.---Et operuit illud atque uestiuit auro purissimo. Quod est aperte dicere quia menia superne ciuitatis, gratia caritatis impleuit. Sed et uestiuit altare cedro. Altare dicit thymiamatis, quod erat infra oraculum. De quo paulo post subinfertur, Et totum altare oraculi texit auro. Unde intelligi datur quia idem altare de lapide quidem fuerit factum, et cedro uestitum, ac deinde auro coopertum. Significat autem typice perfectorum uitam iustorum qui quasi in oraculo sunt positi, quia desertis infimis delectationibus, de solo regni celestis ingressu curam omnem impendunt. Unde bene in hoc altari, non carnes uictimarum, sed sola incendebantur thymiamata, quia tales non adhuc peccata carnis et illecebras cogitationum in se mactare opus habent; sed tantum orationum spiritalium  et celestium desideriorum odoramenta, per ignem amoris in conspectu sui Conditoris offerunt. Quid autem in huiusmodi altari lapis, cedrus et aurum figurarent, ex his que superius dicta sunt, facile potest intelligi, Domum quoque ante oraculum operuit auro purissimo, et fixit laminas clauis aureis. Domum ante oraculum presentis Ecclesie typum tenere diximus, ubi ita Redemptoris nostri amore flagramus, ut necdum ipsum uidere facie ad faciem ualeamus. Unde apte domus hec auro quidem purissimo cooperta, sed interpositus erat medius paries ob oraculi secreta. Oraculum namque uocatur, cum diuina hominibus uel angelica allocutio, uel secretorum quorumque reuelatio conceditur. Unde bene oraculum in abditis, hoc est in interiori domo factum est, quia in superna patria et angelorum nobis uisio atque allocutio, et ipsa Dei presentia reuelabitur, iuxta hec que ueritas ipsa diligentibus se pollicetur, dicens,  Qui autem diligit me, diligetur a Patre meo, et ego diligam cum, et manifestabo ei me ipsum . Et iterum, uenit hora cum iam non in prouerbiis loquar uobis; sed palam de Patre meo annuntiabo uobis . Domus ergo ante oraculum auro tecta est, quia perfecti quique iusti in hac uita, ubi necdum de Patre palam audire, id est, necdum palam uidere queunt, fidem et opus iustitie diuino ornant amore, per quem et plenam Dei cognitionem mereamur. Lamine auree, quibus operta est domus, operationes sunt multifarie pietatis, quas in obsequium sui Creatoris uel fraterne necessitatis amor castus exhibet. Claui aurei quibus erant affixe lamine auree, sunt precepta caritatis, siue promissa eterne claritatis, per que in exercitio studioque uirtutum ne deficiamus, donante Christi gratia, continemur. Unde bene de eisdem clauis in libro Paralipomenon scriptum est, Sed et clauos fecit aureos, ita ut singuli claui siclos quinquagenos appenderent. Quinquagenario namque numero solet in Scripturis remissio peccatorum,  et gratia Spiritus sancti, et uita eterna figurari; quinquagesimus psalmus est penitentie et remissionis; quinquagesimus annus iubileus; quinquagesima die post Pascha Spiritus sanctus adueniens primitiuam Ecclesiam consecrauit; et quinquagenorum erant siclorum claui singuli, quibus lamine auree affigebantur parietibus domus Domini, quia nimirum uerba celestia, quibus in amore bonorum operum proficimus et conseruamur, ueniam nobis promittunt peccatorum gratia sancti Spiritus, et sabbatismum in futuro pollicentur eternum. Et hi quidem sunt claui dilectionis. Sunt uero alii claui timoris, quibus incipientes quique et necdum ad perfectionem uenientes, illecebras uitiorum carnalium et uoluptatem mortificant, illo uidelicet sermone ueritatis, cuius institutione carnem nostram crucifigere cum uitiis et concupiscentiis edocemur. Quos habere desiderabat propheta, cum ait, Confige clauis timoris tui carnes meas, a iudiciis enim tuis timui . Qui rursum ad perfectiora perueniens, dicit de clauis dilectionis, Mihi autem adherere Deo bonum est. Nihilque erat in templo quod non auro tegeretur, sed et totum altare oraculi texit auro . Supra de altari dictum est. Plenius uero in libro Paralipomenon hec explicantur, ubi Porticus quoque erat ante frontem templi deaurata intrinsecus, cenacula quoque auro tecta esse perhibentur. Ubi figura mysterii in promptu est, quia tota Ecclesia et in hoc seculo et in futuro, pre ceteris uirtutibus Deo placitis dono caritatis abundat; et sola hec quasi singulariter eminens, ceteras celare uidetur. Deaurata est quippe porticus ante templum, quia patres ueteris Testamenti Deo per caritatem placuerunt. Deauratum est templum, quia eadem ipsa caritas diffusa est in cordibus nostris per Spiritum sanctum, qui datus est nobis. Deaurata est domus interior, quia in superna patria sola caritas regnat. Sed ibi eo uerius et securius, quo presens ipse Deus, qui est caritas, uidetur; ibi eo certius, quo ipse Mediator  Dei hominum, qui solus paternorum est conscius secretorum, uelut arca testamenti semper aspicitur. Quod autem cenacula queque tecta sunt auro, ad eumdem sensum respicit: sicut enim interior domus sancti sanctorum, ubi erat arca, eternam sanctorum, uitam in conspectu sui Conditoris et Redemptoris significat, iuxta illud psalmiste, Abscondes eos in abscondito uultus tui, a conturbatione hominum : ita cenacula in alto, eamdem uitam in celis esse, et non in hoc mundo, dicente Apostolo, Que sursum sunt, querite, ubi Christus est in dextera Dei sedens; que sursum sunt sapite, non que sunt terrena.

Xu. De factura Cherubin. Cap. uI.---Et fecit in oraculo duo Cherubin de lignis oliuarum decem cubitos altitudinis. Cherubin, sicut propheta Ezechiel aperte declarat, angelice dignitatis uocabulum est; numeroque singulari Cherub dicitur, plurali Cherubin. Unde  apte in figuris Cherubin, que erant in oraculo facta, angelica ministeria, que Conditori suo in celis semper assistunt, possunt intelligi. Que recte de lignis oliuarum facta esse perhibentur, quia nimirum uirtutes angelice gratia Spiritus sancti, ne umquam ab amore Dei arescant, uncte sunt. Ipse enim una nobiscum sunt participes illius, de quibus ait in laude Christi propheta, Unxit te Deus tuus oleo letitie, pre participibus tuis . Recte de lignis oliuarum figuraliter sunt facti, quos luce sapientie celestis, mox ipse qui creauit, impleuit. Unde Cherub appellare uoluit, quod Latine multiplicata scientia, siue scientie multitudo interpretatur. Decem autem sunt cubitorum altitudinis, quia denario uite eterne fruuntur, habentes inuiolatam in se sui Conditoris imaginem, seruata in perpetuum sanctitate, et iustitia, et ueritate, que prima conditione perceperunt. Denarius quippe obolis constat, et continere in se nomen regis et imaginem consueuit. Quapropter et figure regni celestis aptissime congruit, ubi et angeli  sancti in imagine sui Conditoris, ad quam facti sunt, semper manent; et electi homines imaginem eius, quam peccando amiserant, recipiunt. Scimus enim, inquit, quia cum apparuerit, similes ei erimus, quoniam uidebimus eum sicuti est. Quinque cubitorum ala Cherub una, et quinque cubitorum ala Cherub altera; id est, decem cubitos habentes a summitate ale unius usque ad ale alterius summitatem. . Ale cum in sanctorum hominum figura ponuntur, uirtutes significant eorum quibus ad celestia uolare semper, atque in his conuersationem delectantur habere. Cum uero in significatione angelorum ponuntur ale, quid apertius quam gratiam demonstrant perpetue et indefectiue felicitatis eorum qui semper in celestibus in ministerio sui persistunt auctoris? uel certe quia leuitate spiritalis nature sunt prediti, ita ut ubicumque uoluerint, statim quasi uolando perueniant; et hic cum alis figurati, et prophete cum alis sunt ostensi. Bene autem dicitur quia quinque cubitorum  fuerit alia Cherub una, et quinque cubitorum ala Cherub altera: quia uirtutes angelice legem Dei, que in quinque libris descripta est, indefessa deuotione custodiunt: diligendo uidelicet Deum et Domiminum suum ex omnibus uiribus suis, diligendo et proximos tamquam seipsos: plenitudo enim legis est caritas. Proximi autem eorum, et ipsi ad inuicem sunt angelici spiritus et homines electi, eorum eque conciues. Unde utraque alia eiusdem esse mensure perhibetur, quia uidelicet eadem ipsa deuotione, qua se alterutrum in Deo diligunt, nostram quoque ad se ascendentium societatem desiderant; sicque simul ale decem cubitos complent, cum in gemina caritatis exhibitione angeli de Conditoris presentia letantur. Decem quoque cubitorum erat Cherub unum, mensura parietis, et opus unum erat in duobus Cherubin. Duo erant facti Cherubin propter consortium eiusdem, de qua loquimur, caritatis significandum, quia minus quam inter duos caritas stare non potest. Unde et Saluator binos ad predicandum discipulos  mittere curauit , ut tacite doceret eos, qui uerbum fidei predicarent, uirtutem dilectionis ante omnia opera esse tenendam. Uniusque mensure et operis duo Cherubin, quia disparilitas uoluntatum, siue cogitationum, in superna patria nulla est, ubi una omnes eademque presentis uisione et gloria illustrantur. Posuitque Cherubin in medio templi interioris; extendebant autem alas suas Cherubin, et tangebat ala una parietem, et ala Cherub secundi tangebat parietem alterum: Ale autem altere in medio pariete templi se inuicem contingebant. Manifestum est ex his que predicta sunt quare Cherubin in medio templi interioris sint positi, quorum habitatio est in celis. Extendebant autem alas Cherubin, quasi ad uolandum, quia spiritus angelici semper habent animum ad obsequium diuine uoluntatis preparatum. Quod uero ala una tangebat parietem, ad illam caritatis administrationem pertinet, quam nobis exhibent angeli.  Quod ale altere in medio templi se inuicem contingebant, eam dilectionis gratiam qua se alterutrum complectuntur, exprimit. Bene autem sequitur, Texit quoque Cherubin auro, quia et naturam eorum Conditor immortali claritate sublimauit, et mentem uera dilectionis atque humilitatis luce repleuit. Notandum sane quia Moyses dum tabernaculum faceret, fecit et duos Cherubin aureos, quos posuit in propitiatorio, quod erat super arcam. Salomon autem addidit alios duos multo maiores, quos in templo poneret, sub quorum alis arcam in medio poneret, cum propitiatorio et Cherubin prioribus; sicque factum est, ut in tabernaculo quidem essent Cherubin duo, in templo autem quatuor. Ad unam uero eamdemque significationem utrique pertinent, sed repetitum est opus augustius factum per Salomonem, ut typice doceretur, multiplicata post incarnationem Domini sancta Ecclesia, latius esse gentibus sublimitatem ciuium celi pandendam, qui sic Conditorem de collato sibi munere beatitudinis collaudant, ut de nostra quoque  ereptione atque ad eamdem beatitudinem introductione congaudeant; extendunt enim alas ad inuicem super arcam, cum ad laudem Domini Saluatoris referunt bonum omne quod acceperunt; extendunt alas alteras ad parietes oraculi, cum sanctos etiam homines secum uidere letantur, eosque uelut alarum suarum summitatibus tangunt, quos consortes atque imitatores fuisse in hac uita sue puritatis exsultant. Duos autem eque parietes alis suis tangunt: quia fideles utriusque populi, Iudei scilicet et gentilis, secum possessores habent aule celestis. Namque in illa patria distinctio fit localis inter utrumque populum. Sed quia maior fit festiuitas interne beatitudinis de consortio adunate fraternitatis, extendunt Cherubin ad utrumque parietem oraculi alas suas, quia letantes in celesti patria iustos utriusque plebis uisione quoque sue glorie ad laudem Creatoris excitant; nec solum de illorum, quos secum intus habent, hominum iustorum felicitate letantur agmina celestia,  uerum etiam nostri, qui foris adhuc positi de profundis ad Dominum clamamus, curam genunt sedulam. Unde bene de eisdem Cherubin in libro Paralipomenon scriptum est, Ipsi autem stabant erectis pedibus, et facies eorum uerse erant ad exteriorem domum ; stabant etenim erectis pedibus Cherubin, quia a uia ueritatis, in qua mox conditi positi sunt, numquam aberrauerunt angeli. Habent facies ad exteriorem domum, quia nos, ab huius erumna peregrinationis ereptos, ad suum desiderant peruenire consortium. Sic ergo pedibus stant rectis, sic alas suas auro tectas ad oraculi parietes extendunt, ut facies habeant ad domum uersas exteriorem, quia angeli sic suam perpetuo innocentiam conseruant, sic de animarum sanctarum in celis beatitudine congaudent, ut eis quoque quos in terris adhuc peregrinari conspiciunt, electis opem ferre non desinant, donec et illos ad celestem patriam introducant; omnes enim sunt administratorii spiritus in ministerium missi propter eos qui hereditatem capiunt salutis.  Possunt etiam per duo Cherubin duo testamenta figurari, qui nimirum Cherubin in oraculo sunt facti, quia in consilio diuine promissionis nobis utique inaccessibili atque incomprehensibili ante secula dispositum est, quando, et qualiter quibusue auctoribus sacra Scriptura conderetur. De lignis oliuarum sunt facti, quia per uiros misericordie, quorum pietati non defuerunt uires, unctione sancti Spiritus illustratos, diuini sunt libri conscripti. De lignis oliuarum sunt facti, quia lucem nobis scientie tribuunt, iuuante flamma caritatis Dei, que per Spiritum sanctum diffunditur in cordibus nostris. Decem cubitis sunt alti; quia per obseruantiam decalogi legis, Deo seruiendum predicant, et Deo fideliter seruientes denario remunerandos esse regni perpetui ostendunt. Geminas habent alas, quia Testamenta per aspera eque et prospera, indefesso proposito semper ad celestia tendisse ac peruenisse declarant; et hoc idem suis auditoribus  faciendum esse demonstrant. Quinque cubitorum erat ala Cherub una, et quinque cubitorum ala Cherub altera; quia in omni labentium rerum uarietate, sancti uniuersos corporis sui sensus in obsequium sui Conditoris extendunt: oculos habentes semper ad Dominum, audire desiderantes uocem laudis eius, et narrare uniuersa mirabilia eius, dulcia faucibus suis habentes eloquia illius, super mel et fauum ori suo, currentes in odore unguentorum eius; et donec superest halitus in eis, et spiritus Dei in naribus eorum, non loquentes labiis iniquitatem, nec in lingua sua stultitiam personantes: sicque per arma iustitie a dextris, et a sinistris incedentes, ad perceptionem celestis denarii, quem summus paterfamilias cultoribus sue uinee repromisit, perueniunt. Et opus unum erat in duobus Cherubin, quia utriusque Testamenti scriptores una eademque castitate operis et caritatis deuotione Deo seruierunt, una et consona uoce ac fide Deum predicant: quia que nouum Testamentum  de Dominica incarnatione, passione, resurrectione, ascensione, gentium uocatione, Iudeorum expulsione, multimoda Ecclesie tribulatione facta narrant, hec eadem uetus Testamentum, si recte intelligitur, ueraciter fienda predicabat. Aduentum uero Antichristi, finem seculi, extremi discrimen iudicii, et eternam bonorum gloriam, penamque reproborum, concordi utrumque Testamentum ueritate probat. Ale ergo Cherubin interiores super arcam se inuicem contingebant, quia utraque Testamenta pari de Domino attestatione consentiunt. Item alis exterioribus, iste unum parietem, ille alterum contingebat, quia uetus Testamentum proprie antiquo Dei populo scriptum est; nouum uero nobis, qui post incarnationem Dominicam ad fidem uenimus. Et secundo parieti h. e. septentrionali, recte comparamur, quibus post frigus ac tenebras idololatrie, lucem ueritatis cognoscere datum est: nam et si primitiua Ecclesia maxime de Iudeis effloruit, et omnis Isrel  circa finem seculi saluandus esse creditur, plurimi fidelium huius corporis congregantur ad Euangelii suscipiendi sacramenta, quibus etiam hoc diuinitus donatum est, ut reuelatis oculis cordis sui, manifeste cognoscant litteram ueteris Testamenti, euangelice gratie plenam esse mysteriis. uersas habent facies Cherubin ad exteriorem domum, quia nobis qui adhuc foris stamus, nec re, sed spe salui facti sumus Diuini sunt libri conditi; quia scriptores eorum iam regnantes cum Domino, illumque collaudantes in celis, curam nostre gerunt salutis, qui pro nostris erratibus apud eius pietatem interpellant. Circumdati sunt auro Cherubin, quia preclaris scriptorum suorum operibus confirmatur auctoritas Testamentorum, manifestata iam per orbem cognitione diuinarum Scripturarum, siue interna gloria celestium agminum: utrumque enim Cherub, ut diximus, et angelos uidelicet, et Testamenta designant, cum plures ad fidem conuerti et bonis abundare ceperint operibus. Unde et apte subditur: Et omnes parietes templi per  circuitum sculpsit uariis celaturis et torno. Omnes parietes templi per circuitum omnes sancte Ecclesie populi sunt, quibus super fundamentum Christi locatis, totius ambitum orbis repleuit, ceptumque fidei edificium quotidie noua membrorum suorum progenie, quasi lapidum pretiosorum appositione superaugmentare non desistit. Qui nimirum parietes uariis celaturis sculpuntur: Cum alii datur per Spiritum sermo sapientie, alii sermo scientie secundum eumdem Spiritum, alteri fides in eodem Spiritu, alii gratia sanitatum in uno Spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum . Et ut ad illas ueniamus, quas omnes habere ualemus uirtutes, caritas, gaudium, pax, longanimitas, patientia, benignitas, bonitas, modestia, continentia , et ceteri fructus spiritus, quid nisi celature parietum templi que ornatus sunt mentium populi Dei. Sculpuntur et iidem parietes torno, cum prompto pollent animo fideles  ad faciendum cuncta que Dominus precepit, ad patiendum cuncta que permittit, dicentes ex animo per singula que occurrunt: Benedicam Dominum in omni tempore . Et, Paratum cor meum, Deus, paratum cor meum, cantabo et psalmum dicam Domino . Sculpuntur torno, cum in tantum uirtutibus operam impendunt, ut ab harum tramite nullis circumstantium rerum contrarietatibus, nullis possint blandimentis auerti: quia enim tornatura ceteris artibus uelocitate precellit, et ipsa sibi regulam, qua sine errore opus perficiat, seruat, apte per hanc pia sanctorum uita signatur, quia et parata est semper ab obsequium diuine uoluntatis, et hoc absque diuerticulo errandi complere longo uirtutum usu exercitata didicit. Unde et sancta Ecclesia in Canticis canticorum, Sponsi ac Redemptoris sui uirtutes admirata, dicebat, Manus eius tornatiles, auree plene hyacinthis . Tornatiles quippe sunt manus eius, quia apparens in carne sanitates et miracula quecumque  uoluit, absque omni morarum tarditate, absque ullis errorum ambagibus, Dei uirtus et sapientia perfecit. Auree sunt, quia ea que foris uerbo iussit, intus diuina plenus potentia dedit. Plene sunt hyacinthis, quia ad gloriam Patris uniuersa que fecit retulit; et per opera que fecit nostros ad querenda celestia sensus erigit.

XuI. De sculptura parietum. Cap. uI.---Omnes ergo parietes templi per gyrum uariis celaturis et tornis sculpuntur, cum tota per mundum Ecclesia uirtutum spiritalium exsecutioni absque ullo prorsus errore prompta deuotione insistit. Ubi bene subditur, Et fecit in eis Cherubin et palmas, et picturas uarias, quasi prominentes de pariete, et egredientes. Cherubin namque in parietibus templi facit Salomon, cum electos suos Dominus ad regulam Scripturarum sanctarum, in quibus est multitudo scientie, uitam suam dirigere donat. Cherubin facit, cum eos in hoc mundo castitatem angelice conuersationis pro modulo suo  docet imitari, que maxime uigiliis ac laudibus diuinis, dilectione sincera Conditoris et proximi geritur. Palmas fecit cum memoriam eterne retributionis eorum mentibus infigit, ut eo minus ab arce iustitie labi queant, quo mercedem iustitie semper ante cordis oculos habent. Facit picturas uarias prominentes de pariete, et egredientes, cum multifarias uirtutum operationes fidelibus tribuit: uerbi gratia, uiscera misericordie, benignitatem, humilitatem, patientiam, modestiam sufferre inuicem, et donare sibimetipsis, super omnia autem hec caritatem habere, quod est uinculum perfectionis. Que uidelicet uirtutes cum in tantam electis consuetudinem uenerint, ut uelut naturaliter eis uideantur insite, quid aliud quam picture domus Domini prominentes, quasi de pariete exeunt, quia uerba et opera ueritatis non adhuc ab aliis extrinsecus discunt, sed ut sibimet infixa radicitus, parata semper ab intimis cordis que sunt agenda siue docenda proferunt? Sed et pauimentum  domus texit auro intrinsecus et extrinsecus, in oraculo et in ipso templo. Significare autem diximus supra, quod pauimenti equalitas humilem concordiam designaret sancte fraternitatis, ubi cum sint Iudei et gentes, barbari et Scythe, liberi et serui, nobiles et ignobiles, cuncti se in Christo fratres esse, uniuersi eumdem se habere Patrem in celis gloriantur; neque enim de concordissima humilitate supernorum ciuium dubitare cuiquam fas est.

XuII. De ingressu oraculi. Cap. uI.---Texit ergo Salomon pauimentum domus auro intrinsecus et extrinsecus, quia Rex noster pacificus et angelos atque animas iustorum in celis perfecte ac plenarie dono dilectionis impleuit, et peregrinantes in hoc seculo ciues eiusdem patrie celestis signaculo dilectionis a ceterorum mortalium uilitate segregauit: In hoc cognoscent, inquiens, omnes, quia discipuli mei estis, si dilectionem habueritis adinuicem . Et in ingressu oraculi fecit ostiola de lignis oliuarum, postesque angulorum quinque, et duo ostia de lignis oliuarum.  Quod primo dixerat, Fecit ostiola de lignis oliuarum, hoc ipsum uidetur apertius explicare uoluisse, cum adiunxit, Et duo ostia de lignis oliuarum. Unus quippe erat ingressus oraculi, sed idem ingressus duobus ostiis claudebatur, rursumque reseratis eisdem aperiebatur, sicut templum, et sicut porticus ante templum. unum non amplius habebant introitum, certi utique causa mysterii: quia unus Dominus, una fides, unum baptisma, unus Deus , unus in Ecclesiam presentem per baptismum, unus in regnum celeste per opera fidei est sperandus introitus: nam quod unus esset introitus oraculi, testatur hoc quod inferius de arca scriptum est: Cumque eminerent uectes, et apparerent summitates eorum foris sanctuarium ante oraculum, non apparebant ultra extrinsecus; ubi patenter ostenditur, ni fallor, quod unus erat ingressus oraculi, et hic e regione factus arce, que in medio eiusdem oraculi fuit. Cuius ingressus et ostiola per significationem multifarie possunt accipi: nam et angelicos spiritus, quorum ministerio in habitationem  celestis patrie introducimur, aptissime designant, et apostolorum atque uirorum apostolicorum figuram tenent. quibus claues regni celorum sunt date, qui accepta a Domino potestate ligandi atque soluendi, et dignos intra regni ianuam admittunt; et contumaces, impuros ac superbos excommunicando uel anathematizando, ab ingressu uite perennis eliminant. Sed et opera iustitie quorum merito ad regnum celeste peruenitur, recte per ostia, per que in sancta sanctorum ingrediebatur, possunt typice designari, iuxta quod in libro Sapientie scriptum est, Custoditio autem legum, consummatio incorruptionis est; incorruptio autem facit proximum Deo. Concupiscentia itaque sapientie deducit ad regnum perpetuum. Quibus omnibus apte congruit, quia ipsa eadem ostiola de lignis fiunt oliuarum, quia nimirum et angeli et homines perfecti fructu misericordie et operibus lucis sese in domo Dei gloriosos exhibent, immo omnes electi per arma lucis et pietatis aditum  sibi patrie celestis aperiunt. Duo sunt autem ostiola, siue quia Dominum et proximos diligunt angeli et homines sancti, neque ianuam uite, nisi per geminam hanc dilectionem poterit quis intrare; seu quia utriusque populi fidelibus, et Iudei uidelicet et Gentilis, eadem uite ianua reseratur. Postes sunt angulorum quinque, quia non solum animas electorum aula celi recipit, sed et corporibus immortali gloria preditis, in iudicio suas fores aperit; quinque enim sunt sensus corporis nostri, ut supra meminimus, uisus, auditus, gustus, olfactus, tactus. Certe uel postis uterque oraculi quinque factus est cubitorum, quia solis illis superne patrie aditus panditur, qui omnibus sui corporis et cordis sensibus Domino seruire studuerunt: corporis uidelicet, cum per eosdem sensus aliquid pro illo agunt: cordis uero, cum sobrie et iuste et pie cogitant de eis que per ipsos corporis sensus agere decernunt. Sculpsitque in eis picturam Cherub et palmarum species, et anaglypha ualde  prominentia, et texit ea auro, operuitque tam Cherubin quam palmas et cetera auro. Anaglypha Grece, dicuntur Latine celature. Celata sunt autem uasa aurea uel argentea, signis eminentioribus extra intusque expressa. Hec et alio nomine sculpta uocantur, anaglypha uasa dicta, quod superius sunt sculpta: Greci enim ana, sursum glyphen, sculpturam dicunt, id est, sursum sculpta. Cuncta autem hec supra eadem Cherubin in ornatu parietum templi posita, pro captu nostro exposita sunt, nec laborandum in astruendo; quin uirtutum operibus que per totum orbem Ecclesie in suis sanctis ac perfectis exercet, illi precipue quibus fidelium cura commissa, et claues regni celorum sunt date, omni debeant solertia insistere ut quantum gradu preminent ceteris, tantum et merito precellant bone actionis. Habent namque in se picturam Cherubin insculptam, cum angelicam in terris uitam, quantum mortalibus possibile est, et mente imitantur et opere. Habent palmarum  species, cum dona superne retributionis fixa semper intentione meditantur. Palma namque manus uictricis ornatus est. Habent anaglypha ualde prominentia, cum certissima bonorum operam documenta, et que nemo in sinistram partem interpretari ualeat, cunctis se intuentibus ostendunt. Et hec omnia opera sunt aureis laminis cooperta, cum, sicut sepe dictum est et semper dicendum est, ceteris uirtutum floribus specialius in magnis Ecclesie membris fulgor supereminet amoris. His ostiolis est uelum fuisse additum, uerba dierum narrant. Fecit quoque uelum, inquit, ex hyacintho, purpura, coccino et bysso, et intexuit ei Cherubin; quod decoris quidem gratia factum est, ut inter parietes deauratos et holosericum fulgeret, sed in eiusdem mysterii significatione, cuius et ostiola, ante arcam atque ingressum oraculi appensum, ut sicut ostiola congruis horis aperiebantur, sic et uelum reuelaretur, quoties adueniret qui in sancta sanctorum esset ingressurus. Huius ergo ueli sedula reuelatio sedulam apertionem  regni celestis significat, que nobis per incarnationem Domini et Saluatoris nostri donata est; unde et baptizato eo, celi aperti sunt, ut ostenderetur quia per baptisma quod nobis ipse consecrauit, ianuam patrie celestis deberemus ingredi; et moriente illo in cruce, idem uelum scissum est medium a summo usque deorsum, ut aperte doceret quia figure legales iam tunc ad finem uenissent, ac ueritas Euangelii arcanaque celestia, et ipse celi ingressus, non adhuc prophetandus ac figuraliter significandus, sed iam iamque esset proxime omnibus aperiendus, qui ab initio mundi usque ad id temporis in fide ueritatis de mundo transierunt; nam die post resurrectionem Domini quadragesimo uniuersi cum eo celum petierunt, remotoque omni uelamine multifarias in domo Domini mansiones pro suis quique meritis acceperunt; sed et nobis, qui adhuc futuri eramus, eadem hora reseratus est superne illius ciuitatis ac domus Patris ingressus. In quam profecto ciuitatem non  nisi per interna eternorum bonorum desideria, per fidem et sacramenta Dominice passionis, per uerba sincere dilectionis, per mortificationem concupiscentie carnalis, et per quotidiana angelorum auxilia conscenditur. Unde bene idem uelum sub quo in oraculum intrabatur ex hyacintho, purpura, coccino, et bysso factum est, eique Cherubin intexti esse memorantur. Hyacinthus quippe, qui celi colorem imitatur, purpura que sanguine conchyliorum conficitur, et sanguineam ipsam profert speciem, non immerito sacramentum signat Dominice passionis, quod nos imitari crucem nostram portando debemus. Coccino, qui rubeo colore flammescit, congrue uirtus exprimitur amoris, de qua mirantes dixerunt, qui cum Domino ambulauerunt discipuli, Nonne cor nostrum ardens erat in nobis, dum loqueretur in uia, et aperiret nobis Scripturas ? Byssus, que de terra uirenti germine nascitur, et longo artificum exercitio natiuum exuit uirorem, atque ad albentem  deducitur speciem, congrue castitatem nostre carnis insinuat, cuius quasi humorem ingenitum exsiccari iubet Apostolus dicens, Mortificate membra uestra, que sunt super terram, fornicationem, immunditiam, libidinem, concupiscentiam malam et auaritiam, que est simulacrorum seruitus . Ad quantam uero candoris gloriam hanc uelit perduci, ostendit alias dicens: Obsecro uos, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum . Intexuit uelo Cherubin, eademque quatuor coloribus eximiis conficiuntur, cum in uniuersis que pie agimus, a uenenatis demonum telis per angelica presidia Domino donante protegimur. Item texuit uelo Cherubin, cum in bonis que agimus, multitudine scientie indesinenter utimur, respicientes semper ad eloquia diuina, et ne forte a uirtutum calle aberremus, horum intuitu continue uestigia nostra regamus. Fecitque in introitu templi postes  quadrangulatos, et duo ostia de lignis abiegnis intrinsecus, et utrumque ostium duplex erat, et se inuicem tenens aperiebatur. Sicut ingressus oraculi, quo ad arcam Domini Cherubinque perueniebatur, introitum regni celestis significat, quo ad Conditoris uisionem nostri supernorumque ciuium nos introduci speramus ac desideramus; ita introitus in templum primordia nostre conuersionis ad Deum, quando in presentem Ecclesiam ingredimur, typice demonstrat. Iste ingressum nostrum ad fidem, ille designat ad speciem: unde apte postes huius introitus quadrangulati sunt facti, propter quatuor sancti Euangelii libros, quorum doctrina in fide ueritatis erudimur; seu propter totidem quatuor uirtutes principales, prudentiam, fortitudinem, temperantiam, iustitiam, quarum ueluti fundamini quodam firmissimo omnis bonorum actuum structura innititur. Prudentia namque est qua discimus quid nos agere, qualiter uiuere deceat. Fortitudo, per quam ea que didicimus agenda implemus, quas uno uersiculo uirtutes  propheta breuiter complectitur dicens: Dominus illuminatio mea et salus mea . Illuminatio uidelicet, ut que agere debeamus edoceat; salus uero, ut nos ad agenda confirmet; temperantia, qua discernimus ne plus aut minus iusto prudentie siue fortitudini operam dare inueniamur. Et quisquis prudentia, fortitudine, temperantia utitur, absque ulla contradictione iustus esse probabitur. uirtus quarta post prudentiam, fortitudinem, temperantiam, iustitia sequitur. Duo ostia, que in hunc ingressum acta sunt, dilectio est Dei et proximi. Que bene altrinsecus facta esse dicuntur, quia ad inuicem respiciunt, adeo ut una sine altera nequaquam possit haberi: Omnis enim qui credit, quoniam iehsu est Christus, ex Deo natus est; et omnis qui diligit eum qui genuit, diligit eum qui natus est ex eo. Et sicut iterum dicitur: Qui non diligit fratrem suum quem uidet, Deum quem non uidet, quomodo potest diligere ? Unde recte ostium exterius dilectio fraterna,  interius est dilectio intelligenda diuina: quia illa prior tempore, hec dignitate sublimior; et per illam ad hanc intratur, quia in amore proximi discitur qualiter amari Conditor debeat. Utrumque autem ostium duplex erat, et se inuicem tenens aperiebatur, quia in utraque dilectione duo sunt que principaliter obseruare debemus. In dilectione etenim Dei fidem ueritatis et puritatem necesse est ut habeamus bone operationis; sine fide enim impossibile est placere Deo, et fides sine operibus mortua est; in amore enim fraternitatis patientia est et benignitas seruanda, dicente Apostolo, Charitas patiens est, benigna est ; patiens uidelicet ad tolerandas molestias iniuriasque proximorum; benigna, ad dimittendum ex corde, et benefaciendum eis quorum iniurias sustinet: qualem nos caritatem habere Dominus uoluit, cum ait, Dimittite, et dimittetur uobis. Dimittite iniurias ledentibus uos, date subsidia eis pietatis, quibus laxatis iniurias: qualem nobis impendere dilectionem desiderat, ipse qui nos in  oratione dicere precepit: Panem nostrum quotidianum da nobie hodie, et dimitte nobis debita nostra sicut et nos dimittimus debitoribus nostris . Utrumque ergo ostium duplex erat, quia dilectio utraque gemino ordine perficitur; utrumque se inuicem tenens aperiebatur, quia iuncte sunt uirtutes, neque ab inuicem possunt diuidi: namque fides sine operibus, neque sine fide Deo possunt opera bona placere; neque item iniurias ferre sufficit, qui ei quem tolerat, etiam ea que necesse habet, cum possit ministrare, contemnit; neque ei qui substantiam mundi habuerit, satis est de hac egenti proximo dare, si non etiam eas quas sibi forte irrogauerat iniurias, sincero ex corde dimittit: quod enim de utroque illo ostio dicitur, quia se inuicem tenens aperiebatur, non hec apertio separationem ab inuicem spiritalium designat uirtutum, sed hoc potius indicat quod post harum coniunctionem ingressus  nobis sancte Ecclesie magis magisque patescat; ut quo his amplius abundemus, eo uerius sanctorum cetibus associemur: sicut etiam diuisio Rubri maris, per quam populus Dei Aegyptum persequentem euasit, non diuisionem unici baptismatis, sed apertionem potius signauit qua, exstinctis peccatis omnibus, ad littus ac solitudinem transeamus uirtutum. uel certe ostium quod inuicem se tenet aperitur, cum post ministerium predicatoris discernitur quid proprie ad cognitionem fidei, quid ad uiuendi castitatem pertineat. Que tamen utraque a sua nequeunt connexione separari, quia non distat inter proximorum mala tolerare, et eis bona commodare, cum hec certissime soleant in uno eodemque perfectorum indissolubilia permanere. Notandum sane quod in ingressu oraculi duo quidem ostia dicuntur, sed hec duplicia fuisse non dicuntur; in templi uero, id est, domus prioris introitu, ita erant duo ostia, ut duplex esset utrumque: quia nimirum in presenti Ecclesia talem nos ingredi ac ducere uitam necesse est, in  qua dilectionem Dei et proximi per fidem et operationem, per patientiam et benignitatem seruemus. In futura autem uita, ubi Dominum et proximos in luce interne beatitudinis uidebimus, eadem utique gemina dilectione absque ullo prorsus labore, immo in magna multitudine diuine dulcedinis perfruemur. Unde apte introitus interioris domus duo quidem ostia, sed hec simplicia habebat: non enim fides ibi necessaria est, ubi ea que nunc credimus ac speramus, omnia manifesta luce uidebimus. Non est labor operum necessarius, ubi mercede perpetua eorum que hic laboramus donabimur. Non necessaria patientia, ubi nemo aduersi aliquid irrogat. Non munificentia benignitatis, ubi nemo indiget quod opus est. Hec de ostiorum figura pro modulo nostro, sequentes Patrum uestigia, disseruimus. uerum, iuxta formam operis, decoris gratia prouisum est, ut in uno eodemque templi ingressu duo essent ostia; necesse etenim erat parietes domus, qui centum et uiginti  cubitos habebant, nonnullas etiam crassitudines habere; in cuius nimirum crassitudinis extrema parte ostia erant affixa, ita ut equali pariete esset ostium utrumque, et siue intus, siue foris templum quisque positus ostium inspiceret, unus ei per omnia paries esse uideretur; similiter et cedrinus paries cum uicenorum in longitudine et altitudine esset cubitorum, non paruam et ipse debuit habere crassitudinem. Quapropter et in huius ingressu duo facta sunt ostia, ut uidelicet ab utroque latere, hoc est, intus et foris equali pariete ostium pateret. Et quoniam easdem picturas equas ostium et paries habebat, ut ueraciter unus per omnia continuatim extentus paries uideretur, unum decoris gratia pretendens, aliud mysterii dispensatione prefigurans. Quod uero descriptis templi ostiis sequitur: Et sculpsit Cherubin et palmas, celaturas ualde eminentes, operuitque omnia aureis laminis opere quadro ad regulam, iam supra expositum est, quia in parietibus domus et in ostiis interioribus eedem picture siue celature sunt  facte; patetque ratio figure, quare easdem ipsas picturas et celaturas, eosdemque Cherubim prima templi ianua quos et interior recipiat: quia nimirum eadem arcana fidei, spei et caritatis, que sublimes quique ac perfecti sublimiter capiunt, queque omnes electi in celis plene in diuina uisione percipiunt, etiam catechizandis rudibus quibusque discenda et confitenda traduntur, quatenus sacris initiati mysteriis, quandoque etiam ad capienda ea que pie crediderunt, perueniant. Quod autem nostra translatio habet, Operuitque omnia laminis aureis opere quadro ad regulam, in Septuaginta habet, Expandit per eas bracteas, et deaurauit eas auro inducto per sculpturam.

XuIII. De atriis domus Domini. Cap. uI.---Aedificauit atrium interius tribus ordinibus lapidum politorum, et uno ordine lignorum cedri. De interiori atrio breuiter loquitur, de exteriori prorsus tacere uidetur. uerum in uerbis dierum utriusque fit mentio, ubi  ita scriptum est: Fecit etiam atrium sacerdotum, et basilicam grandem, et ostia in basilica, que texit ere. Atrium ergo interius, quod uocatur sacerdotum, eo quod sacerdotes et leuite in eo ministrarent, ex omni parte erat templo circumdatum ab Oriente; unde templi ingressus multo longius a templo quam a ceteris tribus plagis positus erat: quia nimirum in ea, id est, in facie templi fiebant ministeria sanctorum; ibi altare eneum ad hostias Domino offerendas, ibi decem luteres ad lauandas easdem hostias, ibi mare eneum erat positum ad lauandas manus pedesque sacerdotum, cum ad ministrandum intrarent. Habebat autem hoc atrium tres cubitos altitudinem, ut Iosephus narrat , quatenus ab ingressu templi ceteros prohiberet, et solum sacerdotibus hoc licere significaret; eratque ianua ad orientalem plagam, ad quam usque populus hostias suas sacrificia inferebat; inde suscipienda a sacerdotibus, atque ad altare perferenda. De exteriori uero atrio, quod uerba dierum basilicam grandem  uocant, ita scripsit Iosephus. »Extrinsecus autem huius templi aliam edificauit aulam quadrangulo schemate factam, erigens maximas porticus atque latas portas et excelsas et amplas, per quatuor mundi partes, in ea constituens; quarum singule ad unumquemque uentum, quatuor angulis attendebant, ubi ereas ianuas collocauit.« Et paulo post: »Hoc sacrarium omnes populi, quibus purgatio et obseruatio legitimorum inerant, introibant.« Has uero porticus Cassiodorus senator in pictura templi quam in pariete posuit, ut ipse in psalmorum expositione commemorat, triplici ordine distinxit: primum uidelicet ordinem ponens extra atrium sacerdotum ex omni parte quadrum, secundum eodem modo extra intimas porticus, undique uero in gyrum extremum, similiter ex omni latere priorum porticum in circuitu; sicque templum triformi edificiorum presidio ab omni erat parte munitum, facto pauimento sub dio inter edificia singula de marmore; et parietibus domorum  interioribus, hoc est, eis qui ad templum respiciebant, factis in columnis: exterioribus uero solidis; sicque fiebat ut omnis structura templi per gradum esset uarietate rationabiliter distincta. Namque in sancta sanctorum ingrediebatur pontifex, in ipsum templum sacerdotes purificati, in atrium sacerdotum sacerdotes purificati et non purificati, una cum leuitis et cantoribus; in intimum atrium basilice maioris uiri Iudei stantes purificati, et orantes sub dio si serenum esset, si tempestas in porticus proximas sese recipientes, in exterius autem mulieres Iudee purificate, in extremum atrium gentiles et Iudei, qui nuper uenerant ex gentibus usque ad sextum purificationis diem. Hec in pictura Cassiodori distincta reperientes, breuiter annotare curauimus, rati eum ab antiquis Iudeis hec didicisse, neque uirum eruditum uoluisse in exemplum legendi, proponere, que non ipse prius ueraciter cognouisset. Hec sunt loca quorum meminit supremus graduum psalmus, qui ita incipit: Ecce nunc benedicite Dominum,  omnes serui Domini, qui statis in domo Domini, in atriis Domini Dei nostri . In his porticibus Ieremias et prophete alii, in his Dominus et apostoli uerbum populo predicabant; in harum aliqua Dominus sedebat docens, quando a tentantibus Phariseis mulier illi adultera iudicanda oblata est; in his inuenit uendentes et ementes oues et boues et columbas, hosque cum suis mercimoniis eliminauit e templo ; in his Petrus et Ioannes claudum inuenientes sanauerunt, ac secum ingredientes interius ad orandum duxerunt; in his orabat omnis multitudo populi, quamdiu incensum ponenti Zacarie angelus ad altare thymiamatis apparuit, eumque de precursoris Domini natiuitate perdocuit: nam hec atria cum porticibus suis aspectum templi de longe aspectantibus abscondere potuerunt, quia locus in quo templum erat situm multo sublimior erat quam ubi fundate porticus fuerant:  nam, sicut Iosephus scribit, extreme atriorum fabrice, cum in quadringentis cubitis essent erecte, tantum usque ad uerticem montis, in quo templum edificatum est, peruenerunt. Hec quidem de structura templi studioso lectori credidimus intimanda. uerum in eis quecumque Scriptura referre sacra commodum duxit, figuras mysteriorum queramus, ceteris pro historie cognitione simpliciter utamur. Aedificium ergo templi intra atrium sacerdotum, perfectorum in sancta Ecclesia et sublimium uitam exprimit uirorum, eorum uidelicet qui et excellentia uirtutum Domino appropinquare, et aliis uerbo atque opere ducatum solent impendere salutis. Sacerdos namque ab eo Latine nomen accipit, quod sacrum prebere ducatum minoribus debeat. Quo nomine in Scripturis mystice non soli altaris ministri, episcopi uidelicet et presbyteri, sed omnes utique censentur, qui altitudine recte conuersationis ac doctrine salutaris eminent, nec sibimetipsis tantummodo, sed pluribus prosunt, dum corpora sua hostiam uiuentem,  sanctam, Deo placentem exhibent; neque enim episcopis solis et presbyteris, uerum omni Ecclesie Dei loquebatur apostolus Petrus, cum ait, uos autem genus electum, regale sacerdotium, gens sancta, populus acquisitionis . Cuius honore dignitatis etiam antiquus Dei populus erat insignitus, dicente ipso ad Moysen: Hec dices domui Iacob. et annuntiabis filiis Isrel ; et paulo post: Et uos eritis mihi regnum sacerdotale, et gens sancta. Basilica uero grandis, que erat extra atrium sacerdotum, in qua omnis populi multitudo adorare siue ad uerbum audiendum confluere solebat, carnalium in sancta Ecclesia uitam moresque figuraliter insinuat, quibus dicit Apostolus: Et ego, fratres, non potui uobis loqui quasi spiritalibus, sed quasi carnalibus: tamquam paruulis in Christo lac uobis potum dedi, non escam . Qui bene per basilicam grandem designantur, quia absque ulla dubietate multo maior est in sancta Ecclesia talium quam perfectorum numerus; sed  quantum numero prestant, tantum succumbunt merito. Unde apte basilica hec grandis, etsi plurimos capit, non eos tamen in interiora templi deaurati, non ad altaris officium, non ad ipsum saltem atrium sacerdotum intromittit, quia carnales quique atque infirmi in Ecclesia, etsi ob meritum caste fidei ac pietatis Deo deuoti ad electorum sortem pertinent, longe tamen abest ut illis equentur, qui cum fiducia dicere possunt: Non enim audeo aliquid loqui eorum que per me non effecit Christus in obedientiam gentium, uerbo et factis . Et iterum, Bonum certamen certaui, cursum consummaui, fidem seruaui; de cetero reposita est mihi corona . Accedebat quidem uulgus usque ad atrium sacerdotum, hostias suas usque ad huius ianuam deferebat, susceptas a sacerdote atque in altari oblatas oculis prosequebatur; in ipsum etiam templum, cum aperiebatur, intuitum suum a longe dirigebat, nec tamen in atrium sacerdotum intrandi facultatem habebat, uerum de inferioribus clamabat ad Dominum; quia nec carnalium  in Ecclesia simplicitas a Domino despicitur, quando fideliter ea que ualent uota pietatis offerunt; dirigunt enim uisum a longe in templum Dei, cum uitam sublimium discere et admirari sedulo gaudent, et quos uirtutum imitatione sequi nequeunt, pie uenerationis amplectuntur affectu. uident hostias sacerdotum in altari igne sacrosancto consumi, quia magna magnatum opera cognoscunt a Domino per Spiritum sanctum dignanter accipi. Afferunt et suas hostias ad atrium sacerdotum offerendas Domino per illos, dum bona que preualent operantes, maiorum et doctiorum firmantur exhortatione, et intercessione commendantur. Offerunt etiam tunc hostias suas sacerdotibus per eos Domino commendandas, cum sanctis quibusque egentibus necessaria mundi huius, quibus ipsi abundant, summe mercedis intuitu tribuunt, Domino admonente ac dicente: Facite uobis amicos de mammona iniquitatis, ut cum defeceritis, recipiant  uos in eterna tabernacula ; et, Quicumque, inquit, potum dederit uni ex minimis istis calicem aque frigide in nomine discipuli, amen dico uobis non perdet mercedem suam . Ac sic utrorumque hostias unus idemque in altare Dei assumit, cum Dominus eleemosynas diuitum, quibus ministrauerunt sanctis, una cum magnis eorumdem sanctorum uirtutibus, suo intuitu ac retributione dignas iudicat. Multitudo ergo credentium, que relictis possessionibus uno corde et anima Domino seruiebat, ipsa est templum Dei, et locus intra atrium sacerdotum specialiter illi consecratus. Porro basilica grandis, et orantes in ea circa atrium sacerdotum in gyro, figuram gestant eorum qui idem templum ingrediebantur ex gentibus in Syria et Antiochia, ceterisque prouinciis et ciuitatibus; quibus apostoli et seniores qui erant in Hierosolymis nichil amplius imponebant oneris quam ut abstinerent se ab idolis, immolato et suffocato, sanguine et fornicatione. Quorum tamen oblationibus uolebant pauperes sanctorum  qui erant in Hierosolymis sustentari; quatenus eis carnalia sua ministrantes, spiritalium eorum possent fieri participes. Barnabas uero et Paulus cum sociis suis, qui oblationes horum accipientes Hierosolymam deferebant, ipsi sunt sacerdotes, qui hostiam suscipientes ad altare Domini consecrantes perducebant; que dona deuotionis eorum sanctis qui pro illis orare deberent, attulerunt. Atrium ergo quod positum inter locum uulgi et sacerdotum medium erat, diuisionem significat illam que carnales in sancta Ecclesia, nuperque incipientes uiam iustitie, ab arce perfectorum, non quidem sorte electionis, sed meritorum quantitate secernit. Namque carnales sufficere sibi credunt, si fidem, spem et caritatem, operum quoque munditiam habeant. Perfecti autem et hec habent, et insuper uerbo predicando laborant, pauperibus omnia sua tribuunt, uigitiis, ieiuniis, hymnis et canticis spiritalibus, sacris quoque lectionibus operam dant, persecutiones, pericula propter iustitiam  tolerant; et cetera que fecisse cum sociis Paulus gloriatur, prompta deuotione mentis exsequuntur. Unde bene atrium sacerdotum, tribus ordinibus lapidum politorum, et uno ordine lignorum cedri, edificatum esse memoratum. Tres quippe ordines sunt lapidum politorum, fides, spes et caritas. Et recte politorum, quia certe necesse est discendi solertia, ut quisque quo modo credere, quid sperare, quid diligere debeat, dignoscat. Unus autem ordo lignorum cedri ipsa est bona operatio sine corruptione simulationis exhibita, sine cuius superadiectione fides, spes et caritas uera esse non ualet. Dictum namque est sepius quia ligna cedri propter odoris gratiam et imputribilem sue nature potentiam, perseuerantiam famamque pie designant actionis. Ad hoc usque atrium uniuersi conscendunt electi, qui fide, spe, dilectione et opere Deo placere appetunt; hoc alta meritorum gratia transcendunt perfecti, cum in tanto uirtutum culmine proficiunt, ut dicere suis auditoribus  possint, Imitatores nostri estote, sicut et nos Christi ; glorianturque et dicunt: Nescitis quoniam angelos iudicabimus, quanto magis secularia ?

XIX. Quarto anno templum edificatum. Cap. uI.---Anno quarto fundata est domus Domini in mense Zio, et in anno undecimo mense Bul, ipse est mensis octauus, perfecta est domus Domini in omni opere suo, et in uniuersis utensilibus; edificauit autem eam annis septem. Patet allegorie sensus, quare septem annis edificata sit domus Domini: quia nimirum sancta Ecclesia toto hoc seculo, quod septem dierum circuitu peragitur, ex electis construitur animabus, et in fine seculi suum quoque incrementum ad finem ipsum perducit. uel certe septem annis edificatur, ob significationem gratie spiritalis, quam Ecclesia sola, ut sit Ecclesia, percipit. Septem quippe dona sancti Spiritus enumerat Isaias, sine quibus nemo fidelis, uel fidem seruare, uel merito fidei ad coronam potest uenire iustitie. Quod autem in septimo anno et in  octauo eius mense perfecta est domus in omni opere suo, et in uniuersis utensilibus, ad futurum seculum diemque iudicii pertinet, quando ad tantam iam perfectionem sancta Ecclesia perueniet, ut quid ei amplius addi possit, inueniri non possit: habebit enim tunc quod pius ille desiderator supplex a Domino querebat dicens: Domine, ostende nobis Patrem, et sufficit nobis : constat enim quia dies iudicii sepe in Scripturis octonario numero typice exprimitur, eo quod hoc seculum, quod septem diebus currit, sequatur; unde et propheta psalmi titulum pro octaua imposuit, quem ob meritum eiusdem districti iudicii cantauit, ita incipiens: Domine, ne in furore tuo arguas me, neque in ira tua corripias me . Sed non contemnenda nascitur questio, quo modo dicatur domus Domini in mense octauo perfecta in omni opere suo, et in uniuersis utensilibus, cum in sequentibus legatur, mense septimo dedicationem eius esse completam. Neque autem credibile est quia septem quidem annis templum edificans Salomon,  octauo mense anni octaui fecerit dedicationem, sed usque ad septimum mensem anni octaui distulerit; unde potius mihi simile uidetur, domum septem annis ac septem mensibus edificatam, ita ut eodem mense septimo dedicationis sit celebrata solemnitas, ac die uigesimo tertio ipsius mensis, ut uerba dierum narrant, populum Salomon ad tabernacula sua dimiserit; sicque post unam septimanam, adueniente mense octauo, perfecta inuenta sit domus Domini, in operibus uidelicet eius uniuersis, et ipsa eius dedicatione prius completa. Nisi forte putandum est post dedicationem aliquid adhuc utensilium in ministerium eius additum fuisse usque ad ingressum octaui mensis; accelerante rege ut omnino mense septimo, qui erat totus solemnis, templum dedicaretur; atque ita uerum reperiatur utrumque, et templum uidelicet mense octauo, in omni opere suo atque utensilibus perfectum, et ipsum septimo mense dicatum fuisse. Misit quoque rex Salomon, et tulit Hiram  de Tyro, filium mulieris uidue, de tribu Nephtalim, patre Tyrio, artificem erarium, et plenum sapientia, et intelligentia, et doctrina, ad faciendum omne opus ex ere. Qui cum uenisset ad regem Salomonem, fecit omne opus eius. Et hoc mysterii gratia factum est. Artifex quippe Tyrius, quem adiutorem Salomon sui assumpsit operis, electos de gentibus uerbi ministros significat. Qui uidelicet artifex pulchre dicitur, quia filius erat mulieris uidue de Isrel, in qua persona solet nonnumquam presentis temporis Ecclesia figurari, pro qua uir suus uidelicet Christus gustata morte resurrexit, atque in celos ascendens, eam interim a se pregnantem reliquit in terris. Non autem laborandum in explanando quo modo huius uidue filii sancti sunt predicatores, cum omnes electi uiri se filios esse fateantur Ecclesie, cum etiam de iisdem predicatoribus noui Testamenti specialiter promittatur, dicente propheta: Pro patribus tuis nati sunt tibi filii, etc. . Fecit autem Hiram omne opus  Salomonis, quia nimirum doctores sancti, dum fideliter ministerio uerbi insistunt, opus utique Dei operantur, quo illis loquendo foris uiam ueritatis aperiunt, quos intus illustrando ipse ad uitam preordinauit eternam. Ego, inquit, plantaui, Apollo rigauit, Deus autem incrementum dat . Fecit autem opus ex ere, quia illis committere uerbum querit doctor strenuus, qui aut pie suscipere, aut perseueranter custodire desiderant, quique etiam aliis predicando latius diffamare que ipsi didicerint recte satagunt. Aes namque ualde esse durabile constat, atque omnimodo sonorum.

XX. De palatio Salomonis. Cap. uII.---Et finxit duas columnas ereas, decem et octo cubitorum altitudinis columnam utramque. Ee sunt columne de quibus Paulus ait: Iacobus, et Ioannes, et Cephas, qui uidebantur columne esse, dextras dederunt mihi et Barnabe societatis, ut nos in gentibus, illi autem in circumcisionem . Quibus uerbis quasi exponere uidetur  mysterium columnarum materialium, et quid uidelicet figurauerint, et quare due sint facte. Apostolus namque et doctores cunctos spiritales significant, fortes nimirum fide et opere et contemplatione ad superna erectos. Due sunt autem, ut et gentes et circumcisionem predicando in Ecclesiam introducant. Stabant in porticu ante fores templi, et ingressum illius suo decore ac pulchritudine ex utraque parte mirabiliter ornabant. Ostium autem templi Dominus est, quia nemo uenit ad Patrem nisi per ipsum ; et sicut alibi dicit, Ego sum ostium, per me si quis introierit, saluabitur . Quod uidelicet ostium, columne ab utroque latere coram posite circumstant cum minister sermonis utrique populo introitum regni celestis ostendit, ut si a luce scientie legalis quisque seu ex rigore gentilitatis, ad fidem Euangelii uenerit, habeat paratos eos qui sibi iter salutis et uerbo demonstrent et exemplo. uel certe quia de eis columnis in libro Paralipomenon ita scriptum est: Ipsasque columnas posuit in uestibulo  templi, unam a dextris et alteram a sinistris . Ideo facte sunt due columne, atque ita disposite, ut nobis et in prosperis et in aduersis ingressum patrie celestis ante oculos mentis habendum esse doceant: hinc enim Paulus, columna utique domus Domini excellentissima, per arma iustitie nos a dextris et a sinistris communiendos esse suis suorumque sedulis hortatur exemplis: ut nec prosperis delectati, nec fracti aduersis, a regia uite uia, qua ad promissam nobis hereditatem patrie celestis gradiendum est, ulla in parte declinemus. Notandum sane in hac sententia Paralipomenon quam posui, quod eadem porticus templi etiam uestibulum templi uocabatur; et quod in prophetis legimus, inter uestibulum et altare orabant sacerdotes, inter porticum et altera holocaustorum debemus intelligere. Bene autem utraque columna decem et octo cubitorum altitudinem habere memoratur; ter etenim seni decem et octo faciunt, tria  uero ad fidem pertinere propter sanctam trinitatem, sex ad operationem, quod in eo dierum numero mundus sit factus, luce clarius est. Et tria per sex multiplicantur, cum iustus ex fide uiuit, et cognitionem pie credulitatis exsecutione bone actionis accumulat. Columna namque ante fores templi decem et octo cubitorum alta est, cum predicator quisque egregius palam cunctis insinuat, non nisi per fidem et opera iustitie nos ad superne gaudia uite posse peruenire; quamuis possit et his altius intelligi, quod nomen IESU apud Grecos ab hoc numero incipiat. Prima littera nominis iehsu apud eosdem decem secunda octo significat. Et apte decem et octo cubitorum alte sunt columne domus Dei, quia doctores sancti, immo omnes electi ad eum finem bene uiuendo intendunt, ut Conditorem suum facie ad faciem uidere mereantur; neque enim ultra quid querant habebunt, cum ad eum qui est super omnia peruenient. Et linea cubitorum duodecim ambiebat columnam utramque. Linea duodecim  cubitorum norma est apostolice institutionis, que nimirum linea ambit columnam utramque, cum doctor siue Iudeis, siue gentibus predicare missus, ea tantum facere curat ac docere, que sancta per apostolos accepit ac didicit Ecclesia: nam si quis aliter uiuere siue predicare uoluerit, et uel apostolica decreta spernere, uel pro suo libitu noua quelibet statuere maluerit, non est talis columna templo Dei apta, que dum apostolica statuta sequi contemnit, quasi uel exilitate inertie sue, uel elationis tumide crassitudine, duodecim cubitorum linee non conuenit. Has nimirum lineas Dominus columnis sui templi circumdedit, cum missis ad docendas baptizandasque omnes gentes discipulis ait, Docentes eos seruare omnia quecumque mandaui uobis . Quisquis ergo seruat ac docet omnia quecumque mandauit apostolis Dominus, nec alia superadiiciens, neque horum quippiam preteriens, ipse profecto  columna in domo Dei, que est Ecclesia, et firmamentum est ueritatis, qualem fore Timotheum monuit apostolus Paulus . uerum quia absque scientia Scripturarum non potest esse firma uel uita uel loquela doctorum, apte subditur: Duo quoque capitella fecit, que ponerentur super capita columnarum fusilia ex ere, quinque cubitorum altitudinis capitellum unum, et quinque cubitorum altitudinis capitellum alterum; capita etenim columnarum, hoc est, suprema pars earum, corda sunt fidelium doctorum; quorum Deo deuota cogitatione, sicut capite membra, ita ipsorum omnia et opera diriguntur et uerba. Duo autem capitella, que his capitibus erant superposita, duo sunt Testamenta, quorum meditationi atque obseruantie doctores toto animo subduntur et corpore. Unde bene utrumque capitellum quinque cubitos habebat altitudinis: quia nimirum quinque libris Scriptura Mosaice legis comprehensa est, quinque etiam seculi etates tota ueteris Instrumenti series complexa est. Nouum  uero Testamentum non alia nobis aliqua predicat, quam que Moyses predicanda esse predixerat, et prophete. Unde Dominus Iudeis ueteris Testamenti littere frustra adherentibus, et gratiam noui spernentibus ait: Si crederetis Moysi, crederetis forsitan et mihi; de me enim ille scripsit : scripsit enim de Domino Moyses, et multa figuraliter, et illud apertissime, cum promissum narrat Abrahe per Dominum, quia in semine tuo benedicentur omnes familie terre ; et cum per se ipse dicit filiis Isrel, quia prophetam uobis suscitabit Dominus Deus uester de fratribus uestris; tamquam me ipsum audietis, iuxta omnia quecumque locutus fuerit uobis . Cuius presagii discipulos uox Patris de celo monuit, cum apparente illis Domino in gloria, inter ipsum Moysem et Eliam in monte sancto, ita intonuit dicens: Hic est filius meus dilectus, in quo mihi bene complacui; ipsum audite . Cum admirabili diuine operationis concordia, primo  noui gratia Testamenti in uelamine erat ueteris abscondita, et nunc sacramenta ueteris Testamenti sunt per lucem noui reuelata, quasi capitellum utriusque columne quinque est cubitis altum, quia uidelicet manifestum est quod in Testamento ueteri eius sacramenta, uel in quinque libris legis presignata, uel in quinque etatibus sunt omnia plenius comprehensa, euangelice quoque perfectionis est insita gratia; sicque fit ut predicator quisque egregius siue ad Iudeos, siue mittendus ad gentes, consono diuinorum eloquiorum testimonio confirmatis, certam fidei et operis rectitudinem absque errore conseruet, noueritque docens proferre de thesauro suo noua et uetera. Non solum autem Testamenta sibi inuicem diuinorum sacramentorum relatione consentiunt, sed et omnes qui in eorumdem Testamentorum libris scripti continentur electi, una fide prediti, eademque sunt ad inuicem caritate connexi. Unde apte de ipsorum capitellorum factura subinfertur: Et quasi in modum retis et catenarum  sibi inuicem miro opere contextarum, utrumque capitellum columnarum fusile erat . Quod in libro Paralipomenon ita scriptum est: Necnon et quasi catenulas in oracula, et superposuit eas capitibus columnarum. Species namque uirtutum et similitudo in capitellis, uarietas est uirtutum spiritalium in sanctis; de qua Domino canitur in psalmo: Astitit regina a dextris tuis in uestitu deaurato, circumdata uarietate : hoc est, in uestitu fulgide dilectionis, circumamicta uarietate diuersorum carismatum; uel certe multiplex contexio catenarum et retis expansio multifarias electorum personas insinuat; que cum uerbis sanctorum predicatorum fideliter auscultando atque obediendo adherent, quasi columnarum capitibus superposite retis e catenule, miraculum sue connexionis cunctis aspectantibus prebent. Ee etenim catene miro sibi in uicem sunt opere contexte, quia admirabili prorsus  gratia sancti Spiritus actum est ut uita fidelium et locis, et tempore, et gradu, et conditione, et sexu, et etate multum secreta ad alterutrum, una eademque fide ac dilectione sit coniuncta; nam quia hec coniunctio fraterna iustorum, et locis et temporibus disiunctorum adunatione fiat doni spiritalis, sequentibus quoque uerbis ostenditur, cum de factura capitellorum adiungitur: Septena uersuum retiacula in capitello uno, et septena retiacula in capitello altero. Septenario namque numero Spiritus sancti gratia solet designari, Ioanne attestante in Apocalypsi; qui cum uidisse se diceret agnum habentem cornua septem, et oculos septem, mox exponendo subiunxit, qui sunt septem spiritus Dei missi in uniuersam terram . Quod propheta Isaias apertius explicat, cum de nascituro in carne Domino loquens, Et requiescet, inquit, super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis; et replebit eum spiritus timoris Domini . Septena  ergo uersuum retiacula erant in capitello utroque, quia Patres utriusque Testamenti per gratiam unius eiusdemque Spiritus septiformis, ut essent electi, acceperunt. Et perfecit columnas et duos ordines per circuitum retiaculorum singulorum, ut tegerent capitella. Duo quidem ordines erant retiaculorum in gyro capitelli, sed uterque ordo septemplici uersuum numero currebat, donec circumacto capitello, rursum in se ipsum quasi circulo facto rediret. Hec figura testamenti in abdito est quare duo sint ordines retiaculorum, cum constet gemine dilectionis esse uirtutem, quando uidelicet Deum ex toto corde, et tota anima, tota uirtute, et proximum tamquam nos ipsos amare precipimur. Sed uterque ordo septem habet uersuum retiacula, quia nec Deus absque gratia Spiritus sancti potest amari, nec proximus; manet namque sententia ueridica, quia caritas Dei diffusa est in cordibus nostris, non ex merito nostro, sed per Spiritum sanctum, qui datus est  nobis. Ubi autem caritas Dei, ibi profecto et proximi diffunditur in cordibus fidelium, quia nimirum una sine altera nequaquam ualet haberi. Facta sunt autem retiacula hec ut tegerent capitella, hoc est undique in gyro circumdarent: quia omnis Scripture sancte pagina, cum recte intelligitur, gratiam per omnia caritatis sonat ac pacis: capitella etenim uolumina diuinorum eloquiorum, retiacula sunt uincula mutue dilectionis. Et retiaculis teguntur capitella, cum sacra eloquia, ut ita dixerim, dono caritatis undique probantur esse uestita: nam et in eis que in Scripturis non intelligimus, caritas late patet. Bene autem de eisdem retiaculis siue capitellis adiungitur: Que erant super summitatem malogranatorum. Malogranata namque, quorum natura est uno foris cortice multa grana interius circumdare, apte in figura sancte ponuntur Ecclesie, que catholico unius fidei munimine, innumera electorum agmina solet includere. Potest autem et uniuscuiusque iusti uitam moresque designare,  uelut plurima uno cortice grana circumplectens, multa cogitationum uirtutumque spiritalium insignia, ne forte diffluant, firma fidei et humilitatis uallat custodia. Et apto prorsus mysterio capita columnarum malogranatis erant in gyro circumdata, quia doctores sanctos necesse est uitam fidelium ad memoriam reuocare, eorumque semper exemplis actus suos ac sermones omni ex parte communire; ne si aliter forte quam illorum habet regula uixerint aut docuerint, errent. Sicut ergo retiaculorum admiranda connexio unitatem designat fidelium, que est in uinculo pacis, ita etiam malogranatum eamdem ipsam typice insinuat unitatem; que et innumeros per orbem populos, in una fidei catholice regula cohibet. uel certe mirabilis retiaculorum concatenatio manifestam omnium fidelium concordiam demonstrat. Malogranatorum uero positio internas animi uirtutes, que ab aliis nequaquam  uideri queunt, exprimit, patientiam uidelicet, humilitatem, benignitatem, modestiam et cetera huiuscemodi. Et quasi pulcherrima foris pomorum superficies apparet, sed inclusa intus granorum copia non apparet, cum pia sanctorum operatio palam cunctis ostenditur, sed ea que intus est, fidei, spei, ac dilectionis, ceterorumque animi bonorum gratia non cernitur. Cum uero dictum sit de retiaculis ut tegerent capitella que erant super summitatem malogranatorum, uidetur, iuxta ordinem operis ipsius, quia malogranata fuerint facta in circuitu capitellorum a parte inferiori, atque ex eisdem malogranatis orirentur retiacula, quibus capitella ex parte aliqua tegerentur. Patetque figura mysterii, quare facta sint retiacula, quibus capitella fuerint malogranatorum annexa: que ad unam pene significationem, siue personarum, siue uirtutum pertinent, spiritalium; scimus enim uirtutes de uirtutibus nasci, et sanctos ambulare de uirtute in uirtutem, donec uideatur Deus deorum in Sion, qua  uirtute nulla potest maior largiri. Unde et Apostolus, Scientes, inquit, quia tribulatio patientiam operatur, patientia uero probationem, probatio uero spem . Sed in ipso uniuersali electorum collegio uarie sibimet inuicem succedunt persone iustorum, minoresque maiorum ac predecessorum suorum gaudent fideliter adherere uestigiis, eorumque dictis siue scriptis, ne forte in errorem labi possint, inniti. Retiacula ergo super summitatem malogranatorum sunt posita, cum concordia caritatis perfectis fuerit superadiecta operibus; et cum utroque uirtutis munere et operatione uidelicet et caritate sanctorum uita clarescit, quasi circulum malogranatorum in capitellis columne concatenatio retiaculorum superaddita comitatur. Et quoniam omnia uirtutum dona presentia ad eterne gloriam remunerationis, que per Euangelium nobis est promissa ac ministrata, respiciunt, apte subiungitur: Capitella autem que erant super capita columnarum,  quasi opera lilii fabricata erant, in porticu quatuor cubitorum. Quid per lilia, nisi superne claritatis patria, atque immortalitatis floribus redolens, paradisi designatur amenitas? Quid per quatuor cubitos, nisi euangelicus sermo, qui introitum nobis eterne beatitudinis illius promittit, et iter quo ad hanc perueniatur, ostendit? Cum ergo sancti doctores promissa nobis limina regni celestis in quatuor sancti Euangelii libris ostendunt, quasi capita columnarum opus in se lilii quatuor cubitos exhibent. Ubi notandum, iuxta litteram, quia cum opus lilii in capitellis quatuor cubitorum esse memoratur, neque additur latitudinis aut altitudinis, lectoris utique iudicio, utrum in altitudine an in latitudine intelligi debeat, relictum est. Constat autem, absque ulla prorsus dubietate, quia columna quam duodecim cubitorum restis ambiebat, quatuor cubitos habebat crassitudinis: omnis etenim circulus quantum habet spatii in diametro, tantum habet ter in gyro. Denique mare eneum, quod in diametro erat  decem cubitorum, ut in sequentibus legitur, consequenter habebat triginta cubitos in gyro. uerum quia dicitur opus lilii quatuor fuisse cubitorum, siue latitudinem, seu designet altitudinem, nichilominus ratio figure perspicua est, quia non nisi per Euangelium ex optatissima illa uox mundo insonuit, Penitentiam agite, appropinquauit enim regnum celorum . Quod uero sequitur, Et rursum alia capitella in summitate columnarum desuper, iuxta mensuram columne eius, retiaculum iuxta mensuram columne dicitur, tante altitudinis quante erat et columna: cuius tamen altitudo quanta fuerit, minime narratur. Hec autem capitella, qualiacumque et quantacumque fuerint, non enim mensuram eorum aperte Scriptura designat, more liliorum uidentur apposita esse. De quorum factura si quid mysticum inquirere delectat, illam regni perennis sublimitatem potest non incongrue designare, quam nec oculus uidit, et cetera,  usque diligentibus se. Post lilia etenim quatuor cubitorum, alia sunt apposita capitella, quorum altitudo quanta fuerit, non dicitur: quia multa quidem de celesti beatitudine in Euangelio legimus: quod uidelicet ibi mundicordes Deum uidebunt ; quod erunt equales angelis Dei; quod non nubent, neque nubentur , quia nec mori ultra poterunt ; quod ubicumque est Christus, et ministri eius erunt ; quod manifestabit seipsum illis quod palam de Patre annuntiauit eis ; quod gaudium uisionis eius nemo tollet a uobis ; sed ipse species horum que diximus, ipse status et conuersatio illius patrie celestis, quo modo sese habeat, solis eis qui hanc intrare meruerint, eius ciuibus patet. Unde bene factura siue altitudo horum capitellorum supra lilium erant, ut incomprehensibilis esse terrestribus qualitas celestis habitationis insinuetur. De qua tamen hoc minime latet, quod omnes ibi communi felicitate diuine uisionis fruuntur, tanto quisque  sublimius, quanto mundiores ad uidendum eum oculos cordis habuerit; qui enim dixit, Omnes timentes Dominum, pusilli cum maioribus , ipse dixit, Quia tu reddes unicuique secundum opera eius . Communis ergo ibi benedictio omnium erit electorum; attamen pro distincta qualitate operum multe sunt mansiones beatorum in una eademque domo Patris eterna in celis. Quod in harum quoque factura columnarum mystice reor esse designatum, cum dicitur, Et rursum alia capitella in summitate columnarum desuper. Iuxta mensuram quippe columne fiunt capitella desuper, cum sancti doctores, immo omnes electi eorumdem doctorum uestigia sequentes, premia superne retributionis secundum merita pie recipiunt operationis. Retiacula quoque fiunt secundum capitella, quia iuxta modum dilectionis qua sibi ad inuicem in hac uita fraternitatis sancta copulata est, supernorum quoque ciuium societati, in presentia sui Conditoris  coniungitur in celis. uerum quod eadem supernorum societas ciuium, utriusque populi fidelibus tribuitur, recte subiungitur, Malogranatorum autem ducenti ordines erant in circuitu capitelli secundi. Diximus autem malogranata totius sancte Ecclesie typum tenere. Centenarius uero numerus, qui ad dexteram manum primus peruenit, nonnumquam in eterne beatitudinis figura poni consueuit. Duplicatur autem hic numerus malogranatorum in circuitu capitelli secundi, ut insinuetur mystice quod utriusque Testamenti populus adunandus in Christo, ad eterne uite sit introducendus coronam. Cui figure conuenit hoc quod de apostolis post resurrectionem Domini piscantibus scriptum est, eum ipsum in littore stantem uiderent: Non enim longe erant a terra, sed quasi cubitis ducentis, trahentes rete piscium ; per ducentos etenim cubitos rete plenum magnis piscibus discipuli ad Dominum trahunt, effectum sue resurrectionis in littore iam monstrantem: cum sancti predicatores et Iudeis  et gentibus uerbum fidei committunt, atque utriusque populi electos a fluctibus seculi presentis extractos, ad future gloriam pacis et immortalitatis perducunt. Circuitus ergo capitelli secundi ducentos habet ordines malogranatorum, cum sublimitas regni celestis utriusque populi electos in una beatitudinis arce colligit. Et statuit duas columnas in porticum templi. Cumque statuisset columnam dexteram, uocauit eam nomine Iachim, Firmitas; similiter erexit columnam secundam, et uocauit nomen eius Booz, In robore. Dextera columna, ut supra diximus, exprimit figuram doctorum qui primitiuam in Hierosolymis instituerunt Ecclesiam; secunda eorum qui ad predicandum gentibus destinati sunt. uel certe dextera columna eos significat qui uenturum in carne Dominum prophetando predixerant; secunda illos qui hunc iam uenisse et mundum sanguine suo redemisse testantur. Et apte uocabulo simili  ambe censebantur columne, cum una Firmitas, altera In robore dicta est: ut una fidei et operis fortitudo cunctis inesse doctoribus monstraretur, nostrisque temporibus inertia taciturnitatis notaretur. Ubi se nonnulli doctores, sacerdotes et columnas domus Dei uideri atque appellari uolunt, cum nichil in se prorsus firme Dei ad contemnendas seculi pompas ac desideranda bona inuisibilia, nil habeant roboris ad corrigendum, nil industrie saltem ad intelligendos eorum quibus prelati sunt errores.

XXI. De mari ereo. Cap. uII.---Fecit quoque mare fusile decem cubitorum a labio usque ad labium, rotundum in circuitu. Mare hoc fusile in figuram lauacri salutaris, quo in remissionem peccatorum emundamur, factum est. Namque sacerdotes in eo lauabantur, ut uerba dierum aperte testantur. Sacerdotes autem constat omnes electos typice in Scripturis uocari, eo quod sint membra summi sacerdotis Domini Iesu Christi. Et recte huic uasi Scriptura maris nomen  indidit, in memoriam uidelicet maris Rubri, in quo prius per exstinctionem Aegyptiorum, et populi Dei liberationem, baptismi forma precessit; exponente Apostolo ac dicente, Quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari . Sacramentum autem baptismi et uite a nobis munditiam querit in hoc seculo, et uite nobis eterne gloriam promittit in futuro. Quod utrumque in mari hoc eneo una sententia designatur, cum esse decem cubitorum a labio usque ad labium perhibetur. Decem namque preceptis in lege Dominus omnia que facere debeamus expressit; denario eque mercedem benefactorum signauit, cum hunc in uinea laborantibus dandum esse predixit. Erat ergo mare decem cubitorum a labio usque ad labium; quia a primo baptizato usque ad ultimum, qui in nomine Iesu Christi in fine seculi baptizandus est et crediturus, omnis fidelium chorus unam eamdemque uiam ueritatis  ingredi, et communem a Domino debet coronam sperare iustitie. Rotundum erat in circuitu, ut orbis uniuersus in gyro, lauacro uite a sorde peccatorum designaretur esse mundandus. De quo bene subditur, Quinque cubitorum altitudo eius, quia nimirum quidquid uisu, quidquid auditu, quidquid olfactu, quidquid gustu, quidquid tactu delinquimus, totum hoc nobis gratia Dei per ablutionem uiuifici fontis relaxat. Sed non sufficit preteritorum remissio peccatorum, si non quisque bonis deinceps insistere studuerit operibus. Alioquin diabolus qui exierit ab homine, si hunc a bonis uacare actibus uiderit, multiplicius redit, facitque nouissima hominis illius peiora prioribus. Unde apte subditur: Et resticula triginta cubitorum cingebat illud per circuitum. Per resticulam namque disciplina preceptorum celestium, qua a nostris uoluptatibus religamur, potest apte signari, Scriptura dicente, Quia funiculus triplex difficile rumpitur : quia nimirum obseruatio mandatorum Dei, que in cordibus electorum, fide, spe  et dilectione superne retributionis firmata est, nullo temporalium rerum potest obstaculo dissolui. Et resticula mare ambit, cum sacramentum baptismi quod accipimus, piis communire operibus studemus. Que nimirum retiacula apte triginta dicitur esse cubitorum; quinquies etenim seni triginta faciunt. Senario autem numero in quo Dominus hominem et fecit cum non esset, et cum periisset refecit, recte bona operatio etiam nostra figuratur. Et sex per quinque multiplicantur, ut ad triginta peruenias, cum omnes nostri corporis sensus diuinis humiliter subiugamus imperiis. Possumus autem et aliter hunc tricenarium mystice maris numerum non inconuenienter accipere: ter enim deni faciunt triginta, et genus humanum post diluuium ex progenie trium filiorum Ne latitudinem totius orbis impleuit. Seni quippe prosapia Asiam, Cham posteri Africam, Iaphet soboles Europam et insulas maris obtinuit:  quia et mysterium baptismi cum exsecutione bonorum operum et spe celestium premiorum cunctis erat nationibus ministrandum, apte resticula triginta cubitorum mare illud in quo baptismatis unda figurabatur, cingebat. Sed hoc dicendum, quod Dominus triginta habebat annos etatis, cum uenit ad Iordanem baptizandus a Ioanne: qui quoniam suo baptismate, quod tricenarius accepit, undam nobis lauacri salutaris consecrauit, recte mare, quod nostrum baptisma figurabat, triginta cubitorum restis circuibat: ut significaretur dono illius qui baptisma sine peccato subiit, baptisma nobis omnibus in eum credentibus in remissionem peccatorum dedicari. Et sculptura subter labium circuibat illud decem cubitis ambiens mare, et duo ordine sculpturarum striatarum erant fusiles. Cum predictum sit supra quod resticula triginta cubitorum mare circuierit, et nunc addatur quia sculptura hec subter labium posita decem cubitis ambierit, patet ex utraque relatione, quia uas erat in modum phiale, repandum ac diffusum;  quod a triginta cubitis circuitus, quos habebat in labio, usque ad decem est cubitos coaptatum. Sculptura autem striata est que historias rerum aliquas imitatur. Unde et recte per sculpturas striatas quibus mare circumdabatur, exempla sunt priorum temporum designata, que necesse est nos solerter intueri, ut uideamus quibus operibus sancti Deo placuerunt ab initio; qua obstinatione in sceleribus perdurarunt, quantaue iniquitate ob scelera perierunt reprobi; quomodo exordio nascentis seculi, Cain ob malitiam inuidie damnatus, Abel sit ob iustitie merita coronatus, Lamech ob adulterium et homicidium maledictus, Enoch ob gratiam pietatis ad paradisum deductus; quomodo post diluuium Cham ob impietatem a patre detestatus, Sem et Iaphet ob obsequium reuerentie perpetua sint benedictione donati, Abraham ob meritum fidei heres sit diuine promissionis effectus, et cetera gentium multitudo inaudita sit infidelitate relicta; qualiter adueniente in carne  Domino, Iudea ob perfidie noxam repulsa, et gentilitas sit ob gratiam fidei ad salutem reducta; et cetera huiusmodi, que in utroque Testamento solerter ac pie considerata multum studiosis quibusque prosunt. Et ideo forsitan duo sunt ordines sculpturarum striatarum in mari eneo facti, ut hi qui in fonte baptismatis imbuti sunt, utriusque Testamenti diligenter auscultent historias. Ideo decem cubitorum erant in gyro, ut quoscumque in eisdem historiis deditos iussis celestibus, ac tota intentione ad superna premia suspensos esse perspexerint, hos imitari contendant. Bene autem sequitur, Et stabat super duodecim boues, quorum tres respiciebant ad aquilonem, et tres ad occidentem, et tres ad meridiem, et tres ad orientem. Per boues quippe apostolos et euangelistas, immo omnes uerbi ministros debere intelligi, Apostolo docente, cognoscimus, qui exponens mandatum legis, quo dictum est, Non alligabis os boui trituranti ; Numquid de bobus, inquit, cura  est Deo? an propter nos utique dicitur? nam propter nos scripta sunt, quoniam debet in spe, qui arat, arare, et qui triturat, spei sue fructum percipere . Duodecim ergo boues, duodecim sunt apostoli, et omnes qui uice eorum regendam Ecclesiam in Christo susceperunt. Qui nimirum boues mare sibi superimpositum portant, cum apostoli apostolorumque successores iniunctum sibi euangelizandi officium prompta implere deuotione satagunt. Tresque ad aquilonem, tresque ad occidentem, tres ad meridiem, et tres ad orientem respiciunt, cum in uniuersi quadrati orbis partibus fidem predicant sancte Trinitatis; nam et apostoli eo mysterio duodecim, hoc est quaterni sunt electi, ut fidem et confessionem sancte Trinitatis per quatuor mundi partes euangelizantes, baptizarent omnes gentes in nomine Patris, et Filii, et Spiritus sancti; quorum apostolorum, successorumque eorum uerba, actus et passiones perfacile in presenti uidere uel legendo cognoscere  possumus; que uero illos in futuro maneat gloria retributionis, nec dum uidere ualemus. Unde apte subditur, Quorum posteriora uniuersa, intrinsecus latitabant. Intrinsecus namque latitant uniuersa bonorum posteriora, quia qua mercede sancti predicatores in perpetuum donentur, in interni arbitri examine iam dispositum est; sed nobis, qui adhuc foris sumus, manet omni modo occultum, quod tunc esse occultum nullatenus potest. Sed omnis qui lauacrum baptismi accepit ad salutem et uitam, fidem, spem et caritatem debet habere; nec sine his tribus uirtutibus quisque aliquid boni iam operari uel intrare ad uitam ualet. Unde recte subiungitur, Crassitudo autem luteris trium unciarum erat. Crassitudo etenim luteris in mari firmitas est uirtutis in baptismo. Et trium unciarum est hec crassitudo, dum robore fidei, spei et dilectionis perceptio baptismi communitur. Neque aliter proficuum esse accipientibus ostenditur, nisi harum firma certitudo uirtutum mentem accipientium simul et opera confirmet. Accipitur  autem et celebratur baptismi lauacrum in exemplum Dominice passionis et resurrectionis a mortuis, iuxta quod Apostolus exponens ait, Quia quicumque baptizati sumus in Christo Iesu, in morte ipsius baptizati sumus; consepulti enim sumus cum illo per baptismum in mortem, ut quemadmodum surrexit Christus a mortuis per gloriam Patris, ita et nos in nouitate uite ambulemus; si enim complantati facti sumus similitudini mortis eius, simul et resurrectionis erimus . Quod in factura quoque maris enei typice signatum est, cum sequenter adiungitur: Labiumque eius quasi labium calicis, et folium repandi lilii. Per labium namque calicis, gustus Dominice passionis, per folium repandi lilii, patefacta claritas resurrectionis exprimitur: nam quod in calice poculum passionis designetur, testatur ipse Dominus, qui ueniens ad passionem orauit Patrem, dicens, Pater, si uis, transfer calicem istum a me . Lilium uero quod comitante odoris iucundissimi gratia candidum foris  calicem, intus aureolum ostendit, apte gloriam resurrectionis eius insinuat, qui et corporis immortalitatem foris ostendit discipulis, et animam diuina luce coruscam sibi simul inesse perdocuit. Potest etiam in lilio repando ipse Mediator Dei et hominum propter passionem mortis gloria et honore coronatus non inconuenienter accipi; qui ante passionem quidem suam, quasi clausum adhuc lilium fuit, cum signis miraculorum que fecit clarus homo refulsit; post resurrectionem uero et ascensionem suam repandum se lilium superne patrie ciuibus exhibuit, quod in assumpta humanitate potentiam diuine claritatis, quam habuit apud Patrem priusquam mundus esset, ostendit. Unde in amoris Cantico, lilii se uocabulo designare uoluit, dicens, Ego flos campi, et lilium conuallium . Labium ergo maris, in quo sacerdotes lauabantur, quasi labium fuit calicis, et folium repandi lilii; quia lauacrum salutare quo membra summi Sacerdotis efficimur, in fide nos sacrosancte passionis eius a peccatorum omnium labe  purificat, ac purificatos ad uisionem glorie ipsius perennis intromittit. In quo nimirum lauacro uterque populus, et circumcisionis uidelicet, et preputii, per fidem, spem et dilectionem unum in Domino efficitur, ipso attestante, qui circumcisionem post predicans, ait inter alia, et alias oues habeo que non sunt ex hoc ouili; et illas oportet me adducere, et uocem meam audient, et fiet unum ouile et unus pastor : quod in hoc quoque mari typice figurabatur: nam subditur: Duo millia batos capiebat. Millenarius namque numerus pro significatione perfectionis solet poni in Scripturis, quia nimirum denarii numerus quadratum solidum facit. Decem quippe decies ducta, centum faciunt, que uidelicet figura iam quadrata, sed adhuc plana est. uerum ut in altitudine surgat, et solida efficiatur, multiplicata centum per decem fiunt mille; quo profecto numero stabilis et insuperabilis, et uelut conquadrata iustorum conscientia  designatur: quocumque enim uerteris quadratum, stabit, sic et animus electorum nullo tentationum occursu nouit a statu sue rectitudinis inclinari. Batus autem Hebreorum mensura est, quam ipsi bath nominant, habens modios quatuor. Ipsa et ephi, quam epha nuncupant. Sed ephi ad mensuram pertinet uariarum frugum, tritici, hordei, leguminum: batus uero est speciebus liquidis, uino, oleo, aqua. Itaque batus, qui certa norma mensure, opera designat equitatis et iustitie, quibus hi qui in remissionem peccatorum baptizantur, necesse habent institui. Batos mille illud capiebat mare, cum aqua baptismatis plebem Iudeorum abluens, ad regnum celeste transmisit. Recipiebat et alios mille, cum etiam turbas nationum eodem fonte renatas et operibus iustitie confirmatas, eiusdem regni perennis fecit esse participes.

XXII. De basibus decem. Cap. uII.---Et fecit bases decem ereas, quatuor cubitorum longitudinis bases singulas, et quatuor cubitorum latitudinis, et tres cubitorum  altitudinis. Multifariam multisque modis una eademque nostre salutis sacramenta prefigurantur: nam iidem apostoli uirique apostolici, qui per boues mare portantes designati sunt, designantur etiam per bases, que portandis erant luteribus preparate, quomodo ipsi luteres eiusdem lauacri spiritalis, cuius et mare, typum gerebant: siquidem, ut uerba dierum narrant, omnia in eis que in holocaustum oblaturi erant, lauabant. Holocaustum autem Domini, generaliter omnis electorum multitudo potest intelligi, que iuxta uocem precursoris baptizata est ab ipso in Spiritu sancto et igne . Sicut ergo sacerdotes qui in mari lauabantur, formam exprimunt eorum qui per baptisma efficiuntur summi consortes sacerdotii, quod est in Domino Iesu Christo, ita etiam holocausta eorumdem figuram aptissime pretendunt, cum per ablutionem baptismi gratia Spiritus sancti impletur: lauatur namque in lutere hostia, cum quis fidelium aqua baptismi perfunditur;  offertur uero in holocaustum cum per impositionem manuum episcopi donum Spiritus sancti accipit. Philippus euangelista cum predicaret in Samaria, quid nisi in lutere templi hostias Domini lauabat? Sed quia necdum in quemquam eorum Spiritus sanctus descenderat, sed baptizati tantum erant in nomine Iesu, uel ablute hostie necdum ad sacrosancti altaris ignem peruenerant. At cum missi illuc Petrus et Ioannes imponebant baptizatis manus, et accipiebant Spiritum sanctum, loquebanturque linguis, iam ad ignem altaris peruenerant hostie, ut fierent holocaustum quod Latine totum incensum dicitur, quia uidelicet conscientiam illorum gratia sancti Spiritus adimplens, diuino fecit amore feruescere. Quod uero ad portandos luteres, decem sunt bases facte, poterat ita mystice interpretari, quia ministri lauacri uitalis ad eterne gaudia beatitudinis, que denario solet numero figurari, eos quos imbuunt uocent. uerum quia de eisdem luteribus distincte in sequentibus scriptum est, quod uidelicet quinque ex his positi sunt  ad dexteram partem templi, et quinque ad sinistram, magis in eis quinarii numeri intuenda sunt mysteria. In utraque etenim parte templi sunt bases posite luterum, ut utrique Dei populo sacri fontis gratia signaretur esse pandenda; et quinque sunt in utraque parte, ut sicut in expositione maris, quod quinque cubitis altum est, iam diximus, demonstraretur typice, uniuersa fidelibus, que per quinque sensus corporis deliquerant, per lauacrum Baptismi esse remittenda. Sicut ergo in uno mari super duodecim boues posito, unitas exprimitur baptismatis, que per apostolos toto erat orbi predicanda, ita et per duos ordines luterum mystice ostenditur quia gentilitas cum Iudea in unum fidei consortium post baptismatis erat undam colligenda: nam etsi in geminis luteribus hostie lauabantur, quedam quidem a dextris atrii, quedam uero a sinistris, uno tamen in igne consumebantur altaris, ut holocaustum fieret: quia  siue quis in parte circumcisionis, siue preputii lauacrum susceperit, uno omnes spiritu, ut filii Dei fieri possint, sanctificantur; hinc etenim Apostolus, Sed accepistis, inquit, spiritum adoptionis filiorum, in quo clamamus, Abba, Pater . Unum, inquit, spiritum accepistis, in quo omnes filii adoptionis efficiamini, in quo nimirum spiritu clamamus, Abba, Pater. Abba uidelicet, qui ex Hebreis uenimus ad fidem; Pater, qui ex gentibus uariis quidem linguis pro diuersitate nationum, sed unum eumdemque Deum Patrem, per unius donum Spiritus inuocantes. Quod autem cubitorum quatuor longitudinis, et quatuor latitudinis, et quatuor altitudinis bases singule fuere, intelligendum est: longitudo etenim ad patientiam longanimitatis, latitudo ad dilatationem dilectionis, altitudo pertinet ad spem superne retributionis. Quatuor autem sunt principales uirtutes, quibus tota uirtutum structura imminet, prudentia scilicet, fortitudo, temperantia, iustitia; et ideo quatuor cubitorum erat longitudo et latitudo basium, quia  sancti predicatores siue aduersa mundi, et longitudinem exsilii, ac laborum presentium mala tolerent, seu cor in dilectione sui Conditoris, suorumque proximorum interna exsultatione dilatent; sepe operam dant uirtutibus cura prudenti uidelicet inter bona et mala discernentes, fortiter aduersa sustinentes, corde appetitu uoluptatum temperantes, iustitiam in operatione tenentes. Trium uero cubitorum fit altitudo basium, cum per exercitium uirtutum, quas cum patientia malorum et dilectione bonorum exercent, continua intentione ad uisionem sancte Trinitatis peruenire satagunt.

Et ipsum opus basium interrasile erat, et sculpture inter iuncturas. Iuncturas dicere uidetur ea quibus ipse luterum tabule sibimet inuicem connexe sunt, ut scilicet ex quatuor siue quinque tabulis una fieret basis. Quales autem sculpturas inter has iuncturas, id est, in ipsis suis lateribus ante et retro, a dextra et sinistra, et supra quoque habuerunt, subdendo  aperitur, cum dicitur:

Inter coronas et plectas, leones et boues et Cherubin, et in iuncturis similiter desuper. Non ergo plana erat ulla ex parte superficies basium, sed erat mysticis sculpta figuris, que sanctorum mentes, immo uniuersas eorum actiones uirtutum gratia in omnibus pretendunt, neque aliqua illas hora inanis et uacua preteriit, in qua piis uacare operibus uel sermonibus, uel certe cogitationibus desistant; coronulas quippe in se sculptas habent, cum ad ingressum uite perennis infatigabili desiderio anhelant. Plectas habent, cum inter desideria uite celestis, que sursum est, numquam fraterne societatis, que iuxta est, uincula dissoluunt. Habent inter coronulas et plectas, leones, cum ita ad speranda celestia mentem erigunt, ita ad diligendos proximos dilatant, ut in peccantes quosque qui sibi commissi sunt, feruorem aspere inuectionis exercere non tardent. Habent cum leonibus boues, quando ipsam inuectionem corripiendi cum spiritu mansuetudinis  exhibent, quando in feruore arguendi numquam fessam habere uigilantiam discrete actionis ac loquele, numquam uerba diuine lectionis uelut ruminando in ore uoluere cessant. Denique beatus Stephanus basis uidelicet templi Domini eximia, seui leonis dentes atque ungues ostendere uidebatur, cum suis persecutoribus aiebat: Dura ceruice et incircumcisi corde et auribus, uos semper Spiritui sancto restitistis; quem prophetarum patres uestri non sunt persecuti? etc. uerum hec loquens quantum pietatis, ut ita dicam, bubule mansuetudinis intus in corde gestaret, ostendit, cum pro eisdem persecutoribus usque ad necem suam seuientibus, genu flectens dicebat, Domine, ne statuas illis hoc peccatum . Sed quia neque spem eternorum in celis, neque amorem proximorum in terris, neque feruorem zeli mordentis, neque lenitatem modestie compatientis, absque scientia sanctarum Scripturarum habere possumus, apte post  coronulas et plectas, post leones et boues, Cherubin sculpti esse memorantur. Cherubin namque constat Scripture sacre typum tenere: siue quia duo Cherubin in propitiatorio arce in figuram duorum Testamentorum concorditer de Christo canentium fabricati sunt, seu quod nomen istud scientie multitudinem sonat. Quanto autem quisque studiosius legendis diuinorum eloquiorum paginis institerit, tanto necesse est in omnibus amplius, que agit aut iudicat, interni testis aut iudicis examen pertimescat, ne aut plus iuste in peccantes uindicans, aut rursum absque moderamine iuste discretionis ignoscens, iram iusti iudicis incurrat: qui enim addit scientiam, addit et dolorem. Unde hic quoque propter sculpturas Cherubin conuenienter adiungitur, Et super leones et boues quasi lora ex ere dependentia. Super leones quippe et boues lora dependent, quando sancti doctores et in seueritate districtionis qua peccantes iudicant, et in mansuetudine lenitatis qua penitentibus remittunt, iudicium sui timent auctoris, ne forte iniuste  ligando, ipsi ab eo cuius iudicium errare nequit, ligare mereantur.

Et quatuor rote per bases singulas, axesque erei per quatuor partes, quasi humeruli subter luterem fusiles contra se inuicem respectantes. Quatuor rote, quatuor sunt Euangeliorum libri, qui aptissime rotis comparantur, quia sicut uolubilitas rote citissimo cursu quocumque ducitur currit, ita sermo euangelicus, iuuante Domino, per apostolos in breui uniuersas mundi plagas impleuit. Sicut rota superimpositum sibi currum a terra subleuat, et subleuatum, quo auriga dirigit, portat, ita euangelica predicatio mentes electorum a terrenis cupiditatibus in celestia desideria suspendit, ac suspensas ad profectum bone operationis, siue ad ministerium predicationis, quocumque adiuuans gratia spiritus uoluerit, ducit. Nam in sequentibus dicit: Quia tales erant rote, quales in curru fieri solent. Legimus autem de sanctis, Currus Dei decem millibus multa millia letantium . Quid est  ergo quod rote basium rotis assimilantur curruum, nisi quia unus idemque sermo euangelicus quosdam eorum quos instituit, currus Dei, quosdam bases templi Dei facit? Quicumque enim ad euangelizandum uerbum doctores longe lateque mittebantur in mundo, utique currus Dei, et quidem uelocissimi fuerunt, quia per cuncta discurrentes, Deum ad corda credentium inducebant. At uero illi qui uno in loco commorantes uerbum salutis proximis annuntiabant, eosque ad lauacrum uite, quod uel in baptismo uel in compunctione lacrymarum celebratur, accendunt, quasi bases sunt templi, que portant luteres ad lauandas hostias, quia ita fidelibus quibus presunt, ministerium salutis impendunt, ut longius excurrentes ad acquirendos nouos populos labores non subeunt. Rote ergo basium rotis sunt curruum similes, quia iidem libri Euangeliorum qui hos doctores ad predicandum fidem ueritatis ignorantibus mittunt, illos ad confirmandam amplius fidem inter doctos iam ac sacramentis celestibus imbutos manere precipiunt.  Rote quatuor basim luteris sustentabant, cum Euangelia Iacobum fratrem Domini ad conseruandam in Hierosolymis Ecclesiam residere iusserunt. Rote earum similes currui Dei supposite ad currendum parabant, cum eadem Euangelia Paulum et Barnabam ad predicandum gentibus per omnia discurrere uoluerunt. Rote basibus supposite ad portandum luterem templi a terra sustollebant, cum nostris nuper temporibus beatus papa Gregorius euangelicis roboratus eloquiis Romanam rexit Ecclesiam. Rote eedem curribus Dei subnixe longe portabant, cum reuerendissimi patres Augustinus, Paulinus et ceteri socii eorum, eisdem euangelicis confirmati eloquiis, iubente illo uenere Britanniam, et uerbum Dei incredulis dudum commisere gentibus. Si ergo bases luterum sancti doctores sunt, qui lauacrum nobis uite ministrant, et rote quaterne basium quatuor sunt Euangeliorum libri, qui axes  rotarum, que bases gestant, nisi ipsa eorumdem corda sunt doctorum, que dum preceptis Euangelii sedulo intenta, eos ab infimorum appetitu sustollunt, uelut immissis rotis axes altius basem a terra subleuant? Porro humeruli qui rotis antepositi, ne ab axibus dilabi possent obsistebant, preconia sunt prophetarum, quibus euangelica et apostolica Scriptura ne cui legentium in dubium ueniat, confirmatur; et apostolus Petrus de Domino loquens ait, Et habemus firmiorem propheticum sermonem, cui bene facitis attendentes . Sed et omnes euangeliste atque apostoli, in eis que scripsere legis et prophetarum mentionem facere solebant. Denique Marcus ita incipit, Initium Euangelii Iesu Christi filii Dei, sicut scriptum est in Isaia propheta . Et Mattheus, Hoc totum factum est, ut adimpleretur scriptura prophetarum , et cetera huiusmodi. Bene autem dicitur quod humeruli per quatuor partes subter luterem erant positi, et contra se inuicem fuerunt respectantes, quia nimirum omnis scriptura  prophetica sibimet consentanea est, utpote uno Dei spiritu condita. Quatuor autem fuerunt per bases singulas humeruli, uidelicet iuxta numerum rotarum: non quia quatuor tantum sunt libri prophetici, sed quia in omnibus que locuti sunt prophete et Moyses, dictis quatuor euangelistarum testimonium prebuerunt, ut ex consensu utriusque una fides et dilectio Christi nostra omnium corda confirmet. Os quoque luteris intrinsecus erat in capitis summitate, et quod forinsecus apparebat, unius cubiti erat totum rotundum, pariterque habebat unum cubitum et dimidium. Os luteris unius erat cubiti, propter unitatem confessionis et fidei: quia omnes in confessione Patris, et Filii, et Spiritus sancti baptizamur, dicente Apostolo, Unus Dominus, una fides, unum baptisma, unus Deus et Pater omnium . Et ipsum os in capitis erat summitate, ut ad celestia nobis regna, per baptisma iter esse patefactum doceret; ipse uero luter in amplitudine cubitum habebat unum et dimidium, propter  operis nimirum perfectionem et initium contemplationis: integer etenim cubitus in lutere perfectionem bone actionis designat, quam absque ulla dubietate habebat ille; de quo tentatori antiquo Dominus aiebat, Numquid considerasti seruum meum Iob, quod non sit ei homo similis in terra, simplex et rectus, ac timens Deum, ac recedens a malo ? Est uero alter cubitus diuine uisionis, qui ex parte nonnulla etiam in hac adhuc uita retentis fidelibus donari consueuit, ut idem Iob deuicto aduersario cum Domino loquens ait, Auditu auris audiui te : ut Moysi Dominus facie uisus est ad faciem; ut Isaie sedens in solio regni, circumstantibus cum laude debita celi ciuibus; ut ceteris sepe uisus est prophetis; ut beato Stephano in articulo passionis apertis celi ianuis gloria Dei ostensa est; ut Paulo introitus paradisi et tertii celi sunt patefacta mysteria. Sed uniuersa hec ex parte sunt permodica, in comparatione eius que in futuro reuelanda est glorie. Ideo post cubitum bone operationis, que in hac uita  perfici potest in sanctis, incipit cubitus superne contemplationis, que in futuro in cunctis perficienda constat electis: que uidelicet mensura unius et dimidii cubiti, non luteribus tantum, sed et rotis eorum inerat ac basibus. Scriptum namque est in sequentibus: Una rota habebat altitudinis cubitum et semis; et paulo post: In summitate autem basis erat quedam rotunditas unius et dimidii cubiti ita fabrefacta, ut luter desuper posset imponi. Luterum quippe mensura unius erat cubiti et dimidii, quia nimirum ea fide in fonte uite lauamur, ut per opera iustitie ad uitam intrare mereamur eternam; quamuis sine peccato, dum hic uiuimus, esse nequimus: ipsam uero uite celestis dulcedinem gustare ex parte ac diligere in hac uita interim, perfecte autem uidere nulla ratione ualemus. Rote quippe uno et dimidio cubito mensurantur, quia Scriptura lectionis euangelice, qualiter hi qui perfecti esse uelint uiuere debeant  ostendit, spemque nobis eterne retributionis in presenti demonstrat; ipsam uero retributionis illius qualitatem, in futuro nobis pandendam simul et donandam esse promittit. Bases etiam ipse unum habebant cubitum ac semissem amplitudinis, in summitate sui ubi luteres reciperent, quia ipsi doctores ac ministri summi lauacri salutaris, opere quidem perfecti in hac uita fulserunt, sed luce contemplationis ex parte fruiti. Unde et aiunt, Ex parte enim cognoscimus, et ex parte prophetamus; cum autem uenerit quod perfectum est, euacuabitur quod ex parte est . In hunc modum fecit decem bases, figura una, et mensura sculpturaque consimili, Fecit quoque decem luteres ereos. Quare decem sunt bases facte, totidemque eis superpositi luteres, supra iam dictum est. Quod uero una erat figura mensuraque et sculptura consimilis omnium basium siue luterum, non in ea significatione factum est, quod equalia possint esse omnia merita doctorum; sed in ea potius, quia una fides Euangelii quo instituuntur, unum  baptisma quo abluuntur, unus idemque spiritus est quo omnes consecrantur electi; tametsi donationes habent diuersas in ipso spiritu, qui diuidit singulis prout uult.

Quadraginta batos capiebat luter unus. Quadragenarius numerus solet magne perfectionis typum tenere, quia nimirum quater deni faciunt quadraginta. Decem autem sunt precepta, quibus omnium nostrum operatio in lege diuina prefixa est. Quatuor sunt autem Euangeliorum libri, in quibus per dispensationem Dominice incarnationis celestis patrie nobis est patefactus introitus. Et quia omnes qui ad ministerium sacri baptismatis pertinent, cum fide et sacramentis Euangelii fructum debent facere recte operationis, apte luteres singuli, in quibus holocausta lauabantur, quadraginta batos capiebant. Quod uero sequitur, Eratque quatuor cubitorum, siue in altitudine, siue in latitudine, significat intellectus mysterii in promptu esse; luter enim unus quatuor  erat cubitorum, uel propter quatuor sancti Euangelii libros, in quibus forma nobis baptismi prefixa est; uel propter quatuor cardines uirtutesque quibus quisque fidelis est debet institui; uel certe propter quatuor mundi plagas, quibus lauacrum salutis ministratur, dicente psalmographo, Quos redemit de manu inimicorum, de regionibus congregauit eos; a solis ortu et occasu, ab aquilone et meridie . Quod uero supra dixit, Pariterque habebat unum cubitum et dimidium, et neque ibi altitudinem uel amplitudinem significauit, uidetur fundum ipsius luteris huius esse amplitudinis: quo ex mensura, ni fallor, basis, in qua positus erat luter, quisque facillime coniicit; quod ita describitur, In summitate autem basis erat quedam rotunditas unius et dimidii cubiti ita fabricata, ut luter desuper possit imponi. Latitudo ergo fundi in luteribus unius erat cubiti ac dimidii; ipsa uero capacitas luterum quatuor habebat cubitos; sed utrum in altitudine, an in amplitudine, an in utroque dicat, quis nouerit?

 Et constituit decem bases, et quinque ad dexteram partem templi, et quinque ad sinistram. Dextram partem templi, et sinistram, non intus in ipso templo, sed ante templum dicit, ad orientalem plagam uidelicet, in atrio interiori, quod sacerdotum proprie uocabatur. Quinque autem posuit ad dextram partem templi, propter Iudeos, qui solstitio propter doctrinam legis uti solebant antiquitus; et quinque ad sinistram, propter nos, qui ceco diutius corde seruituti adherebamus eius qui ait, Ponam sedem meam ad aquilonem. Quod est aperte dicere: Illis in corde requiescere desidero, quos a luce ueritatis, et flamme diuine caritatis, alienos esse considero.

Mare autem posuit ad dextram partem templi, contra orientem ad meridiem. Et hoc in eodem atrio positum est ad orientem. Quod autem ad dextram partem templi, hoc est quod repetit, dicens, Ad meridiem; ingredientibus enim atrium ab oriente, primo  diuertendum erat ad meridiem, ubi mare in ipso angulo stabat ad lauandum sacerdotibus paratum; deinde progredientibus intro occurrebant luteres ad lauandas hostias ab utraque parte positi. Intra hos basis erat enea quinque cubitorum longitudinis, et quinque cubitorum latitudinis, et trium cubitorum altitudinis, in qua stans Salomon dedicabat templum. Deinde ultra progredientibus occurrebat altare holocausti contra meridianum atrii; deinde porticus templi, siue uestibulum, in quo erant columne eree circa ostium templi. Quod ergo mare posuit ad dexteram partem templi, significat nos per lauacrum baptismi ad regnum celeste, quod iure uocabulo dextere figuratur, debere peruenire; qui enim crediderit et baptizatus fuerit, saluus erit. Namque ubi dextera simul et sinistra in bono accipiuntur, uel Iudeam et gentilitatem, ut in expositione basium supra diximus; uel presentem Ecclesie uitam, et futuram: uel gaudium seculi, et tristitiam; uel aliquid huiusmodi: ubi uero absolute dextera in bono ponitur,  eterna gaudia sepius demonstrat. Quod uero contra orientem posuit mare, ad eamdem proprie significationem respicit, quod uidelicet per lauacrum sancti fontis, splendor nobis interne claritatis aperitur. Quod ad meridianum latus atrii, significat fideles perceptione sancti Spiritus ad flagrantiam solere uere caritatis accendi: feruor et enim meridiani solis consueuit in Scripturis ardorem dilectionis et illustrationem significare sancti Spiritus, per quem eadem dilectio diffunditur in cordibus electorum.

XXIII. Quod in regione Iordanis facta sunt uasa templi. Cap. uII.---Omnia uasa que fecit Hiram regi Salomoni in domo Domini, de aurichalco erant, in regione Iordanis fudit ea rex in argillosa terra. Apte in regione Iordanis fusa sunt uasa domus Domini, in quo uidelicet flumine Dominus noster baptizari dignatus est; eiusque tinctus undis, aquarum nobis elementum in ablutionem peccatorum conuertit: quia omne fidelium baptisma quo Domino consecrantur, in exemplum  celebratur baptismatis illius quo ipse aquas sanctificauit. Recte in Iordanis regione uasa sunt domus Domini facta: neque enim aliter uasa electionis et misericordie fieri possumus, nisi ad baptisma illius quod illo in flumine subiit respicientes, et ipsi uitali flumine satagamus ablui. Notandum autem quia non tantum in regione Iordanis, sed et in campestri regione illius facta dicit eadem uasa, significans multiplicationem fidelium, qui non solum in Iudea, sed in omnium nationum erant futuri latitudine, expleta prophetia que dicit, Gaudebunt campi, et omnia que in eis sunt . Cui simile hoc quod idem psalmista de sacramentis Dominice incarnationis loquens, ex persona eorum qui post completa eius incarnationis arcana ad fidem uenerunt, ait, Ecce audiuimus ea in Ephrata, inuenimus ea in campis sylue . Audiuimus quippe in Ephrata, id est in Bethleem, sacramenta Dominica, quia promissum legimus Dauid patriarche, qui erat ex eadem ciuitate de fructu uentris eius Christum in carne uenturum. Inuenimus  ea in campis sylue, quia reuelata iam in latitudine gentium per orbem ipsi cognouimus, ipsi uidimus, ipsi participes facti sumus. Fudit ergo rex uasa domus Domini in regione campestri Iordanis, quia Dominus ut baptismo salutis uasa misericordie faceret, totam mundi latitudinem impleuit. Argillosa autem terra, de qua facte sunt forme ad fundenda uasa Domini, quid melius quam Scriptura sacra, de qua regulam bene uiuendi accipimus, ualet intelligi? Quasi enim argilla ignibus durata, formam uasis Domini quanta et qualia fieri debeant, exhibet, cum nobis regulam iustitie, quam sequamur, ostendit; sanctorumque nobis exempla, qui in igne tribulationum inuincibiles perdurarunt, in omnibus sequenda premonstrant, si uasa domo Domini electa esse ac pretiosa concupiscimus. Aesque igne liquefactum argille formas ingreditur, quo uas possit aptum ministeriis celestibus effici, cum ipsi salubriter humiliati,  et flamma siue diuine caritatis, siue etiam humane aduersitatis emolliti, uiam patrum bene operando intramus, ut ad premia patrum bene currendo perueniamus: neque enim semper nos regulis necesse est bone operationis aptari, sed completa operatione bona, palma est beate retributionis speranda; quia nec semper uasa in forma argille tenebantur inclusa, sed ubi ad perfectionem sui peruenerant, fractis formarum claustris perducebantur in lucem, et in templo Domini pro suis queque locis disponebantur. Hoc autem dicimus, non quod opera sanctorum umquam sint interitura, sed quia ubi coronam iustitie, quam bene operando meruere, acceperint, laboriose operationis iam cuncta cessent officia: quis enim in illa uita pro fide Christi martyrium patiatur, ubi expulsis aduersariis omnes electi in presentia Christi letantur? Quis ibi mortuum sepeliat, ubi sola uiuentium terra est? Quis lugentem consoletur, ubi absterget Deus omnem lacrymam ab oculis sanctorum? Quis ibi domum peregrino et hospiti paret, ubi omnes  simul electi habitationem ex Deo habent domum non manufactam, eternam in celis? Quis illic panem esurienti potumue afferat sitienti, ubi Dominus pascit me, et nichil mihi deerit? Diruptis ergo formis uasorum quondam necessariis, uasa ipsa in domo Domini splendida iam refulgent, quia cessantibus in fine seculi non solum persecutionibus quas propter iustitiam patiuntur, uerum etiam laboriosis iustitie operibus quibus sponte pro eterna beatitudine insudant electi, in sola uisione sui Conditoris, percepta immortalitatis claritate, letabuntur.

XXIu. De altari. Cap. uII.---Fecitque Salomon omnia uasa in domo Domini, et altare aureum. Altare aureum corda significat perfectorum iustorum interne caritatis et castitatis luce corusca; quorum sublimitati significande etiam locus conuenit eiusdem altaris: stabat enim ante ostium sancti sanctorum, ut in factura tabernaculi manifeste legimus, in quo uidelicet altari, non hostiarum sanguis, neque libamina,  sed thymiamata tantum incendebantur, quorum fumus ad superiora ascendens operiebat arcam atque oraculum, et odore suauitatis implebat. In quo figuram exprimebat sanctorum, qui dum, neglectis temporalium rerum cupiditatibus, tota intentione celestia querunt, uelut intus in uicinia oraculi sunt positi; nec longe sunt remoti a uelo quo templum et sancta sanctorum dirimuntur, quia corpore tantum terram incolunt, ceterum secundum interiorem hominem totam habent conuersationem in celis. Ascenditque ab huiusmodi altari fumus incensorum in sancta sanctorum ubi arca est recondita, cum orationes sanctorum flamma caritatis excitate ad celum usque perueniunt, ubi Christus est ad dexteram Dei sedens. Non enim in hoc altari sanguis hostiarum, sed thymiamata tantum incenduntur, quia tales uiri non habent opera carnis et sanguinis, que in ara sui cordis immolantes, Domino mactent; sed tantummodo lacrymarum et orationis uota, ei pro desiderio regni celestis offerunt. uerum quia nemo  repente fit summus, sed per oblationem carnalium uoluptatum sollicite ad desiderium celeste ascenditur, non pretermisit Scriptura in mystica domus Domini factura et illorum ponere figuram, qui carnales adhuc in se concupiscentias, que militant aduersus animam, flamma superni timoris incendere laborant: quatenus his de corde siue corpore exstirpatis, consequenter ad maiora possint ascendere, ac Deo spiritalium thymiamata orationum et compunctionis offerre. Factum namque est aliud altare ad offerendas uictimas multo quidem maius, sed quantum magnitudine prestans, tantum situ loci et specie metalli inferius; nam et de ere factum, et ante fores erat positum templi, in quo illi nimirum figuraliter sunt expressi, qui tali deuotione Domino deseruiunt, ut caro adhuc eorum concupiscat aduersus spiritum, et spiritus aduersus carnem; soleantque dicere, quia mente seruimus legi Dei, carne autem legi peccati; qui  cum incentiua carnis edomare, fluxa luxurie restringere, frequentibus ieiuniis et orationibus, uigiliis et eleemosynis, ceterisque fructibus spiritus ad tranquillitatem castimonie Deo digne ascendere contendunt, quid nisi uictimam illi sue deuotionis immolant, implentes illud Apostoli, quo obsecrat nos per misericordiam Dei, ut exhibeamus corpora nostra hostiam uiuentem, sanctam, Deo placentem ; qui quoniam feruore flagrant spiritalis amoris, sed nondum eminent triumpho uicte concupiscentie carnalis, altare holocausti ignem quidem de celis sanctum habent, sed speciem eris et non auri pretendit. uerum quia plures sunt in sancta Ecclesia carnales quam spiritales, plures qui uitiorum illecebras refrenando cohibent, quam qui superato ac sopito uitiorum certamine adepta uirtutum securitate letantur, merito altare holocausti maius esse multo quam altare thymiamatis asserebatur. Scriptum namque est de eo in libro Paralipomenon: Fecit quoque altare eneum uiginti cubitorum longitudinis, et uiginti  cubitorum latitudinis, et decem cubitorum altitudinis. Equidem altare thymiamatis Moyses fecit in eremo, habens cubitum longitudinis et latitudinis, et duos cubitos in altitudine. Quante autem magnitudinis hoc Salomon fecerit, non dicit Scriptura, sed tantum quia altare aureum fecerit dicit. Constat autem quia tantum facere non potuit, quantum fecit holocausti, quia si uiginti cubitorum in longitudine et latitudine factum esset, totam templi latitudinem impleret. Quantum igitur exterius erat positum altare holocausti quam incensi, et quantum genere oblationis ac uilitate metalli ignobilius fuit, tantum quantitate mensure et hostiarum frequentia prestabat: quia nimirum plures sunt multo quibus dicatur: Si uis ad uitam ingredi, serua mandata , quam quos audire delectat: Si uis perfectus esse, uade, uende que habes , et reliqua. Nec tamen huius mensura altaris ratione mystica caret numeri: habet enim uiginti cubitos longitudinis, et totidem cubitos latitudinis,  et decem cubitos altitudinis. De quo quidem numero supra in expositione templi et uestibuli eius diximus, sed et nunc dicendum breuiter. Quod si altare holocausti illorum in Ecclesia typum tenet, qui suum corpus et animam Deo consecrare per ignem amoris illius querunt, perseuerantia horum in bona operatione per longitudinem altaris; amplitudo in caritate Dei et proximi per latitudinem; spes in exspectatione diuine uisionis per altitudinem figuratur. Quod autem longitudo et latitudo altaris uicenorum erat cubitorum, magnam utique perfectionem designat eiusdem indefesse longanimitatis ac sincere dilectionis, que per utriusque Testamenti nobis obseruantiam tribuitur. Quater quini uicenarium numerum complent, quinque enim libri Mosaice legis, quatuor euangelice libertatis: cum ad intelligentiam atque custodiam legis spiritalis, illustrante Euangelii gratia, peruenimus, uicenarium profecto numerum perficimus. Fitque idem numerus uicenarius in longitudine et latitudine altaris, cum  corda electorum, docente utroque Testamento, et adiuuante ipso uno utriusque Testamenti auctore, et perseuerantiam boni operis etiam in persecutionibus seruant, et hilaritatem dilectionis in eos qui persequuntur exhibent. Denario autem numero spes celestium premiorum designari solet, Domino affirmante, cum eos qui in uinea magni patrisfamilias laborabant, denario remunerandos esse testatur. Et merito per hunc numerum merces eterna figuratur, in qua nostra natura in eternum diuine uisioni coniungitur, quia in ipso numero mystice diuina simul et humana natura designatur. Deus quippe Trinitas est, homo autem numero septenario comprehenditur, quaterno uidelicet propter corpus, quod ex quatuor elementis constat; ternario uero propter interioris hominis triplicem differentiam, quam Scriptura nobis sancta ostendit, cum diligere nos iubet Dominum ex toto corde, tota anima, tota uirtute. Unde et in decalogo  legis tria sunt mandata que nos ad cultum diuini amoris excitant, septem que dilectionem commendant proximi. Qui ergo decalogum legis in Dei et proximi dilectione custodiunt, iure mercedem huius custodie in Dei simul et proximi uisione percipiunt: quique in hac uita et proximum quem uident, et Deum quem non uident, diligunt, hi in futura uita et Deum regem in decore suo, eque et proximum in Deo glorificatum ac decoratum uidebunt. Et ideo altare quod in figura factum est electorum, ob significandam eorum perpetuam uitam, decem erat cubitis altum. Cum uero dictum esset quia fecit Salomon altare aureum, additum est continuo, Et mensam super quam ponerentur panes propositionis auream. Mensa autem Scriptura est sacra, spiritalis intelligentie claritate fecunda, de qua psalmista Domino, Parasti, inquit, in conspectu meo mensam, aduersus eos qui tribulant me ; ne enim aduersarii tribulantes ab errore inflectant, mensam nobis Conditor noster scientie, per quam in fide ueritatis eum  confitemur, parauit. Namque panes propositionis sancti sunt doctores, quorum uel opera nobis, uel uerba salutaria ad exemplum uite proposita semper in diuinis paginis quisquis querit inuenit. Unde apte iidem panes in Exodo  duodecim fieri precepti sunt, uidelicet propter apostolos duodecim per quorum ministerium noui scriptura Testamenti condita est, et Instrumenti ueteris, donante Domino, reuelata mysteria. Quo nimirum non tantum iidem apostoli, sed et omnes sunt designati, qui predicando uerbum pabulum uite fidelibus ministrant, quia omnes utique ipsam doctrine formam, quam apostoli a Domino accepere, sequuntur. Legimus autem de his panibus in Exodo , per singula sabbata eos mutari debere, et nouos pro ueteribus in mensa Domini proponi, unius quoque mensure farine simile semper eos parari preceptos. De quibus omnibus mysticus de interna refectione sensus luce clarior refulget: ablatis enim ueteribus, noui restituuntur  panes, cum assumptis de hac uita aliquibus doctorum fidelium, alios loco eorum sancta ordinat Ecclesia, et hoc non nisi die sabbati, quia quisquis bonum certamen certauerit, cursum consummauerit, fidem seruauerit, tempore sue resolutionis, requiem beate perennitatis intrabit. Unius mensure et non dispares ex simila semper fiebant panes, quia nimirum una eademque forma ueritatis et fidei, quam primo apostoli suis auditoribus ostendebant, ac deinde successores eorum, et omnes usque ad finem seculi pii doctores Ecclesiis Christi per orbem predicare non desistunt.

XXu. De mensis decem. Cap. uII.---Quod uero in uerbis dierum legimus, quia fecit Salomon mensas decem et posuit eas in templo, quinque a dextris et quinque a sinistris, phialas quoque aureas centum , has mensas tam ad panes propositionis quam ad uasa Domini portanda factas esse credibile est; phialas uidelicet quas pariter factas Scriptura  refert; thymiamateria, thuribula, mortariolia, etc., que in sequentibus leguntur: nam quod paulo post in eodem uerborum uolumine subinfertur, Fecitque Salomon omnia uasa domus Domini et altare aureum, et mensas, et super eas panes propositionis; uel pluralem numerum pro singulari posuit, more Scripture usitatissimo, ut in Iesu Naue: Filii autem Isrel preuaricati sunt mandata, de anathemate ; cum Acham solus et non plures filii Isrel hoc fecerint. uel certe quia panes propositionis solebant ante sabbatum coqui, ut in sabbato mox poni potuissent in mensam propositionis, potuit fieri ut panes nouiter cocti mox illis mensis imponerentur, ibidemque nocte illa seruarentur operti, donec primo mane, ablatis ueteribus, super mensam propositionis ponerentur calidi. Non autem he mense decem a figura huius mense propositionis discrepant: nam sicut una mensa duodecim panibus onusta, unitatem totius Scripture, et concordiam auctoritate apostolica unitam  designat, ita non immerito decem mense auree diuine legis et prophetarum eloquia figurate denuntiant, que uel refectionem nobis uerbi Dei, quasi panes propositionis offerunt, uel in nobis exempla fidelium quasi positorum in se uasorum Domini claritatem et miracula proponunt. Recte autem bis quine sunt mense, non solum quia legislator quinque uolumina scripsit, uerum etiam quia tota Testamenti ueteris series quinque etates seculi complectitur. Geminatur uero numerus mensarum quinarius, et quinque a dextris, et quinque a sinistris ponuntur, cum post incarnationem Dominicam eadem Scriptura, siue utrique Dei populo, Iudeo scilicet et Gentili, committitur, siue euangelicis plena figuris ostenditur, que quondam Dei populo antiquo iuxta litteram solam intelligenda putabatur; cum enim legentes in sancta Scriptura, uerbi gratia, Abel coronatum martyrio, Enoch translatum de mundo, Ne pereunte mundo mirabiliter saluatum, hospitalitatem Loth exterminatis impiis sublimiter remuneratam,  Abraham merito obedientie patrem cunctarum gentium constitutum, Ioseph post uenditionem merito castitatis et innocentie exemplo sublimatum , hec et huiusmodi innumera nobis exempla uirtutis assumimus, quid nisi mense quinque auree, siue uasa Domini, seu panes propositionis adhuc in sinistris templi, diuine littere iuxta historicum sensum ianuam nobis et recte uiuendi eterna premia a Domino speranda aperiunt? At cum eamdem altius intelligentes uel dispensationem Dominice incarnationis, uel alia quelibet sancte Ecclesie sacramenta sonare uiderimus, quasi alias quinque mensas ad portanda uasa electionis et alimoniam uite spiritalis in dextris templi inuenimus; qui eadem ipsa uerba sacre historie nouum omnino fulgorem nobis sapientie celestis, nouos aperire sensus de ueteribus agnoscimus, in qua profecto figura et candelabra sunt quina facta in templo: cum enim dixisset Scriptura regem Salomonem fecisse mensam in qua ponerentur  panes propositionis, auream, adiunxit sequenter, et ait:

XXuI. De decem candelabris. Cap. uII.---Et candelabra aurea quinque ad dexteram, et quinque ad sinistram contra oraculum ex auro purissimo, et quasi lilii flores, et lucernas desuper aureas. Sicut enim mense in typo sancte Scripture recte ponuntur, quia et iustitiam esurientibus panem uerbi ministrant, et uasa ferunt ministerii celestis, id est iustorum nobis actus in exemplum ponunt, ita et aptissime per candelabra eadem diuina eloquia figurantur, uidelicet quia lucem sapientie errantibus proferunt: hinc etenim psalmista, Lucerna, inquit, pedibus meis, etc. ; hinc etiam Salomon ait, Quia mandatum lucerna est, et lex, lux . Quare autem quinque a dextris, et quinque a sinistris, conuenienter addidit contra oraculum. Oraculum namque ubi erat arca, ut sepe dictum est, aperte designat patriam celestem, ubi Christus est in dextra Dei sedens, paternorum utique  conscius arcanorum; et candelabra templi aurea contra oraculum sunt posita, cum diuina eloquia ad habitationem superne ciuitatis aspectant, ut huius agnitionem ac desiderium nostris cordibus infundant; et eos qui originem carnis a terra habent, ad appetendam promerendamque in celis perpetuam mansionem accendant. Sunt autem qui hoc quod de candelabris dicitur, quinque ad dexteram, et quinque ad sinistram, ita putant intelligendum, quod quinque fuerint a dextris illius candelabri quod fecit Moyses in deserto, et quinque a sinistris, utraque tamen ad meridianam plagam, in qua candelabrum unum quod fecit Moyses stare preceptum est; quod eodem ordine etiam de mensis decem intelligant, quia omnes quidem ad septentrionalem plagam fuerint posite, sed quinque ad dexteram Mosaice illius mense, et quinque ad leuam. uerum, si consideres uerba sacre Scripture, quibus dicitur, Et candelabra aurea, quinque ad dexteram, et quinque ad sinistram contra oraculum,  patet, ni fallor, quod eque utraque quinque oraculum respiciebant: utpote iuxta utrumque latus templi in longum posita: nam si omnia candelabra ad australe latus templi in longum posita essent, non dicerentur contra oraculum posita, sed potius contra aquilonem, siue contra mensas, si etiam mense ibi stabant; quod dictum est in Exodo de illo uno candelabro quod absque ulla dubietate ad meridiem stabat: Posuit et candelabrum in tabernaculum testimonii e regione mense in parte australi . Itemque in libro Numerorum, Cum posuerit septem lucernas contra eam partem qua candelabrum lucem dabat . Ex utraque ergo parte templi candelabra, ex utraque erant mense, quia Scriptura diuina ad illustrationem ac refectionem utrique Dei populo condita est, que nos in prosperis et aduersis, in tristibus ac letis euentibus reficere ne deficiamus, et ne ceci remaneamus, illustrare consueuit. uasa quoque misericordie sunt superposita: hoc est, Scriptura in se iustorum opera utrisque nobis, per que in actione  iustitie et ipsi confortemur, proponit. Si autem queris quid inter candelabra et lucernas eorum typice distet, possumus recte intelligere lucernas esse uiros sanctos, qui oleo sancti Spiritus infusi, et ipsi igne dilectionis ardent in corde, et proximis lucem scientie proferunt lingua. Candelabra autem que has lucernas in sublime tollunt, ut longe lateque uideri possint in Ecclesia, Scripturam esse sacram, que sanctorum nobis uirtutes et exempla sua lectione demonstrant. Cui uidelicet interpretationi annuit sermo Domini, quo dicitur de Ioanne, Ille erat lucerna ardens et lucens . Possumus etiam ita aptissime dicere, quia lucerne diuina sunt eloquia, iuxta illud psalmiste, quod et supra posuimus, Lucerna pedibus meis uerbum tuum . Candelabra autem lucernarum harum, sancti sunt omnes, qui sua corda et corpora ferendis Domini mandatis, humili semper intentione supponunt. Quisquis enim in nullo propriam sequi curat uoluntatem, sed in omnibus que Scriptura  sancta dicat, attendit, eiusque sese subiicere mandatis satagit, quasi candelabrum domus Dei aureum, aureas eius gestat lucernas: quia casta corporis sui membra castas mentis cogitationes, ad facienda que Deus iubet, supponere contendit, et hoc tam fixa intentione, quam candelabrum necesse est firmiter ad superna erectum, impositas sibi lucernas non solum absque ruina, sed etiam absque ulla status sui mutatione seruare. Cum uero dixisset, Et candelabra aurea quinque ad dexteram, et quinque ad sinistram contra oraculum ex auro purissimo, addidit, Et quasi lilii flores et lucernas desuper aureas; uidetur, iuxta litteram, quia suprema pars candelabrorum in modum sit lilii repandi formata: quod in candelabro tabernaculi factum esse legimus, cuius et stirps medius, et calami ex ipso procedentes cum scyphis et spherulis lilia scribuntur habuisse plurima. Flores autem lilii, ut sepe dictum est, amenitatem semper uirentis terre uiuentium designant, de qua dicit beatus Petrus: Regeneratos nos a Domino in spem uiuam, in  hereditatem incorruptibilem, et incontaminatam, et immarcescibilem, conseruatam in celis . Et bene lilii flores aurei in candelabro sunt facti domus Dei, quia Scriptura diuina, spretis temporalibus gaudiis, ad appetenda nos bona patrie celestis prouocare consueuit; et quomodo erectum in altitudine candelabrum lilii flores et lucernas habet aureas in capite, ita electi omnes qui in eadem Scriptura sacra continentur, erecto ad superna sensu, celestia bona a Domino quesisse et percepisse probantur.

Fecitque forcipes aureos, hydrias quoque et fuscinulas, phialas, et mortariola, et thuribula de auro purissimo. uaria uasa que ad offerenda libamina sunt facta, uarie sunt distinctiones eloquii diuini pro dispari capacitate audientium: non enim una eademque omnibus potest conuenire doctrina, ac per hoc diuersa altaris uasa, uel diuersas fidelium personas, uel certe multifarias ipsorum actiones, siue cogitationes  in famulatum sui Conditoris dispositas accipere debemus. Forcipes namque ad emendandum altaris ignem fieri debere credendum est. Unde recte per eos sancti predicatores designantur, qui ignem in nobis caritatis, quasi in altari Dei accendere suis exhortationibus solent. Namque hi uelut gemino dente forcipis ad hunc ignem accendendum titiones in altare componunt, quando consonis utriusque Testamenti nos paginis instruunt, et eloquia ueritatis in nostro corde, quibus amplius ad eternorum desideria inflammemur, collocant. Fuscinule, que Grece , ad hoc in ministerio altaris habebantur, ut carnes uictime per eas de caldariis cocte proferrentur, atque ad esum eorum qui his erant reficiendi afferrentur; quarum usus eque sanctis predicatoribus figurate congruit, quorum ministerii est animas fidelium uerbo fidei reficere, et iuxta regulam apostolice discretionis rudibus adhuc discipulis rationabile et sine dolo lac doctrine simplicis adhibere; perfectioribus autem solidum cibum doctrine sublimioris  ministrare: quicumque enim sacramenta Christi ad eius imitationem suscipere norunt, hi quasi carnibus hostie salutaris refecti satiantur, quia doctorum est spiritalium, que cuique persone mysteria audienda committant, solertissime discernere; recte fuscinulas intulit Salomon sacerdotibus in domo Domini, quibus carnes hostiarum, prout oportuerit, componant; et alia quidem hominibus, sed mundis edenda offerant: alia uero altaris ignibus consumenda relinquant: quia sunt in uerbis Dei nonnulla que nostre humilitati reuelare, ac epulas nostre refectioni concedere dignatus est. Sunt item alia tante profunditatis, que sancti Spiritus solummodo scientie pateant, nostre uero capacitatis per omnia mensuram transcendant: quid enim per phialas, nisi mensura predicationis accipitur, qua oportet ut exhortationis gratia singulis iuxta capacitatem ingenii conferatur: debet enim hic subtiliter qui docet perspicere ne plus studeat quam ab audiente capitur  predicare, debet ad infirmitatem audientium semetipsum contrahendo condescendere, ne dum paruis sublimia, et idcirco non profutura loquitur, se magis curet ostendere quam auditoribus prodesse. Diximus plenius de mensa et candelabro, et utroque altari, ac uasis domus Domini, in libris quos de factura tabernaculi et habitu sacerdotali scripsimus. Si quis ergo capacitatem nostri sensus ex Patrum traditione progenitam, de his scire desiderat, in opere illo requirat. Sequitur:

XXuII. De cardinibus. Cap. uII.---Et cardines ostiorum domus interioris sancti sanctorum, et ostiorum domus templi ex auro erant. Si ostia domus interioris sancti sanctorum, angelica sunt ministeria, que nobis de corpore egressis introitum uite celestis reserant, et ostia domus templi doctores sunt sancti ac sacerdotes, qui instruendo, baptizando, Dominici corporis et sanguinis mysteria communicando, prima nobis Ecclesie presentis limina pandunt: quid cardines utrorumque ostiorum, nisi sensus et corda  sunt eorumdem angelorum, siue sanctorum, quibus immobiliter complexationi ac dilectioni sui Conditoris adherent, ut eo ministerium diuinitus sibi delegatum recte compleant? quia uoluntati illius cum ministrant, numquam oculos auertunt: aperiuntur enim et clauduntur ostia, tempore congruo, sed numquam cardinem templi deserunt, quia et angeli et homines sancti siue in hanc uitam fidei, siue in illam speciei fideles atque electos suscipiant, semper animum in radice dilectionis fixum tenent. Unde bene idem cardines ex auro esse facti perhibentur, propter uidelicet meritum proprie claritatis, uel illius quam habent in Deum caritatis.

Et perfecit omne opus quod faciebat Salomon in domo Domini. Cum Rex pacificus noster in die nouissimo omnes electos resurrectionis immortalitate glorificat. Alioquin quamdiu status huius seculi geritur, facit quidem opus domus Domini Salomon, sed nondum  perficit: quia corda electorum Dominus, ut bona operentur, inspirat et adiuuat, nullum tamen in hac uita dumtaxat commorantem absque peccato esse tribuit, namque hoc donum future uite beatitudini reseruat. Perficit uero omne opus templi sui, et hoc dedicationi aptum reddit, cum translatos de hac uita electos suos eternum perducit ad regnum. Quod bene significatur in eo quod templum septem annis edificatum est, octauo autem perfectum ac dedicatum est. Septem namque diebus omne hoc opus uoluitur, octauus est dies iudicii et resurrectionis future, de quo psalm. uI et XI attitulati sunt. Cui uidelicet tempori conuenit apte quod sequitur:

Et intulit que sanctificauerat Dauid pater eius argentum et aurum, et uasa reposuit in thesauris domus Domini. Argentum namque ad nitorem eloquentie, aurum ad splendorem sapientie, uasa generaliter ad rationabilem pertinent creaturam. Sanctificatque Dauid pater Salomonis argentum, cum Deus pater eloquentes quosque gratia sancti Spiritus ad loquendum  uerbum Euangelii confortat; sanctificat aurum, cum naturali ingenio preditos, suo replens spiritu ad consideranda in lege sua mirabilia, illuminat. Sanctificat et uasa, cum omnibus generaliter Ecclesie filiis eiusdem spiritus gratiam largitur, et illos ad appetenda dona perpetue salutis inflammat. Hoc autem argentum, hoc aurum, hec sanctificata uasa Salomon infert in templum, cum Dominus noster, peracto uniuersali iudicio, omnes electos, et doctorum uidelicet et ceterorum fidelium cetum in gaudium regni celestis introducit. Reponitque uasa diuersi generis, argentea siue aurea, in thesauris domus Domini, quando eos qui multitudine dulcedinis eius frui meruerint, abscondit in abdito uultus sui a conturbatione hominum. Apte multi sunt thesauri in quibus uasa electionis recondantur; sed una domus Domini, in qua iidem sunt facti thesauri, quia et una est Ecclesia, in qua omnes continentur electi, quantislibet meritis distent; et una ac non diuersa est patria illa  celestis que promittitur omnibus; quamuis sicut stella a stella differt in claritate, ita et resurrectio mortuorum; quod utrumque iudex ipse ac distributor premiorum Dominus una sententia demonstrauit, cum ait, In domo Patris mei multe sunt mansiones . Unam ergo domum Domini fecit Salomon, sed multos in ea thesauros ad recipienda uasa diuersi generis, una tamen benedictione sanctificata parauit: quia nimirum una est domus Patris non manufacta, eterna in celis; sed multe in ea mansiones, ad recipiendos omnes timentes se ac diligentes. Dominus benedicet pusillos cum maioribus.

XXuIII. De arca in oraculum illata. Cap. uIII.---ueneruntque cuncti senes ex Isrel ad regem Salomonem in Hierusalem, ut deferrent arcam federis Domini de ciuitate Dauid, id est, de Sion, et tulerunt sacerdotes arcam federis Domini, intuleruntque eam in locum suum in oraculum templi, in sanctum sanctorum, subter alas Cherubin; siquidem Cherubin expandebant alas super locum arce, protegebantque arcam et uestes eius  desuper. Cumque eminerent uectes, apparerentque summitates eorum foris sanctuarium ante oraculum, non apparebant ultra extrinsecus. Qui et fuerunt ibi usque in presentem diem . Hoc manifestius in Paralipomenon uolumine scribitur. uectium, inquit, quibus portabant arcam, quia paululum longiores erant, capita parebant ante oraculum; si uero quis paululum fuisset foris, eos uidere non poterat. Ubi notandum quia etsi capita uectium antecedentibus potius ac diligentius intuentibus parebant ante oraculum, non tamen fieri poterat ut ipsa eorum capita ante oraculum eminerent, quia nimirum necesse erat ut, clauso oraculo et appenso ante ostia uelo, ipsi quoque uectes toti cum arca et Cherubin abderentur interius; quod fieri non poterat si prominentes ulterius uectes producendis ad claudendum ostiis locum non darent; quorum positionem uectium Scriptura non sine causa, sed magni intuitu sacramenti tam diligenter expedire  curauit: constat enim quia domus templi exterior peregrinantem in terris Ecclesiam, sancta autem sanctorum internam superne patrie felicitatem designant. Item illata in sancta sanctorum arca, assumptam Christi humanitatem, et intra uelum regie celestis inductam; uectes uero quibus eadem arca portabatur, predicatores uerbi per quos ipse mundo innotuit, typice denuntiant: apparebant enim summitates uectium foris ante oraculum, non semper, sed cum ostia eiusdem oraculi aperiri contingeret; neque hec omnibus, sed eis solummodo qui propius accedentes attentius ea que intus erant satagebant intueri. Ipsa autem arca qualis et quo modo esset posita, solis eis qui oraculum intrassent uidere licebat, quia nullus sanctorum in hac uita positus, tametsi multum se in altitudine mentis attollens, sed soli illius patrie ciues gloriam inibi sui Redemptoris plane contuentur. Sunt et uectes cum arca in oraculo reconditi, quia absconditi sunt etiam nunc perfecti quique electi, qui nos precesserunt de mundo, in abdito  uultus Dei a conturbatione hominum. Quorum tamen summitates uectium nonnumquam aperto oraculo his qui appropiant uisuntur, cum perfectioribus quibusque, atque oculum sui cordis tota intentione purificantibus, diuina gratia aliquid extremum de supernorum ciuium gaudio contemplandum donauerit, que nimirum contemplatio his qui paulo longius recesserint minime conceditur, quia quanto exterius mente uaga remanent, tanto minus que sint interna gaudia uident. Deinde sequitur:

XXIX. De tabulis lapideis arca inclusis. Cap. uIII.---In arca autem non erat aliud nisi due tabule lapidee, quas posuerat in ea Moyses in Oreb, quando pepigit fedus Dominus cum fillis Isrel, cum egrederentur de terra Aegypti. Queri potest quo modo dicat hic quod in arca non esset aliud nisi due tabule testimonii, cum apostolus Paulus, magister gentium in fide et ueritate, Hebreis, id est, filiis Isrel scribat, dicens: Tabernaculum enim factum est primum, in quo erat  urna aurea habens manna, et uirga Aaron que fronduerat, et tabule testamenti . Ecce, teste Apostolo, didicimus quod et ista ibidem fuerint: non enim ausus est aliud eis scribere, nisi quod certum tenebant illi, omnia hec in ipsa arca fuisse: sed non plenius apparet quando intromissa ibidem sint, excepto quod in libro Numeri scriptum est, Protulit Moyses omnes uirgas de conspectu Domini ad cunctos filios Isrel, uideruntque et receperunt singuli uirgas suas. Dixitque Dominus ad Moysen, Refer uirgam Aaron in tabernaculum testimonii, ut seruetur ibi in signum rebellium filiorum Isrel, et quiescant querele eorum a me, ne moriantur . Denique et de manna in Exodo ita scriptum est, Dixitque Moyses ad Aaron. Sume uas unum, et mitte ibi man, quantum potest capere gomor, et repone coram Domino, ad seruandum in generationes uestras, sicut precepit Dominus Moysi. Posuitque illud Aaron in tabernaculo ad reseruandum . Erat autem in arca urna aurea, habens manna: quia in homine Christo habitat omnis plenitudo  diuinitatis corporaliter . Erat uirga Aaron, que excisa denuo floruerat: quia potestas omnis iudicandi penes eum est cuius iudicium in humilitate passionis uidebatur esse sublatum. Erant et tabule testamenti, quia in illo sunt omnes thesauri sapientie absconditi. Adherebant ei uectes quibus portabatur, quia doctores qui quondam laborabant in uerbo Christi, nunc presenti uisione, gaudent glorie Christi; quod enim unus eorumdem dixit, Cupio dissolui et esse cum Christo, de omnibus utique sui operis consortibus intelligendum reliquit.

XXX. De nebula in templo. Cap. uIII.---Factum est autem cum exissent sacerdotes de sanctuario, nebula impleuit domum Domini, et non poterant sacerdotes stare propter nebulam. Impleuerat enim gloria Domini domum Domini Gloria Domini intelligitur Christus, cuius fide impletus est uniuersus mundus, de qua gloria cum pro adorato uitulo Dominum precaretur  Moyses ut parceret populo peccatori, respondit Dominus, Propitius ero illis, uerumtamen uiuo ego et uiuit nomen meum, quia implebitur gloria mea omnis terra. Et septuagesimus primus psalmus canit, Implebitur gloria eius omnis terra. Unde et angeli clamabant pastoribus, Gloria in excelsis Deo, et in terra pax hominibus bone uoluntatis . Quod autem nebula impleuit domum Dei, et non poterant sacerdotes ministrare propter nebulam, hec sententia superbos Iudeorum pontifices ac doctores insinuat, qui dum natiuitatis Christi sacramenta inuestigare despiciunt, debitum fidei sue ministerium per erroris nebulam perdiderunt; ita enim eorum mentes infidelitatis caligo repleuit, ut exigentibus propriis meritis, non agnoscant cultum credulitatis.

XXXI. De classe Salomonis. Cap. IX.---Post perfectum omne opus Domini, et longam orationem Salomonis, et diuina ad eum oracula facta, inter cetera refert Scriptura quod classem nauium fecerit rex Salomon  in Asion Gaber. Asion Gaber portus est maris Rubri, et fuit tricesima prima mansio filiorum Isrel, quando profecti sunt de Aegypto. ipso etiam post loco classis Iosaphat, ut Scriptura testatur, ui tempestatis attrita est. Classes sunt nauigia maris, classis etiam dicta nauium multitudo. Post hec iterum refert Scriptura quod uenerint serui Hiram cum seruis Salomonis in eisdem nauibus in Ophir, sumptumque inde aurum quadringentorum uiginti talentorum, detulerunt ad regem Salomonem in Hierusalem. Ophir unde, sicut iam diximus, aurum efferebatur Salomoni, fuit unus de posteris Heber nomine Ophir; ex cuius stirpe uenientes a fluuio Cophene usque ad regionem Indie, que uocatur Hieria, eos habitasse refert Iosephus, a quo et regio ipsa tale uocabulum est consecuta. Unde et Septuaginta interpretes, deriuato uocabulo, non Ophir, sed Ophiram transtulerunt.

XXXII. De regina Saba. Cap. X.---Sed et regina Saba, audita fama Salomonis, in nomine Domini uenit tentare eum in enigmatibus. Sicut enim hec regina  uenit a finibus terre, id est, India, ut quidam dicunt, audire sapientiam Salominis, ita uenit Ecclesia post multa secula ad Redemptorem et eruditorem suum, ut post stultitiam erroris, doctrinam perciperet ueritatis. Hec est illa regina de qua ad Dominum dicitur, Astitit regina a dextris tuis in uestitu deaurato, circumdata uarietate : id est, diuersarum circumdata pretioso decore uirtutum; hec enim omnium credentium mater est, que natos ad mortem regenerat ad salutem, per quam Christus plus restituit in gratia quam periit in natura, et de Ade transgressoris genere prolem in adoptionem diuine paternitatis assumpsit, et de paradiso exheredatos celo reddidit ciues. Hec post Synagogam quidem uocata, sed ante Synagogam promissa; hec enim iam in primo homine prefigurata est: nam sicut ex Ade latere fabricata est Eua, ita ex Christi corpore et uulnere redempta creuit Ecclesia.

Ingressa regina Saba Hierusalem, cum multo comitatu  et diuitiis, cum camelis portantibus aromata, et aurum infinitum nimis, et gemmas pretiosas, uenit ad Salomonem, et locuta est ei uniuersa que habebat in corde suo. Ergo in figura regine huius Ecclesia uenit ex gentibus a finibus terre, imponens finem cupiditatibus uitiisque terrenis, audire sapientiam Salomonis, id est, uiri pacifici Domini nostri Iesu Christi, qui fecit utraque unum, soluens inimicitias inter Deum et hominem in carne sua; uenit post ueteres et profanas superstitiones audire et discere de fidei illuminatione et iudicio futuro, de anime immortalitate, de spe resurrectionis et gloria. uenit ergo in Hierusalem cum multo comitatu, id est, non iam cum una tantum gente Iudeorum, sicut prius Synagoga solos habuit Hebreos, sed totius mundi gentibus diuersisque nationibus.

uenit ergo exhibens munera digna Christo, aurum et gemmas pretiosas; et hoc camelis portantibus aromata, id est, ex gentili populo uenientibus, qui  prius fuerant uitiorum feditate distorti, et malorum onere curui, ac peccatorum prauitate deformes; cum his tamquam muneribus regina hec ingreditur ad pacificum regem Christum, exhibet secum fidei aurum, puritatis in sensu, pretiosas splendoris gemmas, morum uidelicet insignia ornamenta uirtutum. Et locuta est ei que habebat in corde suo, id est, aperuit ei cor suum, manifestauit ei occultam conscientiam in confessione et penitudine precedentium delictorum. uideamus quid agat hec regina.

uidens autem regina Saba omnem sapientiam Salomonis, et domum quam edificauit, et cibos mense eius, et holocausta que offerebat in domo Domini, non habebat ultra spiritum. Quid erat rationis ut prepotens regina domum, expensas et cibos regios tantopere miraretur? Ergo hoc loco aliqua maiora nos oportet inquirere. uidit ergo Ecclesia ex gentibus congregata sapientiam Christi, id est, post carnalia instituta gentilium, post humanam et animalem doctrinam  philosophorum, accepit intellectum salutis et uite, inspexit spiritalium mirabilia bonorum, agnouit uirum fabricatorem celi et terre, ac potentissimum humani generis Conditorem. De cuius sapientia dicitur: Omnia in mensura et numero et pondere constituisti . uidit et domum quam edificauerat, id est, incarnationem hominis, in quo habitat omnis plenitudo diuinitatis corporaliter. uidit et cibos Salomonis, uidelicet illos de quibus dicebat, Meus cibus est ut faciam uoluntatem Patris mei . Cibus Christi est salus nostra, reficitur celestibus epulis, profectibus nostris. Cibus eius sumus, dum acquisiti ab Ecclesia in membra eius corpusque transimus; uel cibus eius altaris sacramenta celestia de quibus dicitur, Panem celi dedit eis, panem angelorum manducabit homo . uidit et holocausta eius, orationem sine dubio supplicationum mysteria, et obstupuit; ibi uidit inestimabiles diuitias Domini sui.

Dixitque ad regem: uerus est sermo quem audiui in  terra mea super sermonibus tuis, et super sapientia tua; et non credebam narrantibus mihi, donec ipsa ueniens uidi oculis meis, et probaui quod media pars nuntiata mihi non fuisset. Maior est sapientia tua et opera quam rumor quem audiui. Cum ergo hec siue Ecclesia, siue queque anima sancta, cum peruenerit in eternam Hierusalem, id est, uisionem pacis, et ingressa fuerit beatam requiem et gloriam celestium promissorum, multo plura et magnificentiora perspiciet quam ei sunt in hac uita per sacra eloquia, per prophetas atque apostolos nuntiata; nunc enim tamquam in speculo et in enigmate, tunc autem oculis uidebit, id est, facie ad faciem; cum, inquam, unaqueque anima fidelis et sancta in illo seculo plena bonorum operum fructibus, diuinis fuerit presentata conspectibus, exhibens in se, immenso se ipsam xenium Deo suo proferens, digna celo et ualitura celum multiplicia munera, gemmas misericordie, iustitie margaritas, diuersorum ornamenta  meritorum, id est, aromata compunctionis, et suaue olentis balsama castitatis, preferens, sicut dixi, aurum infinitum nimis, id est, integrum in se reconsignans pro inestimabile pretium Redemptori, spiritalibus cordis et corporis oblationibus placitura, ut possit celestium mirabilibus inserta, uocem prophetice exsultationis assumere, Introibo in domum tuam cum holocaustis ; tunc beata et illustris anima inter stupendas Remuneratoris sui constituta diuitias, ineffabilibus regine huius uerbis uti ad Deum poterit, dicens: uerus est sermo quem audiui in terra mea super sermonibus tuis; maiora sunt opera tua quam rumor quem audiui. Hoc est dicere: O Domine, de tribulationibus meis magna quidem sperare presumpsi, sed maiorem percepi ueniam manifestam quam cerno, dulcedinis magnitudine cogitationis mee sensum exsuperat remunerationis premium. Et reuera id quod parat Deus diligentibus se fide non comprehenditur, spe non attingitur, caritate non  capitur, desideria et uota transgreditur, acquiri potest, estimari non potest. uidebit homo merita sua insuspicabili retributionum largitate succrescere, habebit de perceptione fructum, non habebit de satietate fastidium.

XXXIII. De throno Salomonis, et auri copia. Cap. X.---Fecit etiam rex Salomon thronum de ebore grandem, et uestiuit eum auro fuluo nimis, qui habebat sex gradus, et summitas throni rotunda erat in parte posteriori. Thronus eburneus eterni iudicii potestatem, auro diuinitatis fulgentem, quam Dominicus homo a Patre accepit, figuram gestasse non dubium est. Sex gradus huius throni omnem creaturam uisibilem et inuisibilem, que sex diebus facta est, et Christo Domino a Patre subiecta, typice demonstrabant. Quod autem ipse thronus in posteriore sui parte rotundus esse describitur, hoc proculdubio datur intelligi, quia presens mundus qui per metas temporum uoluitur, in sua extremitate a Domino sit iudicandus. At uero duodecim leunculi per sex gradus bini stantes,  sanctorum apostolorum lineabant potestatem, quibus dictum est a Domino: Sedebitis super duodecim thronos iudicantes duodecim tribus Isrel . Post aliquanta iterum refert Scriptura quod fecit Salomon:

Quod tanta esset abundantia argenti in Hierusalem, quanta lapidum. Hec locutio tropica, non propria est. Tale est hoc quale in Genesi legimus, ubi dixit Deus ad Abraham, Faciam semen tuum quasi puluerem terre , quod ea locutione dictum est, quam Greci uocant hyperbolem, que utique tropica, non propria est, quo tamen modo ut ceteris tropis uti solere Scripturam, nullus qui eam didicit ambigit. Iste autem tropus, id est, modus locutionis, fit quando id quod dicitur longe est minus quam quod eo dicto significatur. Quis enim non uideat quam erat incomparabiliter amplior lapidum numerus quam argenti pondus in ciuitate Hierusalem?

XXXIu. De casu Salomonis. Cap. XI.---Rex autem  Salomon amauit mulieres alienigenas multas, filiam quoque Pharaonis, et Moabitidas, et Ammonitidas, Idumeas, et Sidonias, et Cetheas de gentibus, super quibus dixit Dominus filiis Isrel: Non ingrediamini ad eas, neque de illis ingredientur ad uos; certissime enim auertent corda uestra, ut sequamini deos earum. His itaque copulatus est Salomon ardentissimo amore, fueruntque ei uxores quasi regine septingente et concubine trecente; et auerterunt mulieres cor eius. Admonendi sunt quibus hoc seculum prosperatur, qui nullis aduersitatibus huius mundi feriuntur, quod Salomon post acceptam sapientiam usque ad idololatriam cecidisse describitur, quia nichil in hoc mundo, priusquam caderet, aduersitatis habuisse memoratur; sed concessa sapientia eum funditus deseruit, eo quod eum nulla saltem minima tribulationis disciplina custodiuit, nisi postquam Deum deseruit, et se a Deo desertum esse cognouit. Iam uero de ceteris operibus eius que dicit, eum uehementer arguit Scriptura sancta atque condemnat, et nichil de penitentia  eius uel in eum indulgentia Dei omnino commemorat. Nec prorsus occurrit quid posteriora eius male gesta, quid saltem in allegoria boni aliquid significet hec flenda eius submersio, nisi forte quis dicat mulieres alienigenas quarum amore deceptus est, significasse electas Ecclesias de gentibus; posset  enim fortasse hoc non absurde intelligi, si ille propter Salomonem desererent deos suos, et colerent Deum eius; cum uero ipse propter illas offendit Deum suum, et coluit deos earum, non est quid inde boni coniici possit, nec tamen nichil arbitrandum est boni aliquid significare potuisse, sed malum; apparet enim in persona huius Salomonis mira excellentia et subuersio terribilis. Quod igitur in illo diuersis temporibus exstitit prius bonum et posterius malum, hoc in Ecclesia in isto adhuc seculo simul et uno tempore ostenditur; nam bono illius bonos Ecclesie, malo autem illius malos Ecclesie significatos puto, tamquam in unitate aree: sic in illo uno homine bonos in granis, malos in paleis, aut certe in unitate unius segetis, bonos in tritico, malos in zizania.

Factum est igitur in tempore illo, ut Ieroboam egrederetur Hierusalem, et inueniret eum Ahias Selonites propheta in uia, opertus pallio nouo. Erant autem duo tantum in agro. Apprehendensque Ahias pallium suum nouum, quo opertus erat, scidit in duodecim partes, et  ait ad Ieroboam: Tolle tibi decem scissuras; hec enim dicit Dominus Deus Isrel: Ecce ego scindam regnum de manu Salomonis, et dabo tibi decem tribus: porro una tribus remanebit ei propter seruum meum Dauid, et alia tribus propter Hierusalem quam elegi ex omnibus tribubus Isrel. Illud uero quod post mortem Salomonis decem tribus a templo separate sunt, et due relicte, satis indicat quod de tota ipsa gente Apostolus ait: Reliquie per electionem salue facte sunt . Quod uero unitas pallii prophete in duodecim partes scissa est, ex quibus scissuris Ieroboam decem accepit, hoc figurasse uidetur, quod concordia Ecclesie ab hereticis conscissa, ipsi magistri erroris a quibus unitas diuisa est, plebem deceptam quam suo errore a catholicis diuidunt, tyrannice sibi subditam detinent. Post multa alia refert Scriptura, et dicit: Reliqua autem uerborum Salomonis, et omnia que fecit, et sapientia eius, ecce uniuersa scripta sunt in libro uerborum Salomonis. In libro  uero Paralipomenon, quem Greco uocabulo taliter nuncupamus, quem nos Latine Preteritorum possumus dicere, ita de Salomone scriptum est: Reliqua uero operum Salomonis primorum et nouissimorum scripta sunt in uerbis Nathan prophete, et in libris Achie Selonitis, in uisione quoque Addo uidentis contra Ieroboam . Hos libros hodie nusquam, neque apud ipsos Hebreos inueniri posse asseuerant, sicut nec librum Bellorum Domini, cuius in libro Numerorum mentio est, neque librum Iustorum, neque carmina Salomonis, neque disputationes eius sapientissimas de lignorum natura herbarumque omnium, itemque iumentorum, uolucrum, reptilium et piscium; uel quod iam ex libro Dierum protulimus, ubi dicit: Reliqua uero opera Salomonis priorum et nouissimorum scripta sunt in uerbis Nathan prophete, et in libris Achie Selonitis, in uisione quoque Addo uidentis contra Ieroboam Nabath; et multa huiusmodi uolumina, que Scriptura quidem probat, sed hodie constat non esse; uastata namque a Chaldeis Iudea,  etiam bibliotheca antiquitus congregata inter alias prouincie opes hostili igne consumpta est, ex qua pauci qui nunc in sancta Scriptura continentur libri, postmodum Esdre pontificis et prophete sunt industria restaurati.



LIBER QUARTUS.


 Post diuisionem regni Isrel inter Roboam et Ieroboam, postquam recessit Isrel a domo Dauid, sequitur Scriptura et dicit:

I. De propheta a pseudopropheta decepto.---Factum est autem cum audisset omnis Isrel, quod reuersus esset Ieroboam, miserunt et uocauerunt eum, congregatoque  cetu constituerunt eum regem super Isrel. Non est itaque dubitandum uoluntati Dei, qui in celo et in terra omnia quecumque uoluit fecit, et qui etiam illa que futura sunt fecit, humanas uoluntates non posse resistere, quominus faciat ipse quod uult, quandoquidem etiam de ipsis hominum uoluntatibus,  quod uult, et cum uult facit; nisi forte, ut ex multis ista de Ieroboam sufficiant, quando Deus uoluit ei propter peccatum Salomonis regnum dare, sic erat in potestate Isrelitarum subdere se memorato regi, siue non subdere, quod utique in eorum positum erat uoluntate, ut etiam Deo ualerent resistere; qui tamen hoc nisi per ipsorum hominum uoluntates facere noluit, sine dubio habens humanorum, quo placeret, animorum inclinandorum potestatem. Sic ergo cum uoluerit reges in terra Deus constituere, magis habet in potestate uoluntates hominum, quam ipsi suas uoluntates. Deinde refert Scriptura quod uenit propheta de Iuda in Bethel, ad Ieroboam regem sacrilegum, obiurgare eum propter sacrilegia idolorum que fecerat, unde auertit filios Isrel a Domino Deo patrum suorum, iussusque est ibi non manducare neque bibere; qui pro eo quod deceptus est a pseudopropheta, et inobediens fuit uerbo Domini, a leone in uia interemptus est . Equidem homo cuiuslibet sit meriti, si Conditoris sui protectione  deseratur, que nimirum protectio minus necessaria creditur, si semper habeatur, sed utiliter plerumque subtrahitur, ut sibimetipsi homo, quia sine illa nichil sit ostendatur. Manus ergo Domini aliquando nos nobis per aduersa insinuat, que etiam nescientes nos in prosperis portat: qua destituti dum cadere incipimus, et tamen adiuti retinemur, et doctrina fit quod in lapsu trepidauimus, et custodia quod in statu permaneamus. Nemo ergo se alicuius uirtutis estimet, etiam cum quid fortiter poterit, quia si diuina protectio deserat, ibi repente eneruiter obruitur, ubi se ualenter stare gloriatur; quid est enim quod uir Dei contra altare Samarie ad prophetandum directus, presente rege auctoritatem libere uocis exercuit, eiusdemque regis extensum brachium in rigorem mirabiliter astrinxit, quod tamen mox misericorditer saluti restituit, cuius in domum inuitatus comedere noluit, quia ne in uia comederet, prohibitionis Dominice precepta seruauit, qui tamen in eadem  uia et seductus comedit, et pastus interiit. Qua in re quid subtili consideratione colligimus, quid, ut ita dixerim, formidandum suspicamur, nisi quod forsitan apud semetipsum tacitus, et pro preceptis Dominicis regem se contempsisse gloriatus, ab interna mox soliditate quassatus est, et inde ei in opere culpa subripuit, unde gloria in corde subrepsit; unde prophete falsis uerbis deceptus diceret, quia nequaquam proprie fortitudinis fuerit, quod ad regis uerba restitisset. Bene autem ex eius ore mortis sententiam accepit, cuius seductione a uite precepto deuiauit, ut inde penam ueraciter assumeret, unde culpam negligenter admisisset. Sequitur:

Hec dicit Dominus: Quia inobediens fuisti ori Domini, et non custodisti mandatum quod precepit tibi Dominus Deus tuus, et reuersus es, et comedisti panem, et bibisti aquam in loco in quo precepi tibi ne comederes panem neque biberes aquam, non inseretur cadauer tuum in sepulcro patrum tuorum, et reliqua. Quanti hec pena pendenda sit, si secundum Euangelium  cogitemus, ubi post corpus occisum, nichil metuendum esse didicimus, ne membra exanimata patiantur, nec pena dicenda est. Si autem humanum erga suam carnem consideremus affectum, potuit inde terreri uel contristari uiuus, quod sensurus non erat pena, quoniam dolebat animus id de suo corpore futurum, quamuis cum fieret non doleret; hactenus enim uoluit Dominus seruum suum plectere, qui non sua contumacia spreuerat preceptum implere, sed aliena decipiente fallacia obedire se credidit, quando non obediuit; neque enim putandum est ita fuisse interemptum morsu bestie, ut ad supplicium tartareum eius deinde anima raperetur, quandoquidem ipsum eius corpus ideo leo qui occiderat custodiuit, iumento etiam quo uehebatur illeso, et simul cum illa immani fera intrepida presentia ad Domini sui funus astante; quo mirabili signo apparet hominem Dei cercitum potius temporaliter usque ad mortem,  quam punitum esse post mortem. De qua re Apostolus cum propter quorumdam offensas commemorasset infirmitates quoque multorum: Si enim, inquit, nos ipsos iudicaremus, a Domino non iudicaremur; cum iudicamur autem a Domino, corripimur, ne cum hoc mundo damnemur . Eum sane ipse qui deceperat, in monumento proprio satis honorifice sepeliuit, seque sepeliendum iuxta eius ossa curauit: ita sperans parci posse ossibus suis cum ueniret tempus quando, secundum illius hominis Dei prophetiam, Iosias rex Iuda in illa terra multorum eruit ossa mortuorum, eisdemque ossibus tum sacrilega altaria, que sculptibilibus constituta fuerant, funestauit: pepercit quippe illi monumento, ubi iacebat propheta, qui ante annos amplius quam trecentos ipsa predixerat, et propter ipsum nec illius qui eum seduxerat, sepultura uiolata est. Affectu namque illo quo nemo umquam carnem suam odio habet, prouiderat cadaueri suo qui occiderat mendacio animam suam. Ex hoc igitur quod quisque  carnem suam naturaliter diligit, et illi pena fuit addiscere, non eum futurum in sepulcro patrum suorum, et huic cura prospicere, ut parceretur ossibus suis, si iuxta eum iaceret, cuius sepulcrum nemo uiolaret. Hunc affectum Christi martyres certantes pro ueritate uicere; nec mirum quod contempserunt quod non fuerant peracta morte sensuri, qui non potuerunt eis, quos uiuentes sentiebant, cruciatibus uinci, poterat utique Deus qui leonem prophete corpus, quod ipse occiderat, ulterius non permisit attingere, et fecit de peremptore custodem; poterat, inquam, a suorum interfectis corporibus canes quibus fuerant proiecta prohibere; poterat et ipsorum hominum innumerabilibus modis terrere seuitiam, ne cadauera incendere, nec in era dispergere auderent; sed hoc quoque experimentum multiplici uarietati tentationum deesse non debuit, ne fortitudo confessionis, que immanitati persecutionis pro corporis salute non cederet, sepulcri honore trepidaret, postremo  ne fides resurrectionis consumptionem corporum formidaret.

Debuerunt ergo et ista permitti, ut etiam post hec tanti horroris exempla martyres in Christi confessione feruentes, et huius quoque testes fierent ueritatis, in qua didicerant eos a quibus sua corpora interficerentur, postea nichil habere quod facerent, utique nichil facerent, quando in carne omni uita carente, nec aliquid sentire posset qui inde migrauit, nec aliquid inde perdere qui creauit.

II. De impiissimo rege Achab. III Reg. XuI.---Pretermissa multa libri Regum historia ad Achab sceleratissimi regis et sacrilege uxoris eius Iezabel tempora cursim tendimus, ut de uirtutibus sanctorum prophetarum Elie atque Elisei saltem tenuiter aliquid disseramus.

Interea refert Scriptura quod Achab filius Zambri, mortuo patre, super Isrel regnauerit in Samaria uiginti et duobus annis, feceritque malum in conspectu Domini super omnes qui fuerunt ante eum; nec satis fuit ei ut  ambularet in peccatis Ieroboam filii Nabath, insuper duxit uxorem filiam Etabahel regis Sidoniorum, abiitque et seruiuit Baal in templo quod edificauerat in Samaria, et plantauit illic lucum, et addidit Achab in opere suo irritare Dominum Deum Isrel, qui fuerunt ante eum. Lucus locus est siluestris spissus, dictus ab eo quod parum luceat, multis uestitus arboribus, locus amenus, ubi multe arbores sunt; dictus lucus per antiphrasim, quia caret luce pre nimia nemorum umbra, densis arboribus septus, solis lucem declinans. Potest et a collucendo crebris luminibus dici, que ibi propter religionem gentilium cultumque fiebant. Solebant autem pagani in lucis demones consulere, et responsa ab illis non signis, sed uocibus accipiebant; unde et a fando fana sunt appellata; cum enim in diebus Elie, scisso iam in duas partes populo Iudeorum, Achab per successionem regni Isrelitarum apicem obtineret, Iezabel externe feminam  gentis et profane mentis duxit uxorem, cuius cura et instantia idolorum profecerat cultus, ut ad sacrilegum ritum rex pariter traduceretur et populus. Grassabatur in iniuriam Dei diabolus antique artifex tyrannidis, multimodam Dei religionem destruere satagens; grassabatur in corde mulieris, cuius instinctu diuina lex et eius sacerdotium spernebatur, occidebantur prophete, et altaria tollebantur. Stupebant omnia, et tantum commissum facinus perhorrebant; mundum dico in omnibus tabescentem, quod membris speciebusque suis nomen Creatoris ascriberet error humanus. Sed queris forte ut tibi probetur utrum peccantibus hominibus metuant elementa. Audi Ieremiam magnificum prophetam, diuino ore clamantem: Expauit, inquit, celum in istum, et terra commota est, quia duo mala fecit populus meus: me dereliquerunt fontem aque uiue, et foderunt sibi lacus contritos, qui non possunt aquam continere . Turbata ergo erant elementa, turbata non officio; sed affectu, quod unicum, ut dixi, nomen deitatis  hominum eis error imponeret, famulatumque debitum Conditori ceca deuotione preberet. Erat hic Elias medius in tanto discrimine animarum; erat medius in ipso mundi naufragio; quod non aquarum inundatio, sed penalis et ceca diaboli emulatio inuexerat orbi terrarum; solus enim hic, latentibus ceteris, uelut lucerna ardens offerebat se his quos uidebat profunde noctis mersos caligine, nunc monendo, nunc arguendo, nunc curando, nunc etiam comminando; sed nec lumen ceco, nec surdo prodest inferri sermonem. Crescebat in dies singulos error infaustus, et omnem creaturam mortis umbra contexerat; ad omnem formam omnemque speciem inclinabatur miserum hominum genus; quid enim de sole, luna ac stellis, de terra ac mari, principalibus dicam et clarissimis elementis? Cunctis animantibus, uolatilibus, quadrupedibus et reptilibus, muscis quoque et uermibus, eterni et singularis Dei prosternebatur imago. Quemadmodum igitur ferret illa mens tota  pietatis et fidei, Elie dico prophete, tantam ruinam tantamque perniciem animarum? Iacebat populi illius corpus regio morbo constrictum, et uelut exanime iam et sine sensu discerptis membris, et per rupes et scopulos, per nemora lucosque iactatis, nullas in se diuine imaginis reliquias possidebat. Nullum huic poculum, nullum medicamenti genus proderat, si daretur, quia membra, si quid apponeret, propellebant; ferro erat utendum, uulnus cruore sanandum, cauterio uiolento curandum; consequenter tamen ut creuerat, a capite, inquit Isaias, usque ad pedes.

In diebus autem regni Achab edificauit Achiel de Bethel Hiericho; in Abiram primogenito suo fundauit eam, et in Segub nouissimo suo posuit portas eius . Patet sensus, quia cum prefate conditor urbis fundamenta illius ponere inciperet, primogenitus eius, qui uocabatur Abiram, mortuus est; et cum, urbe edificata, portas munire tentaret, nouissimum filiorum suorum cognomento Segub amisit. Quod ita futurum Iosue, cum eam destructam anathemati  traderet, imprecando predixit, Maledictus, inquiens, uir coram Domino, qui suscitauerit et edificauerit ciuitatem Hiericho. In primogenito suo fundamenta illius iaciat, et in nouissimo liberorum ponat portas eius . Quia uero Achiel uiuens Deo, Bethel interpretatur Domus Dei, Achiel de Bethel destructa a Iosue, atque anathematizata Hiericho menia restaurat, cum quis eorum qui in Ecclesia habitum religionis assumpserant, ad agenda scelera que ei Dominus iehsu in die baptismatis donauerat, redit, quasque ipse anathematizauerat diaboli pompas, luxuriose uiuendo repetit, et errorum dogmata, uel gentilium fabulas ueritati ecclesiastice, qua imbutus est, anteponit, quasi de Bethel egrediens, ruinas Hiericho resuscitat; meritoque talis coram Domino maledictus, et primum filiorum in fundatione nefarie ciuitatis, et nouissimum in portarum positione amittit, quia et fundamenta fidei, a quibus bona edificia  inchoare, et claustra bone actionis, quibus perfici debuerat, perdidit. Hec et allegorico sensu exposui, ut reminiscaris quia uerus sit Apostoli sermo, qui dicit, Quia omnia in figura contingebant illis, scripta sunt autem propter nos . Sequitur:

Dixitque Elias Tespites de habitatoribus Galaad ad Achab, uiuit Dominus Deus Isrel, in cuius conspectu sto. Sciendum est quod duobus modis in conspectum Domini uenimus, uno quidem quo hic peccata nostra subtiliter perpendentes, in eius nos conspectu ponimus, et flendo diiudicamus; alio uero modo in conspectum Domini uenimus, cum in extremo iudicio ante tribunal eius assistimus; nam quoties Conditoris nostri potentiam ad sensum reducimus, toties in conspectu illius stamus. Unde recte nunc per uirum Dei Eliam dicitur: uiuit Dominus Deus Isrel, in cuius conspectu sto. Qui iam non, ut solebat, lenis ac mitis, sed immitis ac seuerus accedit ad ipsum corporis caput, accedit ad regem Achab, et dicit ei: uiuit Dominus, Deus uirtutum, Deus Isrel, in cuius  conspectu sto, si fuerit pluuia aut ros in his annis, nisi in oris mei sermone. Magna uis prophetice dignitatis, humanus sermo est, diuinus effectus. In terris homo loquitur, et imperio eius celestes obediunt potestates. Commouit omnem creaturam unus sermo prophete, et miro modo humi sonans era celumque concussit, turbatus est humani ministerii ordo, et a seculis instituta elementorum harmonia contabuit, cum sicco humidum, calido frigidum negaretur; sed elementa penam suam leta suscipiunt, dummodo uel in salute hominum, uel in honore proficiat Conditoris. Iubetur Elias secedere ac latere; ab auibus celitus ei cibus ministratur; siccatus deinde torrens, pocula deficiunt; procedens enim, uelut ignis, sententia ipsa quodammodo terre uitalia penetrauit, confestimque omnia arefecit; nulla agrorum gratia, pratorum nulla uenustas, ripe quoque uirgultis quondam florentibus pretexte squalore turpissimo fatiscebant, cum fontes aquis, flumina cursibus priuarentur. Migrat inde propheta,  et ex Dei precepto transit ad preparata cellaria, totiusque afflictionis oblitus de se cogitat solo; non commouetur humanitate, nec ulla flectitur pietate; non respicit ad ipsa iura nature, non paruulum sub sicco ubere matris exhalantem; senum ac iuuenum profunda inedie nece defessa, non iam corpora, sed cadauera, turbido preterit uultu; non exoranti colono, non supplicanti respondet agricole, sed crudelior feris, et belluis effectus immanior, omne humanum despicit genus.

III. De pastu Elie a coruis. III Reg. XuII.---Et factum est uerbum Domini ad Eliam dicens: Recede hinc, et uade contra Orientem, et abscondere in torrente Charith, qui est contra Iordanem, et ibi de torrente bibes, coruisque precepi ut pascant te ibi. Abiit ergo et fecit iuxta uerbum Domini. Corui quoque deferebant ei panes et carnes mane, similiter panes et carnes uespere, et bibit de torrente. Post dies autem siccatus est torrens, non enim pluerat super terram. Elias igitur recte Dei filio assimilatus est, cui et auctoritas et  nomen ueridice congruit. Elias enim Deus meus interpretatur, quod nomen substantialiter Dei Filio inest, auctoritatem uidelicet sibi faciendi quod uelit originaliter uindicans, quoniam omnia que sunt Patris, sua quoque testatus est esse. Tespites autem, Captiuans siue Conuertens interpretatur. De Domino enim Psalmista ait, Ascendens in altum, captiuam duxit captiuitatem ; et iterum: Conuerte, Domine, captiuitatem nostram, sicut torrens in austro . Ac ne forsitan moueat quempiam quod Eliam Dei comparauerim Filio, legat Epistolam ad Hebreos, et id Apostolum protulisse reperiet, dicens quodammodo: Hic Melchisedech assimilatus Filio Dei; permanet pontifex in eternum, sine patre, inquit, sine matre, sine genealogia, neque initium dierum habens, neque finem ; quod utique nulli homini nisi Dei Filio soli congruere poterit, qui ex qua uel unde originem trahat, Scriptura nequaquam indicat.  Idipsum etiam et de Elia Scriptura testatur, cum subito nomen illius introducit, et ex qua tribu uel familia ortus sit minime profertur. Torrens Charith, qui interpretatur Diuisio, siue Concisio, Iudaico populo congruere certissimum est. Qui populus torrenti merito comparatur, quia quod ad obseruandum per legem ei diuinitus fuerat traditum, opportuno tempore incarnationis Dominice finiendum erat, quando umbre et imagines legis explete noscuntur. Pascitur deinde Elias tempore famis a coruis, mane afferentibus panem, et ad uesperam carnes; et Manichei intelligunt in illis libris Christum, cui quodammodo salutem nostram esurienti confitentur peccatores, fidei primitias nunc habentes, in fine autem uelut ad uesperam seculi etiam carnis resurrectionem percipientes. Potest et per panem et carnem, que mane et uespere coruos Elie attulisse Scriptura pronuntiat, intelligi: in panibus opera pietatis, que in peregrinis et indigentibus sibi testatus est Dominus dari; in carnibus autem castigatio intelligenda est  corporis siue cruciatus, quos pro diuino amore uel cultu omnes sancti sibi intulisse, uel a persecutoribus pertulisse mane et uespere, id est, sub ueteri Testamento et euangelica predicatione leguntur.

Iu. Pascitur Elias a muliere Sareptana, cuius hydria, farine et lecythus olei non minuuntur. III Reg. XuII.---Postquam uero exsiccatus est torrens, dicitur Elie a Domino: Surge et uade in Sareptam Sidoniorum, et manebis ibi, precepi enim ibi mulieri ut pascat te. Surrexit et abiit in Sareptam; cumque uenisset ad portam ciuitatis, apparuit ei mulier uidua, colligens ligna, et uocauit eam, dixitque ei: Da mihi pauxillum aque in uase, ut bibam. Cumque illa pergeret ut afferret, clamauit post tergum eius dicens: Affer mihi et buccellam panis, obsecro, in manu tua. Que respondit, uiuit Dominus et uiuit anima tua, quia non habeo panem, nisi quantum pugillus capere potest farine in hydria, et pauxillum olei in lecytho. Et colligo duo ligna, ut ingrediar, et faciam illud mihi et filio meo, ut  comedamus et moriamur. Ad quam Elias ait, Noli timere, sed uade et fac sicut dixisti. uerumtamen mihi primum fac de ipsa farinula subcinericium panem paruulum, et affer ad me; tibi autem et filio tuo facies postea. Hec autem dicit Dominus Deus Isrel, Hydria farine non deficiet, nec lecythus olei minuetur, usque ad diem qua daturus est Dominus pluuiam super faciem terre. Que abiit et fecit iuxta uerbum Elie, et comedit ipse et illa et filius eius. Et ex illa die hydria farine non defecit, et lecythus olei non est imminutus, iuxta uerbum Domini quod locutus fuerat in manu Elie. Ut interim omittam quid intrinsecus lateat sacramenti, quod de terra Isrel ad Sidoniam mittitur regionem, unde caput omnium et causa malorum Iezabel orta fuit, illud breuiter perstringatur, quod pergit ad uiduam penuria laborantem, et in ipso uite mortisque confinio destitutam, que exierat ut ligna colligeret, et tam sibi quam paruulis extremam uictus substantiam procuraret. At Elias uidet mulierem inedie squalore confectam; non mouetur, non  cunctatur, non reuocat pedem, sed ingerit se et immergit, fitque ei ipse grauior fame, et dicit ad eam: Da mihi parum aque ut bibam. O si tibi, beate homo, uidua respondisset, et iusta te uoce repellens diceret: Quid petis a me quod omnibus abstulisti, quid queris a muliere quod mundo negasti? Hec omnium necessitas et penuria, oris tui auctoritate prolata est; ego a te refici, ego a te debeo satiari, tu uenis ad me! Sed nullo horum mulier, nec corde nec ore usa sermone est, mox deuota mens et euangelice non indigna mercedis, frigide aque poculum prophete defert sitienti. Addit quoque Elias et dicit, Affer mihi etiam buccellam panis in manu. At illa, uiuit Dominus Deus tuus si est mihi panis, nisi manus plena farine in hydria; en colligo duo ligna, ut ingrediar, et faciam illud mihi et filio meo, et manducabimus, et moriemur. Sed quid ad hec Elias? Confide, inquit, et intra, et fac secundum uerbum tuum; sed prius fac mihi  inde subcinericium, tibi autem et filio tuo facies postea. O magnificum mulieris animum, o immutabile mentis propositum, o uere uenerabile per secula factum! Poculum petit, mox offert; et quod regibus iam forsitan deerat, quod diuites non habebant, hoc uidua ex abundantia erogabat. Pascit pane, que cum filio die postero erat moritura, nec habere se negat, sed fatetur simpliciter, nec metuit prodere ueritatem; et non tam postulanti quam quodammodo exigenti omnem causam pandit in medium; quantitatem uictus, et numerum personarum, ut non tam hospitem uelit habere quam iudicem. Non dixit, Non possum facere quod iubes; nec ait, Considera uiduam, non tam de se quam de filio tabescentem; considera paruulorum chorum, nec me illis auferas, nec matrem patiaris tanta orbatam prole derelinqui. Non ait: Tu es utique qui orbem terre famis sententie condemnasti, te omne hominum genus irascente deperiit; deinde transiisti patriam, terram pene omnem gentis tue et prouinciam peragrasti; nusquam tibi  diues occurrit, nusquam locuples obuiauit, qui esurientem susciperet et reficeret ieiunantem. Ego tibi sola occurri, aut ego iam sola remansi, que preter penurie egestatem etiam mole opprimor filiorum, que tantam natorum plebem plaga ipsa patior grauiorem. Exeo domum, non ut spicas colligam, sed ligna; non ut alimoniam deferam, sed fomenta, et quos a fame liberare non possum, conor saltem a frigore defensare. Certe quia tam crudelis, ut non consideres quid iniungas, illo sane contentus esse debueras, ut nobiscum ederes pariter quod remansit; uel prius sineres paruulos satiari, tunc tibi quod remansit offerri; sed singulariter tibi precipis fieri cibos; et non solum singulariter, sed te uis primitus satiari; nulla te miserorum conuenit cura, nec te ipsa nature religio interpellat, paruulis et lactentibus extremum de ipsis dentibus auferre uis cibum. Sed illa horum nichil aut egit aut dixit, quinimmo intrepida currit, et imperata consummat. Erat in  illo tempore spectaculum angelis hominibusque gratissimum, quod inter gentes terra profana, uidua mulier iam tunc esset filia Abrahe, multo hospitalior ipso parente, multo humanior fidei genitore. Erat quidem Abraham hospitalis, et erga peregrinos magno detentus affectu; sed erat uere opulens, erat diues; aderat ei posse quod uellet, quia nec minor erat animus quam facultas, nec census animum superabat. Hec uero que non solum marito, sed et facultatibus uiduata, non solum natalibus tenuis, sed et temporis malo constricta, ad tantam deuenerat paupertatem, ut in domo nichil nisi quod augeret famem possidere potuerit, scilicet paruulorum turbam, ipsa inedia grauiorem; sed in his omnibus malis, liberalis animus deuotus perstabat; pergit, et, ut preceperat homo Dei, fideliter complet, suscipit prophetam et recipit. Quo ergo ore, quibus uocibus hanc feminam laudem, nichil mihi dignum occurrit quod tante uirtutis animum ualeat exequare; considero enim quemadmodum studio humanitatis omnem  uim despexit naturalis affectus, non de se, non de paruulis: nichil eam a mentis proposito reuocauerit, nec proprii sexus infirmitas, nec materna erga paruulos uiscera pietatis. Occidit in se nature officia hospitalitatis intuitu, et effectus est deuotus erga hospitem matris animus, filiorum crudele sepulcrum: quantum enim spectat ad illam, mortui sunt paruuli, et genitricis quodammodo manibus strangulati atque sepulti, quantum autem ad Dei misericordiam, non mortui uere sunt, nec fame uel inedia consumpti, quia soli, ceteris pereuntibus, conualuerunt. Confestim siquidem et propheta fidem diuina mercede remunerans ait, uiuit Dominus, quia hydria farine tue non deficiet, et uas olei non imminuetur. Facta est igitur manus uidue perenne torcular, et mola iugiter fundens. Ecquid dico mulieris manum? In uerbo prophete tota domus uidue piorum cellarium facta est, non ibi ros, non pluuia, non ueris  aura, non calidi soles, non nimbus necessarius, non aratrum, non agricola, non colonus, sed omnia et in omnibus sermo prophete affatim uidue ministrabat. Sciendum tamen quod in Septuaginta interpretibus hec uidua non unum tantum filium, sed plures habuisse narratur. Mulier uero que fuisse scribitur in Sarepta, Ecclesie typum gestabat, que a suo diutius Conditore deserta, populum recte fidei nesciuit; egena stipe nutriebat, id est, uerbum fructus experte docebat, donec adueniret sermo propheticus, qui exsiccato uellere Isrelis, utpote clausa ianua celi, fame periclitabatur in Iudea: que ob hoc dicta est uidua, quia utpote gentilis necdum fuerat diuino cultui mancipata, nec sacram legis habebat notitiam. Sarepta autem ciuitas, que interpretatur Incendium, siue Tribulatio panis, uel panis Angustia, presens accipiendus est mundus, in quo incendium pessime conflagrat cupiditatis, ubi rebus superuacuis acquirendis quasi aucupandi cura impendebatur, ubi dire satis incendium panisque spiritalis  antea fiebat angustia. Ergo, ut de Elia Scriptura pronuntiat, Dominus noster ad nationum Ecclesiam ueniens, et eam extra portam ciuitatis, patrio uidelicet in errore reperiens, non eam signis et mirabilibus maximisque portentis, ut Isreli fecerat, ad confessionem sui nominis prouocauit, sed uerbo eidem tantummodo imperauit, dicens, Da mihi pauxillum aque in uase ut bibam, et buccellam panis in manu tua; aqua enim in uase fides accipienda est cordis, qua creditur ad iustitiam; buccella uero panis in manu, misericordie intelligendum est opus; fides quoque et opera uinculo sibi quodam indissolubili connectuntur; ubi enim una defuerit, altera penitus non stabit: quia, ut Iacobus apostolus ait, Fides sine operibus mortua est , et opera sine fide inania redduntur et friuola. Ecclesia ergo in typo illius mulieris uidue, iuxta Domini preceptum ad afferendum eidem aquam pergendo, quodam modo fidem sui cordis preparatam ostendit Domino. Panem  sibi confitetur necdum fuisse, condigna uidelicet opera diuine culture, sed modicum se testatur habere farine in hydria, et paululum olei in lecytho. Pugillum farine in hydria naturalem indicat legem, que diuina largitione humane nature insita est, per quam discernitur bonum uel malum, et ut quod sibi quisquam fieri non uult, ipse non faciat. Paululum olei in lecytho rationabilis accipiendus est intellectus, per quem creatura intelligit Creatorem, et piis operibus eidem placere studet; que idcirco se dixit parum habere, quia necdum per baptismi sacramentum spiritalis gratie acceperat donum. Ibi tamen farina oleumque ore prophetico benedicitur, id est. fructus et hilaritas caritatis, siue gratia corporis Dominici, et chrismatis unctio, indefectiuo uerbi celestis munere fecundatur; cuius hactenus in uasis oleum gaudii spiritalis et benedictionis farina non deficit, ceteris, que non credunt, gentibus inopie panis diuini, miserie et uenatui deditis inutili. Quod autem ait duo se ligna colligere, ex quibus modicum  farine coqueret quod habebat, et cum filiis suis comedens, mortis exitium exspectaret, ita accipiendum est: In duobus lignis, non solum ligni nomine, sed etiam numero lignorum crucis mysterium presignabat, per quam sibi et filiis suis, id est, populo, qui Christo fuerat crediturus, panem uite perpetue dari credebat, preteritis peccatis per lauacrum baptismi mori, illo uidelicet genere quo Dominus in Euangelio predicauit, Beati qui non uiderunt et crediderunt . Per panem uero subcinericium, paruulum illud iam prefigurabat, quod in exordio fidei obseruare gentes per epistolam apostoli decreuisse leguntur: ut ab idololatrie se tantummodo cultu, et a fornicatione ac suffocatis abstinerent; hec enim que rudibus adhuc et feris hominibus, ab apostolis consilio sapienti indulta sunt, ad comparationem euangelice predicationis, ad quam postmodum introducti sunt, ualde exigua et parua fuisse noscuntur. Quod  autem ait, Mihi primitus facito, hoc uoluit ad omnes credentes ex gentibus, ut non suis meritis ascriberent, quod obdurato spretoque Isrele ipsi saluati sunt; sed sibi, qui ut crederent eisdem misericors exstitit, quia ut dictum est ad Cain, Non recte offert, qui non recte diuidit : hoc est, qui non Deo, sed sibi omne bonum quod habet ascribit. Siue aliter: Panis subcinericius, historia accipienda est legis, que spiritalem intelligentiam opertam continebat in littera. Per fermentatum uero panem, Euangelii intelligenda est predicatio, quia Testamento ueteri, tamquam fermentum, inserta sunt testimonia. Quod autem pascentem se pauit Elias, ita intelligendum est: uniuersi enim fideles, licet sua fide et piis operibus Deum pascant, tamen ut hoc habeant ab illo eisdem condonantur: Omne enim datum optimum, ut scriptum est, et omne donum perfectum desursum est, a luminum Patre descendens ; diuina enim, metuentibus Deum, nequaquam penitus minuentur. Rursum aliter, per panem subcinericium, quem sibi  uerus Elias Dominus noster, nationum Ecclesiam precipit exhibere, quid aliud accipiendum est, nisi penitentium satisfactio, id ipsum Psalmographo sub persona penitentis canente, cum dicit, Quia cinerem sicut panem manducabam, et potum meum cum fletu temperabam ? His enim satisfactionibus Dominus se pasci hortatur.

u. Filius Sarephtane mulieris oratione Elie resuscitatur. III Reg. XuII.---Factum est autem post uerba hec, egrotauit filius mulieris matris familie, et erat languor fortissimus, ita ut non remaneret in eo halitus. Que dixit ad Eliam: Quid mihi et tibi, uir Dei? Ingressus es ad me, ut rememorarentur iniquitates mee, et interficeres filium meum. Cui ait Elias: Da mihi filium tuum. Quem tollens de sinu eius portauit in cenaculo in quo manebat, et posuit eum super lectum suum, expanditque se et mensus est super puerum tribus uicibus, et conuersa est anima pueri ad eum et reuixit, depositumque de cenaculo tradidit matri sue et  ait: Ecce filius tuus uiuit. Que respondit: In isto cognoui quoniam uir Dei es tu, et uerbum Domini in ore tuo uerum est. Quod enim dicit filium mulieris nimio languore detentum et ad mortem usque fuisse perductum, hanc intelligentiam habere dignoscitur. Post preceptum enim quis et diuinam cognitionem seu euangelicam predicationem, percepto bonorum operum gustu, pro commissis facinoribus et preteritis erroribus, ut grauissima langueat afflictione necesse est, quia, ut scriptum est, Qui addit scientiam addit etiam penitentie salubrem dolorem  castigationeque assidua uim facit perditioni sue, ut euadere ualeat perpetuam mortem, et uitam consequatur beatitudinis sempiterne; hoc ipsum Paulo apostolo confirmante cum dicit se non esse dignum uocari apostolum, eo quod persecutus fuerit Ecclesiam Dei et expugnauerit illam . In descensu enim fontis, originali peccato ac pristinis uitiis per baptismum qui Christo crediderit moritur,  unde sublatus ad sacri altaris cenaculum per unctionem chrismatis et inuocationem Patris, ac Filii, et Spiritus sancti, communionemque corporis et sanguinis Domini uiuificari manifestum est; et tunc ab omni Ecclesia, cuius mater pueri figuram gerebat, illa procedit confessio, quia Dominus iehsu uerus Dei Filius est, et in gremio Patris uel dextera sit constitutus, rursumque depositus de altari, cetui fidelium tamquam matri redditur uiuus Siue aliter, postquam enim fidelis quis pristinis uitiis per penitentie satisfactionem sua mortificauerit membra, sublatus a terrenis cupiditatibus et carnalibus desideriis per meditationem legis ac prophetarum, euangelicaque predicatione uiuificari meruerit, templumque fuerit diuinum effectus, illuc intentionem animi contendit dirigere, ubi Christus est ad Patris dexteram sedens, et in carne adhuc habitans, conuersationem iam nititur habere in celis. Sed quantumlibet homo quis ad Deum mentem contendat erigere, et per excessum  quemdam theorie gaudeat in supernis Christo Domino adherere, corporis tamen compellente natura cui anima iuncta, ut de supernis ad inferiora rursum retrahatur, necesse est. Quod autem dixit Eliam se super puerum expandisse, tribusque uicibus mensum fuisse, hoc ipsum explesse Dominum manifestum est, cum per legem et prophetarum uaticinia, seu propria predicatione salutem protulit gentium populo. Superiora iam figuraliter exposita uerba Elie de uidua, multo aliter apud antiquas translationes reperiuntur, in quibus Elias Domino supplicat, dicens, O Domine testis huius uidue cum qua ego inhabito apud ipsam, tu male fecisti ut occideres filium eius. Nihil in hoc dicto moueret animum, si uera pronuntiatio seruaretur: uox est enim non credentis, quod tam male faceret Deus cum ea uidua, que tam pie prophetam susceperat, eo presertim tempore quo ibi erat, cui protulerat illa totum uictum suum tam exiguum in tam magna et summa inopia. Ita ergo dictum est ac si diceret: O Domine testis huius  uidue cum qua ego inhabito apud ipsam, tune male fecisti ut occideres filium eius? Ut subintelligatur quod utique Dominus testis cordis illius mulieris uidebat quanta esset pietas, unde etiam Eliam ipse ad eam miserit, nec maleficiendi causa mortificauerat filium eius, sed exhibendi miraculi ad gloriam nominis sui, qua tantum prophetam et tunc uiuentibus et posteris commendaret, sicut dicit Dominus non ad mortem mortuum fuisse Lazarum, sed ut glorificetur Deus in Filio suo. Et hoc sequentia probant: ex ipsa enim fiducia quam habuit, credidit Elias non ad hoc illud contigisse, ut acerbo luctu hospita eius affligeretur; sed potius ad hoc factum, ut Deus magnificentius ostenderet uidue qualem Dei famulum suscepisset. Sequitur Scriptura, et dicit:

Et insufflauit puero ter, et inuocauit Dominum, et dixit, Domine Deus meus, reuertatur nunc anima pueri huius in eum. Et factum est sic. Hec ergo deprecatio qua petiit Elias tam breuiter et tam fideliter ut resurgat  puer, satis indicat quo affectu dicta sint superiora; et ipsa mulier ostendit ad hoc mortificatum fuisse filium suum, ad quod Elias factum fuisse presumpserat, cum illa uerba non confirmando, sed renuendo renuntiauerat; cum enim uiuum recepisset filium suum, ait: Ecce cognoui quoniam homo Dei es tu et uerbum Dei in ore tuo certissimum. Multa sunt autem in Scripturis que nisi illo modo pronuntientur, in contrariam sententiam recidunt, sicuti est: Quis accusabit aduersus electos Dei? Deus qui iustificat; si quasi confirmans respondeas, uides quanta peruersitas oriatur. Sic ergo pronuntiandum est ac si diceret: Deusne qui iustificat? ut subaudiatur, Non utique, ac per hoc apertam puto esse illam sententiam Elie, quam non seruata pronuntiatio faciebat obscuram.

uI. Elias pluuiam a Deo impetrat. III Reg. XuIII.---Factum est, inquit, uerbum Domini ad Eliam: uade et ostende te Achab, ut dem pluuiam super faciem terre. Qui perrexit et occurrit ei in itinere Abdias dispensator  regis Achab, et ait, uade, nuntia Achab, Adest Elias. Qui abiit, et nuntiauit ei. uenitque in occursum eius, et ait ad Eliam, Tune es qui conturbas Isrel? Ad quem Elias: Non turbaui, inquit, Isrel, sed tu et domus patris tui, qui dereliquistis mandatum Domini, et secuti estis Baalim. uerumtamen mitte nunc et congrega ad me uniuersum Isrel in montem Carmeli, et prophetas Baal quadringentos quinquaginta, prophetasque lucorum qui comedunt de mensa Iezabel. Misit itaque Achab ad omnes filios Isrel, et congregauit eos in montem Carmeli. Accedens autem Elias, ad omnem populum ait: Usquequo claudicatis in duas partes? Si Dominus est Deus, sequimini eum; sin autem Baal, sequimini illum. Et non respondit ei populus uerbum. Ad quos rursum ait Elias, Ego remansi propheta Domini solus; prophete autem Baalim quadringenti quinquaginta uiri sunt. Dentur ergo nobis duo boues, et illi eligant unum bouem, et in frusta cedentes ponant supra ligna, ignem quoque non  supponant: ego quoque faciam bouem alterum, et imponam supra ligna, ignemque non supponam. Inuocent illi nomina deorum suorum, et ego inuocabo nomen Domini, et qui exaudierit per ignem ipse sit Deus. Responditque omnis populus et ait, Optima propositio. Dixitque Elias prophetis Baal, Eligite bouem unum, et facite uos primum, quia plures estis. Et fecerunt ita, inuocabantque Baal de mane usque ad meridiem; et non erat uox, nec qui responderet, incidebantque se ritu suo cultris et lanceolis donec perfunderentur sanguine. Cumque transisset meridies, et tempus adesset iam quo sacrificium offerri deberet, dixit Elias ad populum: Accedite ad me; et accedente ad se populo, curauit altare Domini, quod destructum fuerat, et tulit duodecim lapides iuxta numerum tribuum filiorum Iacob, et edificauit altare Domino in nomine Domini; fecitque aqueductum quasi per duas aratiunculas in circuitu altaris, et imposuit ligna, diuisitque bouem et posuit supra ligna, et ait, Implete quatuor hydrias aqua, et effundite supra holocaustum et ligna. Quod  cum fecissent, id ipsum etiam secundo et tertio fieri iussit, repletaque est fossa aqueductus aqua. uide cur etiam Elias hoc faciat, et diligenter aduerte. Habebat beatus Elias et pro gratia prophetice dignitatis, et pro diuini cultus studio scientiam omnium que in templis demonum agebantur. Nouerat inter cetera inepta potius quam commenta callidam etiam huiusmodi compositam fraudem, qua facilius irretirentur anime miserorum, ut are eorum non simpliciter ante delubri pedes statuantur, sed pendens crepido supra qua structe sunt, rogus subterranea fornice baiuletur; ad quas ex aduersa parte concaui parietis, occulto aditu descendatur, ac per patulas cauernas preparatos ignes doli minister sacrificii tempore clandestinis officiis subministret; quo attonitus miserorum animus, dum nullas desuper uidet adhibitas flammas, hostiamque cernit ex improuiso comburi, per inuisibilem potestatem ignes celo credat esse delatos. Ne ergo hoc incredule mentes de diuinis  suspicarentur altaribus, uallum quod fieri preceperat aqua iussit impleri, ut si qua esset sub altario proderetur fouea, uel descendens deorsum aqua latentes utique ignes exstingueret. Nec sufficit semel rigasse locum, tertio id agitur; sed nec hoc est contentus propheta: ipsa altaris ligna precepit inundari, ut omnis fraudis suspicione submota, diuine potestatis esse uirtutem, nec rex, nec populi, nec ipsi dubitarent sacerdotes.

Cumque iam tempus esset ut holocaustum offerretur, accessit Elias ad altare et exclamauit dicens: Domine Deus, exaudi me hodie in igne, sicut audisti me in aqua, ut cognoscat populus hic quoniam tu es Dominus Deus Isrel, et ego seruus tuus, et propter te feci opera hec. Exaudi me, Domine, exaudi in igne, ut cognoscat populus hic quia tu es Dominus Deus, et conuertisti cor populi huius retrorsum. Ecce, inquit, clamante eo, cecidit ignis de celo et deuorauit holocaustum ac ligna et lapides, puluerem quoque et aquam, que erat in fossa, aqueductus lambens. Quod cum uidisset  omnis populus, cecidit in faciem suam et ait, Dominus, ipse est Deus. Dixitque Elias ad eos: Apprehendite prophetas Baal, et ne unus quidem effugiat de illis. Quos apprehendentes, continuo duxit eos Elias ad torrentem Cison, et ibi eos trucidari precepit. Clementissimus enim Deus qui non obliuiscitur misereri, nec in ira continet miserationes suas, rursum ad Isrelem Filium suum dignatus est mittere, ut eisdem pluuiam euangelice predicationis tribueret. Tres anni famis, scientiam sancte Trinitatis populo Iudeorum uel in toto mundo defuisse presignabant. Achab uero, qui interpretatur Frater patris, a quo etiam Dei prophetas interfectos Scriptura pronuntiat, principum sacerdotum typum gerebat. Quod autem dicit Achab ad Eliam, Tune es ille qui conturbas Isrel? hoc ipsum et de Domino principes sacerdotum dixisse Pilato leguntur: Inuenimus hunc subuertentem, siue conturbantem, gentem nostram ; ii enim, ut Dominus legitur eis exprobrasse, filii fuere patris sui diaboli, cuius opera facere studuerunt, ut uite sue auctorem crucifigendum impie proclamarent. uos enim, ait Dominus, de diabolo patre estis, et opera patris uestri facere uultis; ille enim homicida est et ab initio mendax, et in ueritate numquam stetit . Abdias autem, cuius nomen interpretatur Seruus Domini, qui etiam eo tempore quo Achab prophetas Domini preceperat trucidari, centum prophetas in speluncis celauerat, uictum eisdem quotidie administrans, illos quodammodo presignabat qui ex principibus Iudeorum occulte discipuli Domini erant, hoc est, Nicodemus, et ceteri quos euangelista pronuntiat. Prophete Baal et prophete lucorum, scribarum et phariseorum typum gerebant, qui sacre legis negligentes precepta, populum propriis traditionibus peruerterant , quibus, ue futurum Dominus legitur predixisse . Carmelus uero mons, qui interpretatur Scientia circumcisionis, Christi figurabat  Ecclesiam, in qua non preputii circumcisio, sed qualiter circumcisio accipienda sit, scire precipimur. Per circumcisionem enim preputii carnis libidinem atque luxuriam sciendum est abscindendam: per cordis uero circumcisionem immunde cogitationes intelligende sunt amputande. Bouem uero, quem Elias mactauit in holocaustum atque in frusta concidit, uetus intelligendum est Testamentum, ex quo ad confutandas Iudaicas superstitiones, ea que de illo scripta fuerunt in multis locis excussisse euangelica predicatione manifestatur, cum dixisse scribitur. Non legistis quod dictum est, Lapidem quem reprobauerunt edificantes, hic factus est in caput anguli. Et intellexerunt, inquit, scribe et pharisei quod de illis diceret , etc., que in Euangelio reperiuntur. Bouem uero alterum a falsis prophetis electum, populum significat reprobum per Phariseos atque Scribas, seu hereticos non Deo, sed diabolo auctori eorum ab ipsis oblatum, transacti meridiei  tempus urgentis mundi significabat cursum, in cuius uesperum Dominus iehsu Christus in uerum sacrificium, quod ipse est, se ipsum Patri ad deponenda humani generis delicta obtulit. Altare quod ab Elia curatum est et ex duodecim lapidibus restauratum, sancte Trinitatis accipienda est confessio, que in Iudeis olim uel in hereticis destructa fuerat, a Domino per apostolos in Ecclesia reformata est. Ligna uero que super altare composita fuerant, crucis patibulum presignabant, in qua Dominicum affixum est corpus, quod uerum et acceptabile Deo Patri fuit holocaustum. Quatuor hydrie replete aqua, totidem numero signabant Euangelia, in quibus baptismi sacramentum, quod in nomine sancte Trinitatis datur, habetur preceptum. Ignis quoque, qui lapides altaris et que super eum fuerant, necnon et aquam uorauit, sanctum Spiritum presignabat, qui non solum apostolos, sed cunctos credentes per lauacrum regenerationis in Dei sacrificium absumit et sanctificat. Falsi uero prophete qui ab Elia interfecti  leguntur, aduersarie accipiende sunt potestates, de quibus Dominum in cruce pronuntiat Apostolus triumphasse: siue illi accipiendi sunt, qui aduersus Dominum impie proclamasse leguntur, Sanguis eius super nos et super filios nostros ; quod utique temporibus uespasiani et Titi expletum, qui legit Iosephum historiographum, non ambigit ambiguum. Deinde sequitur historia et dicit:

Ascendit Elias in uertice Carmeli et pronus in terram posuit faciem suam inter genua, et exorabat Dominum, dixitque ad puerum suum, Ascende et circumspice contra mare, septem uicibus. Quod cum fecisset, septima uice apparuit nubecula parua quasi hominis uestigium ascendens de mari, et subito contenebrati sunt celi, et facta est pluuia grandis. Quod enim Elias exorat ut pluuia tribuatur a Deo, hoc quoque Dominum fecisse pro suis discipulis et qui per uerbum illorum credituri erant, euangelista pronuntiat. Ministrum Elie,  cui iussum est contemplari contra mare, omnium prophetarum qui ante aduentum Saluatoris fuerunt, typum gestasse non dubium est; quibus in gratia Spiritus sancti per omne tempus quod ante aduentum Saluatoris precessit, incarnationem illius prestolare datum est. Nubecula parua, que uelut uestigium hominis ascendisse de mari describitur, Dominus ac Redemptor noster accipiendus est; sicut enim uestigium extremum corporis membrum est, ita quoque Dominus iehsu humilis et paruus ac puer in mundo existere uoluit, qui nos a peccato mundaret. Celi contenebrati sunt, quia sancti predicatores diuini uerbi occultis sacramentis sunt repleti. Pluuia facta est magna, quia euangelicus imber per apostolorum predicationem totius mundi rigauit fines. Currus Achab, quem Elias accinctus lumbis preibat, diaboli accipienda potestas est, cui a Domino dicitur, uade retro, Satanas, non tentabis Dominum Deum ; in tantum enim diaboli potestas in aduentu Domini inanis exstitit et infirma, ut nec in  porcos intrandi haberet licentiam, nisi ei fuisset permissum.

uII. De odio Iezabel in Eliam. III Reg. XIX.---Nuntiata sunt, inquit, Iezabel cuncta que gesserat Elias, et quemadmodum prophetas occidisset Baal; que statim nuntium misit ad eum dicens: Hec mihi faciant dii et hec addant, nisi hac hora cras ponam animam tuam sicut animam unius ex illis. Quod audiens Elias timuit ualde et abiit quocumque eum ferebat uoluntas, uenitque in Bersabee Iude, et illic reliquii puerum suum; ipse autem perrexit in desertam uiam unius diei. Cumque uenisset illuc, et sedisset subter unam iuniperum, ait, Sufficit mihi, Domine; tolle animam meam. Sancti uiri qui subleuante Spiritu ad summa rapiuntur, quamdiu in hac uita sunt, ne aliqua elatione superbiant, quibusdam tentationibus reprimuntur, ut nequaquam tantum proficere ualeant quantum uolunt, sed ne extollantur superbia, fit in eis quedam mensura uirtutum. Hinc est quod Elias  dum tot uirtutibus in alta profecisset, quadam mensura suspensus est, dum Iezabel postmodum, quamuis reginam, tamen mulierculam fugit. Perpendo quippe hunc mire uirtutis uirum ignem de celo trahere, et duos quinquagenarios uiros cum suis omnibus petitione subita concremare, uerbo celos claudere, uerbo ad pluuias aperire, suscitantem mortuos, uentura queque preuidentem, ecce rursus animo occurrit quo pauore ante unam mulierculam fugit. Considera uirum timore perculsum de manu Domini mortem petere nec accipere, de manu mulieris mortem fugiendo uitare. Querebat enim mortem dum fugeret dicens, Sufficit mihi, tolle animam meam; neque enim melior sum quam patres mei. Unde ergo sic potens ut tot illas uirtutes faciat, unde sic infirmus ut ita feminam pertimescat, nisi quia dispensatoris superni nutu mensura occulti libraminis appenduntur, ut ipsi sancti homines Dei et multum ualeant per potentiam Dei, et rursum quadam mensura moderati sint per infirmitatem suam? In  illis uirtutibus Elias quid de Deo acceperat, in istis infirmitatibus quid de se esse poterat, agnoscebat. Illa potentie uirtus fuit, ista infirmitas custos uirtutis. In illis uirtutibus ostendebat quid acceperat, infirmitatibus hoc quod acceperat custodiebat. In miraculis monstrabatur Elias, in infirmitatibus seruabatur. Posthec sequitur:

Proiecitque se, et dormiuit in umbra iuniperi. Et ecce angelus Domini tetigit eum, dixitque illi, Surge et comede. Respexitque et uidit ad caput suum subcinericium panem et uas aque. Comeditque et bibit, et rursum obdormiuit; tetigitque eum secundo angelus, et dixit, Surge et comede, grandis enim tibi restat uia. Consurgensque comedit et bibit, et ambulauit in fortitudine cibi illius quadraginta diebus et quadraginta noctibus usque ad montem Dei Oreb. Quid igitur Iezabel? Hec faciant mihi dii, et hec addant, nisi posuero animam tuam. Et audiuit Elias, et fugit uiam dierum quadraginta,  O uiolentiam uerbi, o formidinis eminentiam! Audito mulieris uerbo fugit Elias; et fugit non una, non duabus, non tribus diebus; sed ingressus est in eo sermo mulieris, et quid ageret nesciebat, tanti itineris spatio metu exagitante iactatus, uelut cum secundo flatibus cursu impulse nauis arborem uiolentus ex aduerso turbo corripuit, impetumque reflexit; ita prophete animum, uirtutum uelis nauigantem mulieris perculit sermo, totamque eius nauem per omnes formidinum fluctus turbato rectore iactauit. Quid ergo tu, Elia? Tu enim es qui uerbo clauseras celum et fraudaueras imbres, qui mandaueras eri et diuinos ignes eduxeras, qui falsos salubriter interfici iusseras sacerdotes, qui constanter in faciem exprobraueras regi quod ipse et domus sua populum euerteret Isrel; qui dixeras, uiuit Dominus, si erit pluuia aut ros, nisi in uerbo oris mei; qui domum uidue spicarum aream et torcular feceras olei; qui omnibus imperaueras elementis, sermonem nunc audiens meretricis expauisti, et una muliercula profugum  fecit timorisque captiuum. O stupendam rem! uide duos istos, Petrum et Eliam, magnificos uiros et ceteris clariores, uelut duas ciuitatum arces in sublime porrectas, a mulieribus fatigari: Petrus timet puellam, Iezabel deterret Eliam. Et quia eiusdem culpe uitio uterque subiacuit, amborum naturalis infirmitas unum sortita est proditorem. Fugit ergo Elias uiam quadraginta dierum. Ubi est zeli tui ardor incontinens, ubi constantie flamma, ubi auctoritas libertatis cum dicebas, uiuit Dominus, si erit pluuia super terram? uel cum regem cominus arguebas, et cum ultrices flammas celitus deponebas, talia tantaque mirabilia faciens, unum adultere non tulisti sermonem? Sed considera quid in his ostendatur, quod scilicet homini, quamdiu Domini gratia cooperatur, omnia secunda sunt, omnia fida: elementa seruiunt, et principes prosternuntur, reges adorant, populi uenerantur; si uero se semel perfectionis uel correptionis causa, supernum ab homine suspendat  auxilium, confestim fragilitas nature monstratur; mox insurgunt que uidebantur esse subiecta, que prius ut Dominum metuebant, incipiunt esse terrori Iezabel que interpretatur Fluxus uanus, Synagoge gestauit typum, que uanis superstitionibus seruiens, in euangelica predicatione credere noluit, et auctorem uite persequens, sicut et Iezabel Eliam exstinguere magis quam credere maluit. Puer Elie qui in Bethsabee, que interpretatur Puteus iuramenti, dimissus est, sacerdotale accipiendum est ministerium, quod templo Domini in Hierusalem cultu diuino exhibebatur. Desertum uero ad quod uia unius diei Elias legitur peruenisse, et sub arbore iuniperi quieuisse, uniuersus accipiendus est mundus, qui propter demonum culturam in maligno fuerat positus, ad quem Dominus relicta Iudea per predicatores suos transire dignatus est; et ibi quasi dormit, dum per fidem in corde fidelium requiescit. Arbor uero iuniperi agrestis atque inculta Ecclesiam presignabat ex  gentibus, que sacrarum Scripturarum nequaquam fuerat exculta preceptis; ad quam Isreliticum regnum transiturum Dominum predixisse euangelista pronuntiat: Auferetur a uobis regnum, inquit Iudeis, et dabitur genti facienti uoluntatem Dei . uia uero unius diei, quam Elias egisse legitur, unitas intelligenda est Trinitatis, quam euangelica predicatio cunctis nationibus introduxit. Panis subcinericius et uas aque quid aliud indicant, nisi gentium penitentiam et lacrymarum effusionem, quibus Dominus ualde reficitur?

uIII. De aduentu Elie ad Oreb. III Reg. XIX.---Post hec peruenit, inquit, Elias ad montem Dei Oreb, et mansit in spelunca, et ecce sermo Domini ad eum, dixitque illi: Quid hic agis, Elia? At ille respondit, Zelo zelatus sum pro Domino Deo exercituum, quia dereliquerunt pactum Domini filii Isrel. Altaria tua destruxerunt, et prophetas tuos occiderunt gladio, et derelictus sum ego solus, et querunt animam meam, ut auferant  eam. Fugiens ergo Elias uenit ad quemdam locum et obdormiuit ibi, et uenit ad eum Dominus, Dominus scilicet ad seruum, et ait: Quid tu hic, Elia? uelut notans eum timoris et fuge. Quid tu, inquit, Elia? Putasne fugisti, et furor te unius muliercule profugum fecit? Ubi est illa constantia, ubi libertas? Disce de cetero non tibi ipsi confidere, nec proprie, cum res secundo cursu ferantur, imputare uirtuti. uerumtamen Elias respondet et dicit, aliud quidem mente retinens, aliud ore depromens: Domine, prophetas tuos occiderunt, altaria tua destruxerunt, et ego relictus sum solus, et querunt animam meam. Hoc est, hec cogitatio que tantum prophetam de ipso deiecit fastigio meritorum, communem hominem demonstrauit. Denique mox eum corripit sermo diuinus. Non ita inquit, est Elia, falleris, et humane cogitationis laqueis irretiris; non idcirco fugisti, nec te ideo quod solus esses regina perterruit; nec enim tu es tantummodo qui non adoraueris Baal; sunt mihi fideles famuli, sunt multi amici, et septem millia  uirorum electissima uirtus, quam nec error humanus inclinare, nec inanis glorie cogitatio potuit eleuare. Hi omnes non curuauerunt genua ante Baal, sed instabili poplite ad instar celestis exercitus me semper adorant. Fugisti ergo non quod in te solo furor adultere deseuiret, sed quod tibi hanc elationem genuerit magnitudo uirtutum, ut tam arrogantem ferres de genere humano sententiam; erasque paulisper mea gratia deserendus; et nisi tibi tante elationis frena laxassem, lapsum incurreres grauiorem, et disceres bona facta non tue uirtuti ascribere, sed diuine. Non igitur alia ex causa fugisti, nisi quod secedente mea gratia mulier te minaci sermone deterruit. Consideremus ergo quanta uis fuerit in adultere sermone, gratia recedente, quanta formidinis magnitudo, quod quadraginta diebus oberrabat fugiens Elias per inuia et deserta, tantique ieiunii metu consternatus non sensit esuriem. Quid agis, Elia? Ubi est, ut sepe iam memini, illa omnibus  stupenda fiducia, ubi os illud metuendum, ubi lingua terribilis alternis imperans elementis? Sed hoc tibi, ut dixi, constabat gratia ministrante, uide ergo quemadmodum leuitate culpe permittitur iacere tantus propheta, ut emendatus elationis uitio atque correptus, integro uestiatur moderationis et clementie indumento. Iam ergo eruditi sumus et docti in Petro atque Elia, quemadmodum eos Dominus nostri causa circumscribi delicto, quemadmodum illos fidei pietatisque signiferos, et generis humani columnas permiserit metu dominante quassari: ut populorum esset exemplum, a Deo sibi non peccandi gratiam minime condonatam, ne cum ipsi a culpis essent ac uitiis alieni, peccatoribus diri existerent et crudeles; sed cum forte quis fuerit delicto preuentus, non statim abiiciant, non condemnent iacentis affectum, sed impartiantur uiscera caritatis, porrigant manum, et erigant lapsum, spem ei diuine clementie promittentes, sicque se exemplo illorum  commendent magistrorum. Hec autem idcirco diximus, non iustos culpando, sed peccatores ad spem erigendo protulimus; et primo quidem uirtutes eorum extulimus, nunc culpas intulimus, ut et iustis formam cautele, et peccatoribus salutis portum fidelissimum monstraremus. Merito queritur quo modo licite sacrificauerit Elias extra templum Dei, quando et ignem de celo impetrauit, et prophetas demoniorum conuicit. Quod mihi non uidetur alia ratione defendi, quam illa qua defenditur et Abrahe factum, quando Filium Dei iussu uoluit immolare; cum enim iubet ille qui legem constituit aliquid fieri quod in lege prohibuit, iussio ipsa pre lege habetur quoniam auctor est legis; non enim deesse possent, miracula alia, preter sacrificium, quibus superarentur et conuincerentur prophete lucorum, sed spiritus Dei, qui fuerat in Elia, quidquid in hac re fecit, contra legem esse non potest, quia dator est legis. alia adhuc insuper questio animum pulsat, quare  interpellauerit Elias Deum, quod Isrel derelicto Deo prophetas occiderit, et eius destruxerit altaria, cum in lege olim iussum fuisset, non eos posse amplius habere altare quam unum, primum in tabernaculo, deinde in templo; nisi quod liquide datur intelligi, quod postquam decem tribus a domo Dauid excise, et a templo et Hierusalem sunt separate, illi qui in decem tribubus, que uocabatur Ephraim, cultores diuini nominis erant, et ut putandum est, ad illa altaria recurrebant, que olim erexerant patriarche Abraham, Isaac et Iacob, locis competentibus, ubi eis Deus apparuerat; ad hec altaria cultores diuini nominis, et si non ad sacrificandum, tamen ad adorandum Deum patrum suorum recurrebant. Hec uidentes Isrelite sacrilegi et idolorum cultores destruebant, ut nec ibi locus esset, ubi ueri adoratores Dominum precarentur; et hoc est, ut in superiori parte iam premissum est, quod instaurauerit Elias altare Domini, quod destructum fuerat.

 Dixitque Dominus ad Eliam, Egredere, et sta in monte coram Domino. Et ecce Dominus transiit, et spiritus grandis et fortis, subuertens montes, et conterens petras ante Dominum. Quod autem ait ante Dominum spiritum precessisse grandem, et cetera, eius aduentum significat ad corda credentium, quibusdam occultis et ineffabilibus signis esse profuturum; nam quod ait, Subuertens montes, et conterens petras ante Dominum, hoc est quod Apostolus  ait, Arma militie nostre non carnalia, sed spiritalia, ad destructionem munitionum, et omnem altitudinem extollentem se aduersus scientiam Dei. Non in spiritu Dominus, et post spiritum commotio; non in commotione Dominus, et post commotionem ignis; non in igne Dominus, et post ignem sibilus aure tenuis. Spiritus ante Dominum euertit montes, et conterit petras, quia pauor qui ex aduentu eius ingruit, et altitudinem cordis nostri deiicit, et duritiam liquefacit. Sed spiritui commotionis et ignis, Deum non inesse dicit; in sibilo uero tenuis aure non negat: quia nimirum  mens cum in contemplationis sublimitate suspenditur, quidquid perfecte perspicere ualet Deus non est. Cum uero subtiliter aliquid conspicit, hoc quod de incomprehensibili substantia eternitatis audit, quasi sibilum aure tenuis percipit; sed sibilum aure tenuis percipimus, cum saporem incircumscripte ueritatis contemplatione subita subtiliter degustamus. Tunc ergo uerum est quod Deum cognoscimus, cum plene nos aliquid de illo cognoscere non posse sentimus. Unde bene illic subditur; Quod cum audisset Elias, operuit uultum suum pallio, et egressus stetit in ostio spelunce. Quid est quod propheta cum uocem Domini loquentis secum audit, in spelunce sue ostio stat et faciem uelat, nisi quia dum contemplationis gratia uox superne intelligentie fit in mente, totus homo iam intra speluncam non est, quia animum carnis cura non possidet; sed stat in ostio, quia mortalitatis angustias exire meditatur. Sed iam quia in ostio spelunce consistit, et uerba Dei in aure  cordis percipit, necesse est ut faciem uelet: quia dum per supernam gratiam ad altiora intelligentie ducimur, quanto sublimius leuamur, tanto semper per humilitatem nosmetipsos intellectu nostro premere debemus, ne conemur plus sapere, sed sapere ad sobrietatem; ne, dum nimis inuisibilia discutimus, aberremus, ne in illa natura incorporea, corporei luminis aliquid queramus; aurem enim intendere, et faciem operire, est uocem interioris substantie audire per mentem, et tamen ab omni specie corporea oculos cordis auertere, ne quid sibi in illa corporale animus fingat, que ubique tota et ubique incircumscripta est.

IX. De reditu Elie Damascum III Reg. XIX.---Et Dominus dixit ad Eliam: uade, reuertere in uiam tuam per desertum in Damascum. Cumque perueneris illuc, Azahel regem super Syriam, et Iehu filium Namsi unges regem super Isrel; et Eliseum filium Saphat, qui est de Abelmaula, unges prophetam pro eo, et erit  quicumque fugerit gladium Azahel, occidet eum Iehu, et qui fugerit gladium Iehu, interficiet eum Eliseus. Abelmaula urbs est una de precipuis urbibus Salomonis; est autem nunc uicus, ut in Locorum libro legimus, in Aulone, decem ab Scythopoli milliaria distans contra australem plagam, et nunc dicitur Bethulia. Damascus enim, qui interpretatur Sanguinem bibens, siue propinans, totius mundi typum gerebat, in quo habitatores illius, immolando demonibus filios suos, sanguinem bibere ac propinare non est ambiguum: sanguis enim pro peccato ac morte ponitur in Scripturis, quam non solum sibi infelices uidebantur inferre, sed et suis imitatoribus propinabant. Azahel uero, qui interpretatur Factura Dei, uniuersarum gentium continebat figuram, cui ualde congruit interpretatio, Dei factura; opus enim Dei fuit, ut obdurato Isrele, et signis atque uirtutibus Domini penitus nequaquam credente, nationum populi cum omni mentis alacritate crederent in Crucifixum.  Siue aliter factura Dei, id est, imago Dei per fidem Christi gentibus restituta, nulli poterit esse dubium. Nam ut in Iacob et Esau figura precesserat, maioris quondam filii primatus ac benedictio ad iuniorem fratrem translata, ita etiam in istis, Azahele uidelicet et Iehu, diuina dispensatione intelligimus geri, ut gentium populus, qui fuerat iunior, per Azahelem preponatur in persona Iehu primogenito, ut scriptum est, Isreli; et iuxta Scripture testimonium, populus qui erat in capite, propter preuaricationes assiduas, et piaculum quod intulit Domino, factus in cauda est; translatoque ab eodem regno, ut Dominus fuerat protestatus, datum est gentium populo Dei uoluntatem uidelicet exsequenti. Sed quia diuine pietatis est omnes homines saluos fieri, sicuti Esau, licet iuniori fratri subiectum nequaquam benedictione priuauit, ita quoque et hic Elie a Deo predicitur, Relinquam mihi septem millia uirorum quorum genua non sunt curuata ante Baal. Relinquam enim ad futurum tempus pertinere intelligi uoluit, quod in  Domini aduentu constat fuisse expletum, de illis pro certo exstitisse intelligendum, qui ex omni Isrele per apostolos Christi fidem susceperunt, et septiformi gratia Spiritus sancti sunt. Iehu uero, cuius uocabulum interpretatur Ipse uel Est, filius uidelicet Namsi, qui interpretatur Attrectans uel Palpans, apostolorum spiritaliter prefigurabat personam. Illis quippe horum nominum ualde congruit interpretatio. Beati enim apostoli semper pro certo sunt, qui pro Trinitatis confessione et ueridica predicatione Deo et uniuerso orbi perpetuo uiuunt. Ioannes quoque in Epistola sua, cum de uerbo uite, hoc est Dei Filio, qui carnem assumpsit scriberet, ita effatus est, Quem nostris oculis uidimus, et auribus nostris audiuimus, et manus nostre tractauerunt. Quod autem dicitur Elie, Eliseum filium Saphat Abelmaula unges prophetam pro te, ita intelligendum est, Eliseus enim interpretatur Dei mei salus, Saphat autem Iudicans, Abelmaula uero Luctus parturiens. Dei enim Filius,  qui est uera fidelium salus, cui omne iudicium tradidit Pater, in quo iudicio impiis et incredulis erit luctus parturiens, gehenne uidelicet cruciatus, quia in substantie sue splendore atque uirtute non poterat ab hominibus contemplari ex deitate, ut Apostolus ait, se exinaniens maiestate, in Elisei prefiguratione serui dignatus est suscipere formam, qui uerus homo ex uirginis utero procreatus, sanctoque Spiritu est unctus. Quod autem ait historia, Qui effugerit gladium Azahel, occidet eum Iehu, et qui effugerit gladium Iehu, interficiet eum Eliseus, hoc modo intelligi potest, gladius enim Azahel Syri, illorum doctrina accipienda est, qui ex gentibus Dominice incarnationis, et passionis, ac resurrectionis uates inspirati diuinitus exstiterunt, ad confutandos uidelicet Iudeorum doctores, qui hoc mysterium populis occultabant. Gladius uero Iehu, qui super Isrel unctus est, predicatio intelligenda est Ioannis Domini precursoris qui, Saduceos et Phariseos uenientes  ad baptismum suum increpans, dixisse scribitur, Genimina uiperarum, quis uobis ostendit fugere futuram iram ? Gladius preterea Elisei, Euangelica accipienda est predicatio, de qua dixisse scribitur: Non ueni pacem mittere, sed gladium : quia fideles et iustos quodammodo diuidit et separat ab infidelibus et iniustis, et quia in cordibus credentium cupiditates interimit noxias, et uitia uniuersa atque peccata. Interea ait Dominus ad Eliam: Reliqui mihi septem millia uirorum qui non curuauerunt genua ante Baal, et omne os quod non adorauerit eum osculans manum. Certum est quod cordis sui oculum per elationis tenebras exstinguit, qui cum recte agit, considerare meliorum merita negligit. Ac contra magno humilitatis exemplo semetipsum illuminat, qui aliorum bona subtiliter pensat, quia dum ea que ipse fecerit facta foris et ab aliis conspicit, eum qui de singularitate intus erumpere nititur, superbie tumorem premit. Hinc est quod uoce Domini ad Eliam solum se estimantem  dicitur, Reliqui mihi septem millia uirorum qui non curuauerunt genua ante Baal: ut dum non solum se remansisse cognosceret, elationis gloria, que ei de singularitate surgebat, inclinaret. Propheta namque erat, et sepe mysteria superna cognouerat. Qui ergo difficile fuit agnoscere, in hoc mundo fideliter Dei famulos et alios remansisse? Sed hinc solerter intuendum est, oculum elatio quam nequiter claudat, quia qui humilis occulta Dei nouerat, elatus et aperta nesciebat.

X. Elias ad se uocat Eliseum. III Reg. XIX.---Post hec inquit, reperit Elias Eliseum filium Saphat arantem in duodecim iugis boum, et ipse in duodecim arantibus unus erat; cumque uenisset, misit pallium suum super eum, qui, relictis statim bobus, cucurrit ad Eliam, et ait, Osculer, oro te, patrem meum et matrem meam, et sic sequar te. Cui dixit Elias: Reuertere: quod enim meum erat, feci tibi. Reuersus itaque Eliseus, tulit par boum et mactauit illos, et in aratro  boum coxit carnes eorum, deditque populo ad comedendum. Duodecim iuga boum uiginti quatuor ueteris Testamenti figuraliter accipiendi sunt libri; duodecim aratores, duodecim sunt intelligendi apostoli; sed in omnibus illis Dominus existere dignatus est operator, qui dixit: Sine me nichil potestis facere . Osculum patris, reconciliationis dignoscitur signum. In duobus enim bobus lex accipienda est et prophetia, quarum umbras et imagines Dominus noster per incarnationis sue ac passionis mysterium occidit in littera, et in crucis sue coxit aratro, necnon ad comedendum fidelibus prebuit, ut iam non uiuant secundum litteram, sed secundum spiritum.

Post hec refert Scriptura quod Benadab rex Syrie obsidens et impugnare incipiens Samariam, ait: Hec faciant mihi dii, et hec addant, si suffecerit puluis Samarie pugillis omnis populi qui sequitur me. Hunc habet sensum: Samaria, iuxta morem ciuitatum, habebat terram interius prope muros pene  ipsis muris equalem, ut uidelicet eos sine subsidiis terre adiacentis erectos creber, insistente manu hostili, deiiceret ictus arietis; extrinsecus autem murorum altitudo longe superficiem terre transcenderat, maxime cum in montis uertice, ut Scriptura refert, fuerit urbs eadem. Ait ergo rex superbus obsessam terrens ciuitatem, quod tantam haberet exercitus multitudinem, ut etiam si quisque militum eius solummodo lapidem, uel cespitem, uel stipitem ad construendum contra urbem aggerem apportaret, tam sublimis ex eo posset agger exsurgere, qui superficiei ciuitatis ipsius que erat intra muros, esse uideretur equalis, ita ut ex equo pugnantes contra ciuitatem, tela uel faces mittere possent. Cuius temeritatem arrogantie modesto sermone compescens rex Isrel ait, Dicite ei, Ne glorietur accinctus, eque ut discinctus. Aliud est autem accinctus, aliud discinctus, aliud non accinctus; accinctus namque est, qui  cingulo circumdatus incedit; discinctus qui cingulum nuper deposuit, uerbi gratia, uel balneum intraturus, uel lectum ascensurus, uel alteram tunicam forte induturus; non accinctus, qui nuper tunica indutus, necdum se addita zone circumpositione muniuit. Sic ergo et in expeditione castrensi qui positus est, recte accinctus nominatur, id est, armis indutus, qui pugna confecta uictor domum rediit, iure discinctus uocatur, quia nimirum depositis armis optate pacis otium gerit; qui uero necdum pugnare, neque se ad certamen parare iam ceperat, merito non accinctus esse dicitur. Ait ergo rex Isrel regi Syrie glorianti, quasi iam cepisset Samariam, quam obsidere ceperat, Ne glorietur accinctus eque ut discinctus; ac si aperte dicat, Noli gloriari quasi iam uictor bellici discriminis, qui adhuc in acie positus, quem uictoria sequatur, ignoras. Et uerum profecto dicebat, nam mox inito certamine Benadab non uictis aduersariis triumphans, sed ceso suo exercitu fugiens, domum rediit. Benadab  regem Syrie typum habuisse diaboli, qui princeps est huius mundi, non dubium est, qui cum triginta et duobus regibus, hoc est, omnibus uitiis suis aduersus humanum genus pugnare non desistit. Achab uero, qui interpretatur Frater patris, hoc in loco personam gestauit Iudeorum, cum quibus diabolus prius conflictum habuit.

XI. De uisione Michee. III Reg. XXII.---Interea sequitur Scriptura de uisione Michee prophete, ubi ait ad Achab: uidi Dominum sedentem super solium suum, et exercitum celi a dextris et a sinistris eius, et dictum est: Quis decipiet Achab, et ascendat et cadat in Ramoth Galaad? Et dixit unus uerba huiuscemodi, et alius aliter. Et egressus unus dixit, Ego decipiam Achab, Et dictum est ei: In quo decipies? Qui respondit, dicens: Egrediar, et ero mendax spiritus in ore omnium prophetarum eius. Quid per solium Domini nisi angelicas potestates accipimus, quarum alis presidens inferius cuncta disponit? Ecquid exercitus  celi, nisi ministrantium angelorum multitudo describitur? Quid est ergo quod exercitus celi a dextris et a sinistris eius stare perhibetur? Deus enim, qui est intra omnia, ut etiam sit extra omnia, et qui incircumscriptus est, ueritas illa, eterna beatitudo, que dextera eius dicitur, sinistram non habet, quia nichil est quod displiceat, quia simul omnia contuetur, simul cuncta aspicit, ea autem in quibus et bonus spiritus uiuit et malus, exercitum celi a dextris et a sinistris habere describitur: ut per dexteram intelligamus angelos electos, per sinistram uero spiritus reprobos; non enim ministrant Deo solummodo boni, qui adiuuant, sed etiam mali qui probant; non solum qui a culpa redeuntes subleuant, sed etiam qui redire nolentes grauant. Nec mouere debet quod exercitus celi etiam repulsi angeli uocantur, quia et ipsi quamuis ab ethereo celo expulsi sint, adhuc tamen in ereo celo demorantur; aquas enim in ere suspendi nouimus, aues celi nominamus, et de eisdem spiritalibus Paulus dicit, Contra  spiritalia nequitie in celestibus . Quorum caput enuntians ait: Secundum principem potestatis eris huius. Ad dexteram ergo et sinistram exercitus stat, quia uoluntas electorum spirituum diuine pietati concordat, et reproborum sensus malitie seruiens, iudicio districtionis eius obtemperat. Unde et mox spiritus in medio prosiliisse describitur, per quem Achab rex exigentibus suis meritis deciperetur; neque enim fas est credere bonum spiritum fallacie deseruire uoluisse, ut diceret, Egrediar et ero mendax spiritus in ore omnium prophetarum eius; sed quia Achab rex peccatis precedentibus dignus erat, ut tali debuisset deceptione damnari, quatenus qui sepe uolens ceciderat in culpa, quandoque nolens caperetur ad penam, occulta iustitia, licentia malignis spiritibus datur, ut quos uolentes in peccati laqueo strangulant, in peccati penam etiam nolentes trahant. Sed quo modo Deus hec agat ubique presens,  et ubique totus, ac semper presens, et quo modo eius simplicem et incommutabilem eternamque ueritatem consulant sancti angeli, omnesque ab eodem creati sublimes et mundissimi spiritus, atque id quod in eo sempiterne iustum uident, pro congruentia rerum inferendarum temporaliter peragant: quo modo etiam lapsi spiritus qui in ueritate non steterunt, propter immunditiam et infirmitatem concupiscentiarum et penarum suarum non ualentes presentem intrinsecus contueri et consulere ueritatem, signa forinsecus per creaturam exspectent, eisque moueantur, siue ad faciendum aliquid, siue ad non faciendum; quoue modo cogantur eterna lege qua uniuersitas regitur, uincti atque constricti, uel sinente Deo operari, uel cedere iubenti; et complecti arduum, et explicare longissimum est.

XII. De morte Achab. III Reg. XXII.---Post mortem Achab regnare cepit Ochozias filius eius pro eo; de quo refert Scriptura quod cecidit per cancellos cenaculi sui, quod habebat in Samaria; et egrotauit  Ochozias rex Samarie, qui se a domo Dauid separauit, et per cancellos decidit, hoc significare uidetur quia heretici siue schismatici, etsi aliquam bone actionis arcem conscendere uidentur, quia tamen compagem Ecclesie unitatis non habent, quasi patentibus et non solidis laterum presidiis semper ad uitiorum infirma relabuntur, dum diuino destituti auxilio sue pertinacie fastu intereunt.

XIII. De militibus combustis. Iu Reg. I.---Deinde refert eadem Scriptura quod idem Ochozias miserit duos principes quinquagenarios ad Eliam, quem quia procaciter hominem Dei uocauerunt, illo orante, celesti igne consumpti sunt; tertius autem missus saluatus est. Figuraliter autem quinquagenarius numerus confessio penitentie est, per quod declaratur remissio peccatorum. Iudei enim nolentes Christum Deum esse uerum, nec principem indulgentie largitorem, dicunt ei, Quinquaginta annos nondum habes, et Abraham uidisti ? Hi tales futuro diuini  ignis incendio exstinguuntur. Tertius autem quinquagenarius, quia conuersus ad fidem Trinitatis, demonstrat penitentie sacramenta, idcirco ad indulgentiam meruit peruenire. Sciendum est quod Scriptura sacra duobus modis maledictum memorat, aliud uidelicet quod approbat, aliud quod damnat; aliter enim maledictum profertur iudicio iustitie, aliter liuore uindicte. Maledictum quippe iudicio iustitie ipso primo homine peccante prolatum est, cum audiuit: Maledicta terra in opere tuo . Maledictum iustitie iudicio profertur, cum dicitur ad Abraham, Maledicam maledicentibus tibi . Rursum quia maledictum non iudicio iustitie, sed liuore uindicte promitur, uoce Pauli predicantis admonemur, qui ait, Benedicite, et nolite maledicere ; et rursum idem: Neque maledici regnum Dei possidebunt . Deus ergo maledicere dicitur, et tamen maledicere hominem prohibet; quia quod homo agit malitia uindicte, Deus  non facit, nisi examine et uirtute iustitie; nam et sancti uiri cum maledictionis sententiam proferunt, non ad hanc ex uoto ultionis, sed ex iustitie examine erumpunt; intus enim subtile Dei iudicium aspiciunt et mala foris exsurgentia, quia maledicto debeant ferire cognoscunt, et eo in maledicto non peceant, quod ab interno iudicio non discordant. Hinc est quod Petrus in offerentem sibi pecunias Simonem sententiam maledictionis intorsit, dicens, Pecunia tua tecum sit in perditionem ; qui enim non ait, Est, sed Sit, non indicatiuo, sed optatiuo modo se hec dixisse significauit. Hinc Elias duobus quinquagenariis ad se uenientibus dixit: Si homo Dei sum, descendat ignis de celo, et consumat uos; quorum utique sententia quanta ueritatis ratione conualuit, terminus cause monstrauit; nam et Simon eterna perditione interiit, et duos quinquagenarios desuper flamma ueniens consumpsit. uirtus ergo subsequens testificatur qua mente maledictionis  sententia cum maledicentis innocentia permanet, cum eum qui maledicitur usque ad interitum maledictio absorbet. Itaque ex utriusque fine partis colligitur quia ab uno et intimo iudice in reo sententia sumpta iaculatur; quod enim abstrahendus Elias atque eleuandus ad celum iusserit Eliseo ut resideret in Bethel, aut Hiericho siue Iordane, et ille semper iurauerit per Dominum quod non relinqueret eum, hoc figurasse uidetur quod apostolorum in se habuerit figuram, qui ab ipsa reuelatione fidei, hoc enim interpretatur Galgala, Christo Domino indiuidue adherentes, usque in diem ascensionis eius in celum, ab eius comitatu non recesserunt.

Cumque transisset Iordanem, dixit Elias ad Eliseum, Postula quid uis ut faciam tibi, antequam tollar a te. Dixitque Eliseus, Obsecro ut fiat spiritus tuus duplex in me. Secundum historie fidem duplex spiritus Elie Eliseo collatus est, quia multo plures uirtutes Eliseus quam Elias operatus est; tropologice uero duplex spiritus Elie Eliseo attributus est,  quia post ascensionem Domini per aduentum Spiritus sancti duplex intelligentie donum, hoc est, noui ac ueteris Testamenti apostolis est collatum.

XIu. De raptu Elie. Iu Reg. II.---Cumque pergerent et incedentes sermocinarentur, ecce currus igneus et equi ignei diuiserunt utrumque, et ascendit Elias per turbinem in celum. Eliseus autem uidebat et clamabat: Pater mi, pater mi, currus Isrel et auriga eius. Et non uidit eum amplius. Currus Isrel, hoc est, mente uidentium Deum, non incongrue Dominus iehsu Christus accipitur, qui electos suos patienter tolerando uelut in curru portat, atque per predicationem et disciplinam suam sicut auriga agitat. Moraliter autem quid est quod Elias currus et auriga dicitur, nisi quia auriga agitat, et currus portat? Doctor ergo qui mores populi et per patientiam sustinet et sacri eloquii uerbis docet, et auriga dicitur et currus: currus, quia tolerando portat; auriga, quia populos bonis admonitionibus exercet. Quid  est autem quod Elias ad celum raptus esse dicitur? Numquidnam eum adhuc in hac carne corruptibili positum, ad illius summe quietis requiem ante resurrectionem ascensionemque Domini credimus esse perductum? Sed aliud est celum ereum, et aliud ethereum. Celum quippe ereum terre est proximum, unde et aues celi dicimus, quia eas uolitare in ere uidemus. In celum quippe ereum Elias subleuatus est, ut in secreta quadam terre regione repente duceretur, ubi in magna iam carnis ac spiritus quiete uiueret, quousque ad finem mundi redeat et mortis debitum soluat. Subleuatus namque Elias ascensionem Domini designauit: ille enim mortem distulit, non euasit; Redemptor autem noster, quia non distulit superauit, eamque resurgendo consumpsit, et resurrectionis sue gloriam ascendendo declarauit. Notandum quoque est quod Elias in curru legitur ascendisse, ut uidelicet aperte monstraretur quia purus homo adiutorio egebat alieno. Per angelos  namque illa facta et ostensa sunt adiumenta, quia nec ad celum quidem ereum per se ascendere poterat, quem nature sue infirmitas grauabat. Redemptor autem noster non curru, non angelis subleuatus legitur, quia is qui fecerat omnia, nimirum super omnia, sua uirtute ferebatur, illo etenim reuertebatur ubi erat, et inde redibat ubi remanebat, quia per humanitatem ascenderat in celum, per diuinitatem suam et terram pariter continebat et celum; neque enim arbitrandum est Eliam uel sic esse sicut erunt sancti, quando, peracto operis die, denarium pariter accepturi sunt; uel sic quemadmodum sunt homines, qui ex ista uita nondum emigrauerunt, de qua ille tamen non morte, sed translatione migrauit. Iam itaque aliquid melius habet, quam in hac uita posset, quamuis nondum habet quod ex hac uita recte gesta in fine habiturus est; pro nobis enim meliora prouiderunt, ne sine nobis perfecti perficerentur. Aut si quisquam putat hoc  Eliam mereri non potuisse, si duxisset uxorem filiosque procreasset: creditur enim non habuisse, quia hoc Scriptura non dixit, quamuis et de celibatu eius nichil dixerit: quid de Enoch respondebit, qui filiis genitis Deo placens non mortuus, sed translatus est? Cur ergo et Adam et Eua, si iuste uiuentes caste filios procreassent, nonne eis possent translatione non morte succedentibus cedere? nam si Enoch et Elias in Adam mortui, mortisque propaginem in carne gestantes, quod debitum ut soluant, creduntur etiam redituri ad hanc uitam, et quod tamdiu dilatum est morituri, nunc tamen in alia uita sunt, ubi ante resurrectionem carnis antequam animale corpus in spiritale mutetur, nec morbo nec senectute deficiunt, quanto iustius ac probabilius, primis hominibus, illis prestaretur, sine ullo suo parentumue peccato uiuentibus, ut in meliorem aliquem statum filiis genitis cederent, unde seculo finito cum omni prosperitate sanctorum in euangelicam formam, non per carnis mortem, sed per Dei  uirtutem multo felicius mutarentur!

Apprehenditque uestimenta sua, et scidit illa in duas partes, et leuauit Eliseus pallium Elie quod ceciderat ei. Eliseus enim Domini ac Redemptoris nostri figuram gestauit, uestimenta uero illius ueteris Testamenti accipiende sunt Scripture, que tunc scisse, hoc est, reuelate hominibus sunt, quando per passionem et resurrectionem siue ascensionem ipsius in celo explete sunt. Pallium uero Elie ab Eliseo collectum, uirtus accipienda est uerbi, quam ad glorificandam carnem suam mundo reliquit.

Xu. Ab Eliseo sanate aque. Iu Reg. II.---Habitante autem Eliseo in Hiericho, uenerunt ad eum uiri ciuitatis, et dixerunt ei: Ecce habitatio ciuitatis huius ualde optima est, ut ipse tu, domine, perspicis; sed aque pessime sunt, et terra sterilis. At ille ait, Afferte mihi uas nouum, et mittite in eo sal. Qui cum attulissent, egressus ad fontem aquarum, misit in eum sal, et ait, Hec dicit Dominus: Sanaui aquas has, et  non erit in eis ultra mors neque sterilitas. Sanate ergo sunt aque usque ad diem hanc iuxta uerbum Elisei quod locutus est. Ciuitas Hiericho mundi huius presignabat figuram, cuius habitatio secundum Conditoris creationem non simpliciter tantum, sed ualde ab omnibus, ut cernitur, optima est, Aque uero illius pessime, doctrina accipienda est philosophorum et petarum, uidelicet hominum mentes ad demonum cultum et libidinem atque luxuriam prouocans. Terra uero sterilis omne indicat hominum genus, qui, relicto Creatore Deo, obscuratis sensibus, deseruiebant omnibus creaturis. Quem enim in hoc facto miraculo, nisi Dominum Iesum Christum prefigurauit, qui postquam uerbum caro factum est , atque per ministrum in Iordane fluuio baptizari dignatus est, aquas Hiericho steriles, hoc est, huius mundi conuertit in lauacri fecunditatem, ut quidquid ex eis regeneratum fuisset, uitalem acciperet spiritum. In sale quippe sapientia, in uase uero  rudi caro Domini intelligitur.

XuI. De pueris ab eo maledictis. Iu Reg. II.---Ascendit, inquit, in Bethel. Cumque ascenderet per uiam, pueri parui egressi sunt de ciuitate, illudebantque ei dicentes: Ascende, calue, ascende calue! Quibus maledicens in nomine Domini, continuo egressi sunt duo ursi de saltu, et lacerauerunt ex eis quadraginta duos pueros; et abiit ex inde in montem Carmeli. Eliseus, qui interpretatur Dei salus, personam Saluatoris gestasse non dubium est; qui Saluator ascendens in Bethel, hoc est, ad domum Dei celestem, a Iudeis quasi a pueris insipientibus subsannatus est, clamantibus iisdem Iudeis, Ascende, calue, ascende, calue! Crucifige, crucifige ! in Caluarie loco: ob cuius piaculi facinus plebs Iudeorum, decursis quadraginta duobus annis, post resurrectionem Saluatoris et ascensionem in celos, a principibus Romanorum, uespasiano uidelicet et Tito, quasi a duobus ursis consumpta est. Mons uero Carmelus  Ecclesia intelligenda est, ad quam, spreto Isrele, suum Dominus transtulit regnum.

XuII. De filiis uidue a seruitute uindicatis. Iu Reg. Iu.---Mulier quedam, inquit, de uxoribus prophetarum uenit ad Eliseum, et ait: Seruus tuus uir meus mortuus est, et tu nosti quia timens erat Deum; et ecce nunc ueniens creditor duos filios meos uult tollere in seruitutem sibi. Cui dixit Eliseus: Quid habes in domo tua? indica mihi. At illa, Modicum, inquit, olei quo ungar. Ad quam Eliseus, uade, ait, et pete tibi uasa non pauca, et ingressa cubiculum, tolle de ipso oleo, et mitte in uasis; tu infunde, et filii tui offerant uasa; cumque impleta fuerint, uende et redde creditori tuo; tu autem et filii tui uiuite de reliquo. Que abitt, et fecit sicut ei uir Dei preceperat. Mulier hec uidua antiquam sanctorum patrum, qui sub lege fuerunt, significauit Ecclesiam, que in aduentu Saluatoris a legali precepto quasi a legitimo uiro destituta, cum duobus superstitibus filiis, id est, gemino populo derelicta est. Creditor huius Ecclesie diabolus intelligendus  est, qui humanum genus ante aduentum Saluatoris per originale delictum et quotidiana peccata obnoxium tenebat. Que Ecclesia parum olei in uasculo tenebat, quia gratiam euangelice predicationis intra litteram legis et prophetiam ueteris Testamenti non reuelatam apud se continebat. Postquam uero ad cognitionem ueri Elisei, hoc est, Saluatoris nostri peruenire promeruit, eius consultu a uicinis suis, plurima uasa uacua petiit, quia per Apostolorum predicationem multitudinem credentium ex diuersis gentibus intra domum fidei ad se collegit. De oleo quoque, quod apud se habebat, in cetera uascula transfudit, quia gratiam spiritalem per ora predicatorum in cunctis gentibus mutauit; de quo oleo, id est, diuino, filios suos redemit, quia per donum Spiritus sancti atque caritatis unctionem a perpetua seruitute peccati semetipsam cum cunctis fidelibus liberauit.

XuIII. De hostibus Elisei. Iu Reg. Iu.---Factum  est autem ut Eliseus transiret, et erat ibi mulier magna que tenuit eum, ut comederet panem. Cumque frequenter inde transiret, diuertebat ad eam, ut comederet panem. Que dixit ad uirum suum, Animaduerto quod uir Dei sanctus est iste, qui transit per nos frequenter. Faciamus ergo ei cenaculum paruum, et ponamus in eo lectum, et mensam, et sellam, et candelabrum, ut cum uenerit ad nos, maneat ibi, etc. Mulier ista Sunamitis typum Ecclesie retentabat, que priusquam uerum Eliseum, hoc est, Saluatorem nostrum per fidem susciperet, sterilis fuit; postquam uero eumdem Dominum in hospitio cordis sui suscipere promeruit, populum fidelem quasi unicum filium genuit. In cenaculo altitudo fidei, in lectulo uero quies spiritalis atque contemplationis otium prefiguratur. In mensa autem unitas fidei et concordia predicationis innuitur; in sella uero docendi potestas; in candelabro illuminatio fidei, siue claritas uirtutum exprimitur.

 XIX. De puero ressuscitato. Iu Reg. Iu.---Post hec refert Scriptura de filio Sunamitis, quem puer Elisei missus cum baculo non resuscitat, per semetipsum uero ueniens, seque super mortuum sternens, atque ad eius membra se colligens, huc illucque deambulans, et in ore mortui septies aspirans hunc ad rediuiuam lucem protinus per mysterium compassionis animauit: quia uidelicet auctor humani generis Deus quasi mortuum puerum doluit, cum exstinctos nos iniquitatis aculeo miseratus aspexit. Et quia per Moysen terrorem legis protulit, quasi per puerum uirgam misit: per legem quippe uirgam Dominus tenuerat cum dicebat, Si quis hec uel illa fecerit, morte moriatur. A peccati igitur morte timor nos suscitare non ualuit, sed ad statum uite aspirata mansuetudinis gratia erexit. Sed puer cum baculo mortuum suscitare non uoluit, quia, Paulo attestante, nichil ad perfectum adduxit lex . Ipse autem per semetipsum ueniens, et super  cadauer se humiliter sternens, ad adequanda mortui membra se collegit, quia cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo . Huc illucque deambulabat, quia et Iudam iuxta et longe positas gentes uocat. Super mortuum septies inspirat, quia per apertionem diuini numinis gratia septiformis Spiritus in peccati morte iacentibus aspirat; moxque uiuens agitatur, quia is quem terroris uirga suscitare non potuit, per amoris spiritum puer ad uitam rediit.

XX. De Naaman a lepra mundato. Iu Reg. u.---Iam. nunc historia Naaman Syri prosequenda est. Superius ostendimus Eliseum typum habuisse Domini Saluatoris. Naaman uero princeps militie Syrie, qui leprosus fuerat, et suggerente ancilla ab beatum Eliseum sanandus aduenit, populum gentium figurauit. Puella uero paruula, que de terra Isrel ab Assyriis  capta, et in Syriam ducta, uxori Naaman seruitium exhibebat, et domine sue suggesserat quod si ad beatum Eliseum suus dominus pergeret, sanitatem consequeretur, legis accipienda est fama: idcirco uidelicet paruula nuncupata est, quia, ut Apostolus ait , nullum ad perfectum perducere ualuit: omnis enim perfectio in Domino Iesu Christo est: fama quippe eorum que in lege de castitate et sobrietate, patientia, iustitia, hospitalitate, pietate ceterisque uirtutibus habebantur, ad uniuersas peruenerat nationes: quia licet in tempore illo in sola Iudea prophetia floruerit, fieri tamen non poterat, nisi ut etiam ad illas uicinas gentes beata eius notitia perueniret; et quamquam eamdem custodire contenderent, tamen uelut captiua eisdem seruiebat, quia idololatrie cultui dedite erant. Audiuit Naaman puellam, et uenit ad Eliseum sanandus a lepra; et populus gentium audiuit famam legis prophetie, et uenit ad Christum ab omnium peccatorum lepra sanandus. Quid tamen dixit beatus Eliseus per nuntium  ad Naaman, uideamus. Ait enim ei, uade, inquit, lauare septies in Iordane. Quod cum audisset Naaman, tantum ut lauaretur septies in Iordane, indignatus est, et uolebat renuere; sed ab amicis suis consilio accepto, acquieuit ut lauaretur, et purgatus est. Hoc significauit quia populus gentium, antequam Christus crucifigeretur, ipso per se Christo loquente non crediderunt, sed postea docentibus apostolis ad sacramentum baptismi fideliter uenit. Eliseus namque in prefiguratione futurorum Naaman Syrum uidere noluit, et tamen minime despexit; sic nimirum Dominus iehsu Christus populum gentium, qui eum carnalibus oculis minime uidit, exterum a sua salute non fecit. Dixit ergo Eliseus ad Naaman ut lauaretur septies in Iordane. Notandum quod Eliseus mittit Naaman ad Iordanem fluuium; ita Christus populum gentium missurus erat ad baptismum. Quod autem Eliseus non per se ipsum Naaman aut tetigit aut baptizauit, hoc significatum est, quod Christus non per se ipsum uenit ad populum gentium,  sed per apostolos suos, quia illis dixit: Ite et baptizate omnes gentes in nomine Patris, et Filii, et Spiritus sancti . Et hoc attendendum est, quia Naaman, qui populum gentium figurabat, in illo fluuio sanitatem receperit, quem postea Christus suo baptismate consecrauit. Audiens uero Naaman ut lauaretur septies in Iordane, indignatus est dicens: Numquid non meliora sunt flumina regionis mee, flumina Damasci Abana, et Pharphar, ut in ipsis lauer et munder? Hec illo dicente, consilium dederunt serui sui ut acquiesceret prophete consilio. Quid autem hoc significet, intuendum est. Sanctus Eliseus sicut diximus, typum habebat Domini Saluatoris, et Naaman figurabat populum gentium. Quod uero de suis fluminibus sanitatem se recepturum esse credebat, hoc indicabat quod genus humanum de libero arbitrio et de propriis meritis presumebat. Sed propria merita sine gratia Christi libertatem habere possunt,  recipere sanitatem omnino non possunt. Unde nisi ad exemplum Naaman, humanum genus consilium Elisei audisset, id est, per Christi gratiam donum baptismatis humiliter excepisset, ab originali et actuali lepra liberari non potuisset. Siue aliter flumina Damasci, quorum aquas Naaman Syrus meliores aquis Iordanis esse opinabatur, huius mundi sapientiam significant, quam populus gentium priusquam fidem Christi perciperet, pro magno habens, euangelica precepta negligens, contemnebat. Lauare septies, dixit, propter septiformem gratiam Spiritus sancti, que in Christo Domino requieuit. Denique quando in eo fluuio Dominus baptizatus est, Spiritus sanctus in columbe specie super eum uenit. Cum ergo in figura baptismi Naaman in fluuium descendisset, Facta est, inquit Scriptura, caro eius tamquam pueri paruuli . Hanc similitudinem in populo Christiano compleri uidemus, quia omnes qui baptizantur, siue senex sit, siue iuuenis, omnes tamen infantes appellantur, quia per Adam et Euam  ueteres nascuntur, per Christum et Ecclesiam noui regenerantur. Prima generatio perducit ad mortem, secunda generatio perducit ad uitam. Prima generatio filie ire, secunda generatio uasa misericordie, sicut Apostolus dicit: In Adam omnes moriuntur, in Christo omnes uiuificabuntur . Quo modo Naaman senex septies lauando factus est uelut puer, sic populus gentium cum esset peccatis ueteribus senex, et multis iniquitatum maculis uelut lepra perfusus, per gratiam baptismi ita renouatur, ut in eo nec originalis nec actualis peccati lepra remaneat; et qui fuerat criminum ponderibus curuus, ad exemplum Naaman salutari lauacro renouatur, ut paruulus, et prima stola induitur. De qua Apostolus ait: Quicumque in Christo baptizati estis, Christum induistis. In emundatione Naaman Syri, decima uirtus ponitur Elisei. Denarius enim numerus consummationem siue perfectionem demonstrat, quia in fine mundi Dominus legitur aduenisse, in quo uniuersis  lepra infidelitatis aspersis cognoscitur salus attributa. Quod uero posteaquam mundatus est Naaman munera obtulit beato Eliseo, et ille accipere noluit Christi in hoc gratia figuratur, que ideo gratia dicta est quia gratis datur; sic enim ipse Dominus in Euangelio discipulis dixit:

Infirmos curate, mortuos suscitate, demone seiicite: gratis accepistis, gratis date . Dixitque interea Naaman ad Eliseum: Obsecro, concede mihi seruo tuo, ut tollam onus duorum burdonum de terra: non enim faciet ultra seruus holocaustum aut uictimas diis alienis, nisi Domino soli. Onus terre duorum burdonum, incarnationis Christi pretendebat sacramentum, cuius mysterium uterque populus ex circumcisione uidelicet et preputio ob spem eterne beatitudinis portare non renuit. Posthec refert eadem Scriptura quod interrogauerit Eliseus Iezi puerum suum:

Unde uenis, Iezi? Qui respondit, Non iuit seruus tuus quoquam. Et ille ait, Nonne cor meum in presenti  erat, quando reuersus est homo de curru suo in occursum tuum? Nunc igitur accepisti argentum, et accepisti uestes, ut emas oliueta et uineta, et oues et boues, et seruos et ancillas. Sed et lepra Naaman adherebit tibi et semini tuo, usque in sempiternum. Sic enim propheta Eliseus puerum suum Iezi absens corpore uidit accipientem munera, que dedit illi Naaman Syrus, quem propheta memoratus a lepre deformitate mundauerat, quod seruus nequam, Domino suo non uidente, latenter se fecisse putauerat, quanto magis in illo corpore spiritali uidebunt sancti omnia, non solum si oculos claudant, uerum etiam unde sunt corpore absentes? Tunc enim erit perfectum illud de quo loquens Apostolus ait: Ex parte, inquit, scimus, et ex parte prophetamus; cum autem uenerit quod perfectum est, euacuabitur quod ex parte est . Deinde ut quo modo posset aliqua similitudine ostendere quantum ab illa que futura  est distet hec uita, non qualiumcumque hominum, uerum etiam qui precipua hic sanctitate sunt prediti: Cum essem, inquit, paruulus, quasi paruulus sapiebam, quasi paruulus loquebar, quasi paruulus cogitabam; cum autem factus sum uir, euacuaui que paruuli erant; uidemus nunc per speculum in enigmate, tunc autem facie ad faciem; nunc scio ex parte, tunc autem cognoscam sicut et cognitus sum . Si ergo in hac uita, ubi hominum mirabilium prophetia ita comparanda est illi uite, quasi paruuli ad iuuenem, uidit tamen Eliseus accipientem munera seruum suum, ubi ipse non erat. Itane cum uenerit quod perfectum est, nec iam corpus corruptibile aggrauabit animam, sed incorruptibile nichil impediet, illis sancti ad ea, que uidenda sunt, oculis corporeis, quibus Eliseus absens ad seruum suum uidendum non indiguit, indigebunt? Namque, secundum interpretes septuaginta, ista sunt ad Iezi uerba prophete: Nonne cor meum erat tecum, quando conuersus est uir de curru in obuiam tibi, et accepisti pecuniam? et  cetera. Sic autem ex Hebreo interpretatus est presbyter Hieronymus: Nonne cor meum, inquit, in presenti erat, quando reuersus est homo de curru suo in occursum tui? Corde suo ergo dixit se hoc uidisse propheta, adiutus quidem mirabiliter, nullo dubitante, diuinitus; sed quanto amplius tunc omnes munere isto abundabunt, cum Deus erit omnia in omnibus; habebunt tamen etiam illi oculi corporei officium suum, et in loco suo uterque erit illis spiritus per spiritale corpus: neque enim ille propheta, quia eis non indiguit, ut uideret absentem, non eis usus est ad uidenda presentia: que tamen uidere spiritu posset, etiam si illos clauderet, sicut uidit absentia, ubi cum eis ipse non erat. Absit ergo ut dicamus illos sanctos in illa uita Deum clausis oculis non uisuros, quem spiritu semper uidebunt; sed utrum uidebunt et per oculos corporis, cum eos apertos habebunt, inde questio est: si enim tantum poterunt in corpore spiritali, eo modo utique etiam  ipsi oculi spiritales, quantum possunt isti, quales nunc habemus, procul dubio per eos Deus uideri non poterit. Longe itaque alterius erunt potentie, si per eos uidebitur incorporea illa natura, que non continetur loco, sed ubique tota est. Iezi, minister Elisei, qui cupiditate argenti deceptus, pecuniam a Naaman Syro accepit, et post paululum lepre contagione est percussus, Iude proditoris typum gessisse non dubium est: sicut enim Iezi ideo seruiebat beato Eliseo, ut pecuniam posset acquirere, ita et Iudas propterea adheserat Domino Saluatori, ut fraudem faceret, et terrenas diuitias congregaret. Denique sic de illo in Euangelio scriptum est, Quia fur erat, et loculos habebat, et ea que mittebantur, exportabat . Nam Iezi qui gratiam magistri potuerat promereri, sicut dominus suus consecutus fuerat beati Elie, cupiditate uictus in eternum meruit crudeli lepra perfundi; Iudas uero per amorem pecunie et apostolatus gratiam perdidit, et laqueo uitam finiuit. Ac sic intelligimus omnes malos sacerdotes intra Ecclesiam  intus in anima peccati lepra esse perfusos, qui contra Dominica precepta ministerium quod gratis acceperunt gratis non administrant, et pro omni opere quod in Ecclesia gerunt non futuram mercedem, sed presentem querunt retributionem; potest enim Iezi etiam Iudeorum populum figurare, qui eo tempore peccati lepra percutitur, quo ab ea populus gentium liberatur. Denique sic infideles Iudei in passione clamauerunt: Sanguis eius super nos, et super filios nostros : tunc enim peccati lepra perfundi meruerunt, quando super celestem medicum ore sacrilego clamauerunt: Tolle, tolle, crucifige eum ! Ergo eo tempore in illis remansit lepra, quo ad nos transiit gratia. Denique sic et apostolus Paulus ad eos locutus est dicens: uobis, inquit, oportuit primum loqui uerbum Dei, sed quia uos indignos iudicastis eterne uite, ecce conuertimur ad gentes . Quando doctrina apostolorum ad  gentes transiit, tunc in miseris Iudeis peccati lepra permansit.

XXI. De ferro natante. Iu Reg. uI.---Posthec refert Scriptura quod, eunte beato Eliseo cum filiis prophetarum ad Iordanem fluuium, dum sibi ligna conciderent, ceciderit securis in aquam, et ille de cuius manu corruit clamauerit ad beatum Eliseum: Heu! heu! et hoc ipsum mutuo acceperam. Posthec in loco ubi securis illa ceciderat, beatus Eliseus misit lignum, et natauit ferrum. Dominus iehsu Christus, cuius figuram Eliseus gestauit, cum per presentiam corporis sui Iudeorum impietatem tamquam infructuosam arborem succidere uellet, quia de illo Ioannes ait: Ecce securis ad radicem arborum posita est : interueniente passione corpus ipsum uelut manubrium deseruit, et in inferni profunda descendit, quod in sepultura depositum, ad uitam tamquam ab manubrium suum spiritu redeunte, surrexit. Siue aliter, Eliseum typum habuisse Domini Saluatoris frequenter iam supra diximus; sed et in  puero illo filio prophete, cui securis de manu lapsa est, non incongrue Christus intelligitur: securis illa que cecidit, Adam siue totum genus humanum significasse uidetur. Tenebat ergo filius prophete securim in manu sua, et Dominus ac Saluator noster humanum genus quod creauerat in manu potentie sue. Sed quomodo securis illa de manu prophete in profundum corruit, ita et genus humanum de manu omnipotentis Dei per superbiam se excussit, ceciditque in fluuium luxurie, uel omnium peccatorum gurgite se submersit. Securis ergo illa in profundo iacebat, quia genus humanum in omnium criminum abysso infelici ruina corruerat, sicut scriptum est, Infixus sum in limo profundi . Iterum: Deueni in altitudinem maris, et tempestas demersit me : fluuius enim ille ubi securis cecidit, significat preterfluentem, et fugitiuum, et descendentem in uoluptatem uel luxuriam, seculi huius cursum; fluuius enim a fluendo nomen accepit, et  quia omnes peccatores transitoriis uoluptatibus inherentes fluere dicuntur, ideo securis illa in fluminis limo iacebat oppressa. ueniens ergo Eliseus misit lignum, et natauit ferrum. Quid est lignum mittere et ferrum in lucem producere, nisi patibulum crucis ascendere, et de profundo inferni humanum genus eripere, et de omnium peccatorum limo per crucis mysterium liberare? Postquam uero natauit ferrum, misit manum propheta et recepit illud, et reddidit ad utilem usum domini. Ita et de nobis factum est, qui de manu Domini superbiendo cecideramus, per crucis lignum ad manum uel potestatem Domini redimus. Item moraliter, ferrum in manubrio donum intelligitur in corde; ligna uero per hoc cedere, est praue agentes increpare, quod nonnumquam dum fluxe agitur, dum lapsus uane glorie in accepta eadem scientia non uitatur, ferrum in aqua perditur, quia ex dissoluto opere intelligentia fatuatur, quam profecto intelligentiam ad hoc nouimus dari, ut ante dantis oculos ex bona actione debeat restitui. Unde  et recte is qui ferrum amiserat, clamabat, Heu! heu! heu! domine mi, et hoc ipsum mutuo acceperam; habent enim hoc electi proprium, si quando in eis sua scientia furtiua uane glorie culpa subripitur, ad cor uelociter redeunt, et quidquid in se ante districti iudicis oculos damnabile inueniunt, lacrymis insequuntur; qui flentes non solum caute inspiciunt, que mala commiserunt, sed ex accepto munere que reddere etiam bona debuerunt, quia nimirum tanto se amplius peccatores sentiunt, quanto ex neglectis bonis que agere poterant debitores tenentur: recte enim qui ferrum perdidit, clamabat, Heu! heu! heu! et hoc ipsum mutuo acceperam. Ac si dicat, Illud per dissolutionem negligentie perdidi, quod ut per bona opera redderem, ex gratia creditoris acceperam. Et numquam Deus mentem deserit, que in peccatis se ueraciter agnoscit. Unde et mox Eliseus ueniens, lignum deorsum mittit, et ferrum in superficiem attulit:  quia uidelicet Redemptor noster, pie nos repiciens, cor peccatoris humiliat, et ei quam amiserat intelligentiam reformat; lignum mergit, et ferrum leuat, quia cor affligit, et scientiam reparat. Unde bene in alia translatione dicitur quod infregit lignum atque iactauit, et sic ferrum sustulit: lignum namque confringere est cor ab elatione conterere; lignum ad ima iactare, eleuatum cor in cognitionem, ut diximus, proprie infirmitatis humiliare; atque illico ferrum in superficiem redit, quia ad usum exercitationis pristinum intelligentie recurrit. Igitur quoniam donum intellectus quod accipitur uix cum tot difficultatibus custoditur, curandum ualde est ne otio torpeat, curandum ne incitationes operis uitio elationis euanescant. Sancti namque uiri minime exsultant, cum cognoscunt que faciunt, sed cum faciunt que cognouerunt; etsi intelligendo largiores congaudent a munere largitoris, merentes tamen considerant debitum operis, ut uidelicet actione persoluant  quod eis prorogatum est in cogitatione. Stultus namque est debitor, qui gaudens pecunias mutuas accepit, et tempus quo reddere debet non attendit. Moderatur autem letitia accipiendi, quando solerti prouidentia etiam constitutum tempus reddendi cogitatur.

Rex autem Syrie pugnabat contra Isrelem; consiliumque iniit cum seruis suis dicens: In loco illo et illo ponamus insidias, et reliqua. Rex Syrie Samariam obsidens, diaboli gestabat typum, qui ante aduentum Saluatoris Iudeorum populum sua obsidione concluserat, cuius seuitie atque occulte insidie, quas humano pretendebat generi ueri Elisei, hoc est, Domini Saluatoris prescientia atque uirtute frustrate sunt. Exercitus regis Assyriorum, qui ad capiendum Eliseum ab ipso missus est, Scribarum et Phariseorum habuerunt typum, qui instinctu diaboli ad persequendum Deum instigati sunt, et per uirtutem eiusdem Domini et Saluatoris nostri iusto iudicio obcecati sunt, et rursum per misericordiam illius pane uerbi Dei  sunt pasti, et aqua scientie refecti. Merito mouet quo modo potuerunt Syri isti ire in Samariam, si tali erant cecitate percussi ut omnino nichil uiderent. Hac aorasia etiam illi percussi sunt qui querebant ostium Loth: hoc enim modo sua calamitate turbati amentes facti sunt, usque dum irent in Samariam, et ulterius prophetam tali modo comprehendere non quesierunt.

XXII. De obsidione Samarie. Iu Reg. uI.---Factum est autem post hec, congregauit Benadab rex Syrie uniuersum exercitum suum, et ascendit, et obsedit Samariam. Facta est autem fames magna in Samaria, et tamdiu obsessa est ciuitas donec uenumdaretur caput asini octoginta argenteis, et quarta pars canistri stercoris columbarum quinque argenteis, etc. Fames Samarie illata inopiam significat uerbi Dei, siue egestatem fidei, per quam diabolus ante aduentum Saluatoris Dei populum concluserat. Caput asini octoginta argenteis uenumdatum significat superbiam que  initium est omnis peccati; per asinum enim, quod immundum est animal, omnia uitia diaboli prefigurasse non dubium est, quorum, ut dictum est, caput est superbia. Hanc reprobi omnes, neglecto decalogo legis, atque ogdoada Euangelii, in qua imago est Dei, in cibum maluerunt sumere quam panem uerbi Dei. Quarta uero pars canistri stercoris columbarum, quod quinque argenteis emptum, in cibum sumere dicitur, hoc figurasse uidetur, quod populus reprobus, relicta cultura Dei, atque quinque corporis sensibus subditus, per idolorum culturam et simulationem uelut quodam fetore peccatorum pasti, diabolo satisfaciebant. Due mulieres, quarum una famis inopia coacta filium suum comedit, reprobam plebem ex Iudeis significasse non dubium est, que omne bonum quod in se originaliter habuit inopia fidei consulta consumpsit. Alia uero que in tale facinus consensum prebere renuit, electam plebem procul dubio figurauit.

 Quatuor ergo uiri erant leprosi iuxta introitum porte, qui dixerunt ad inuicem. Quid hic esse uolumus donec moriamur? et reliqua. Quatuor leprosi qui extra ciuitatem positi futuram Isreli defensionem pronuntiant, illos indicasse uidentur qui ex populo Iudeorum immunditiam peccatorum suorum prius ceteris confessi sunt, et ad tantam peruenire meruerunt gratiam, ut uictum atque fugatum diabolum per uictoriam crucis Christi ceteris annuntiarent. Quinque equi qui in Samaria pre inopia famis tantummodo remansisse dicuntur, carnalem Iudeorum populum sub quinque libris legis derelictum figurasse certum est. Dux ille qui futuram frumenti abundantiam per Eliseum uenturam audiens, credere noluit, Scribarum atque Phariseorum gestauit figuram, qui fertilitatem in Ecclesia diuinitus collatam uidit, et quia credere noluit, ab hac impietate sua mortuus, a fidelibus conculcatus est. Mulier Sunamitis, que ob inopiam famis consultu Elisei de Iudea ad terram Philistiim transiuit, primitiuam  Ecclesiam, que per apostolos ex circumcisione in Christo credidit, presignauit; que Ecclesia ob infidelitatem Iudeorum, atque inopiam uerbi Dei, que illos obtinuit, reuelante sibi diuino Spiritu ad populum gentium transmigrauit: hec enim in fine mundi, postquam plenitudo gentium introierit, ad priorem populum reuertens, predicante Elia, electos ex eadem plebe quasi pristinam paternorum suorum possessionem in proprio iure recipiet, et tunc omnis Isrel saluus fiet . Quod ait Ioiada pontifex sacerdotibus et leuitis in templo, proferens Ioas filium Azarie, quem sex annis, quibus regnauit Athalia, clam nutriebat in templo.

XXIII. De Ioa uncto in regem. Iu Reg. XI---Tertia autem pars uestrum intreat sabbato, et obseruet excubitum domus regis; tertia autem pars sit ad portam Seyr, et tertia pars ad portam que est post habitaculum scutariorum. Custodietis excubitum domus Messa, due uero partes e uobis omnes egredientes sabbato, custodiant excubitum domus Domini circum regem, et uallabitis  eum, habentes arma in manibus uestris, etc. que ibidem dicta uel facta commemorantur, melius intelliguntur, si de locis templi in quibus actum est, latius aliqua replicentur. Templum quidem ipsum, exceptis porticibus, quibus omni ex parte sibi adherentibus circumdabatur, habebat intra parietes: hec est enim mensura prima quam uerba dierum nominant: Sexaginta cubitos longitudinis, uiginti autem latitudinis; cuius omnis ambitus atrio tribus cubitis alto erat circumdatus, habente introitum a parte orientis, cuius in libro Regum ita meminit Scriptura, Et edificauit atrium interius tribus ordinibus lapidum politorum, et uno ordine lignorum cedri: interius uidelicet hoc appellans atrium, eo quod alia circa hoc exteriora sint facta. Porro in uerbis dierum ita: Fecit etiam atrium sacerdotum, et basilicam grandem, et ostia in basilica; que texit ere : atrium uidelicet sacerdotum hoc nominans, quia nimirum ad hoc erat factum, ut ab ingressu templi ceteros arceret, solisque  hoc sacerdotibus licere designaret. Erat autem hoc idem atrium ab australi, ab occidentali et septentrionali parte uicinius muro templi. Porro ad portam Solis, unde et introitum per gradus habebat, in magnam se prolixitatem a templo protendebat: utpote quod in illa sui parte altare holocausti, in illa luteres bis quinos, in quibus hostie lauarentur, in illa mare eneum, in quo intraturi ad ministerium sacerdotes lauarentur, in illa sacerdotum immolantium et psallentium habebat choros leuitarum. Circumdabatur hoc atrium undique uersum a longa ede per maxima in quadrum; cuius interior paries, id est, qui templum a quatuor mundi partibus respiciebat, inferius erat per totum in arcubus constructus, ulterior uero firma soliditate fundatus, et ianuas habens ereas, ut supra dictum memorauimus, et ostia in basilica, que texit ere; que etiam porticibus communita, maximis et opportunis erat discreta cenaculis; et rursus extra hanc edem in gyro altera  simili schemate facta; sed et tertia nichilominus circa illam eodem ordine facta per gyrum, interiora omnia longe lateque circuibat, in hoc tantum a prioribus distans edibus, quod orientalis et septentrionalis eius paries ostia minime habebat, eo quod uterque eorum ad muros pertineret ciuitatis. Hec autem sunt atria de quibus canitur in psalmis, Qui statis in domo Domini, in atriis domus Dei nostri . Et quoniam ipsa domus Domini mediocri loco constructa erat, fiebat ut atria quanto exteriora fuerint, tanto altiores haberent parietes, utpote inferius fundamenta habentes, adeo ut ultima quadringentos in altitudine cubitos haberent, nec tamen equande templi altitudini aliquantulum appropinquarent, quorum omnium in libro Paralipomenon ita generalis fit mentio. Dedit autem Dauid Salomoni filio suo descriptionem porticus, et templi, et cellariorum, et cenaculi, et cubiculorum in adytis, et domus propitiationis, nec non et omnium que cogitauerat atriorum et exedrarum per circuitum in thesauros domus Domini, et in thesauros  sanctorum . Sed et Iosephi scriptura, uel pictura ab antiquis formata, plenius quo sint hec ordine facta distinguit . His uero ita compositis, in sancta sanctorum summi tantum sacerdotis erat semel in anno ingredi, cum sanguine hostiarum; in sanctuario ante oraculum sacerdotes tantum purificati introibant; in atrio interiori sacerdotes omnes et leuite; circa hoc atrium sub diuo, uel si tempestas arcebat, in edibus circumpositis uiri Isrelite ad orandum siue audiendum uerbum Dei conueniebant. In tertio ordine atriorum stabant ad orandum mulieres Isrelitice sub diuo, uel si tempestas non sinebat, proxima circumpositarum edium tecta subibant. Porro in ultimo ordine atriorum gentiles, qui ad orandum forte conuenerant, intrabant, ubi etiam post tempora dispersionis ii qui de gentibus nuper aduenerant Isrelite, septem diebus purificati, sic tandem in interiora sanctorum petebant. Que autem intra atria  uel in atriis erant pauimenta, lapide uario sunt omnia strata. Ita uero ostia in edibus contra inuicem posita erant, ut ii etiam qui in ultimis consistebant templum possent intueri. Erant autem sortes uiginti quatuor et sacerdotum, et leuitarum, et ianitorum, qui per totidem septimanas sibi ex ordine succederent; sabbato noua turma intrante ad officium, et post sabbatum ea que proxima septimana ministrauerat, domum redeunte. Sed hic pontifex proponit necessitatem augendi circa nouum regem exercitus, et eos qui intrandi septimanam habebant, suscepit in ordinem, et illos qui iam suam septimanam ministrando impleuerant, ne abirent, retinuit, qui alios quosque leuitas de cunctis urbibus Iuda simul et principes familiarum Isrel, missis in hoc centurionibus Hierosolymam, congregauerat, ut uerba dierum narrant; quos educturus filius regis tali ratione distinxit, ut omnes qu iimpleuerunt sabbatum et egressuri erant, in duas diuisi partes regem in interioribus atrii locis armati circumstarent; reliqua uero multitudo,  id est, qui non erant de stirpe Leui, exteriores atriorum ianuas contra furorem regine, si quid forte aduersi moliretur, custodirent. Porro qui nuper ad sabbatum uenerant sacerdotes, et leuite, et ianitores, in tres diuisi partes, domum regis, id est, palatium obseruarent, ne uel hoc regina collecto exercitu contra regem defenderent, seruarent et portam habitaculi scutariorum, per quam de templo ad palatium descendebatur, sicut infra dicitur . Duxeruntque regem de domo Domini, et uenerunt per uiam porte scutariorum in palatium et sedit super thronum regium, ubi etiam porta Seyr, et domus Messa, que cum porta scutariorum nominantur, esse uidentur. Scutarios autem tutores regis appellat, testante libro Paralipomenon, qui, cum Roboam scuta erea pro aureis fecisse commemorasset, adiecit, Et tradidit illa principibus scutariorum, qui custodiebant uestibulum palatii . In quo  uidelicet libro distinctius hec cuncta replicantur. Tertia pars uestrum, qui ueniunt ad sabbatum, sacerdotum et leuitarum et ianitorum erit in portis; tertia uero pars ad domum regis, et tertia in porta, que appellatur Fundamenti; omne uero reliquum uulgus sit in atriis domus Domini, nec quisquam alius ingrediatur domum Domini, nisi sacerdotes, et qui ministrant de leuitis, ipsi tantummodo ingrediantur, quia sanctificati sunt, et omne reliquum uulgus obseruet custodias Domini. Leuite autem circumdent regem, habentes singuli arma sua, etc. Quod sequitur de eodem: Produxitque filium regis, et posuit super eum diadema, et testimonium in diademate insigne capitis regium, in testimonio designat decreta legis Dei, quibus quid agere rex debeat, qualiter uiuere, precipitur. Denique in libro uerborum dierum apertius: Et imposuerunt, inquit, ei diadema, dederuntque in manu eius tenendam legem; et magne utique erat salutarisque prudentie, ut per tyrannice impieque regine necem succedente in regnum filio regis legitimi, cum ipso  regni habitu simul disciplina legis Dei seruanda comitetur; et qui se prelatum regendo uideret, ipse se regendum diuinis legibus subdi debere meminisset. Quod instauratum templum Domini tempore prefati regis Ioas dicitur; et non fiebat ratio his hominibus qui accipiebant pecuniam, ut distribuerent eam artificibus, sed in fide tractabant eam, deuotionem ostendit eorum, de quibus sermo est, qui tantum studii in religione habuerunt, ut nullus dubitauerit quin pecuniam Domini sine alicuius fraudis suspicione tractarent, et hanc de erario sublatam fideliter artificibus ad muniendam domum, prout singulis opus esset, offerrent.

Post hec mortuus est, inquit, Eliseus, et sepelierunt eum. Latrunculi uero de Moab uenerunt in terram ipso uidelicet anno. Quidam autem sepelientes hominem, uiderunt latrunculos, et proiecerunt cadauer in sepulcro Elisei; quod ambulauit, cum tetigit ossa Elisei, continuoque reuixit homo, et stetit super pedes suos. Latrunculi  enim Moab figuraliter demones intelligendi sunt, qui ad incestum et omne opus exsecrabile uitiorum stimulis perurgent infelicium mentes. Qui uero mortuum sepeliebant, ii accipiendi sunt, qui, ut apostolus Iacobus ait, impios et peccatores ab errore uie sue assidua exhortatione conuertunt ad tramitem pietatis et castitatis, animas eorum saluantes a perpetua morte, cooperiunt multitudinem peccatorum. Siue aliter: Sepelientes mortuum ac latrunculos fugientes illi merito appellandi sunt, qui pie uiuere uolentes in Christo, fugiunt ac declinant uitia uniuersa atque peccata, quia mortem uidelicet operantur; corporaque in fontem proiiciunt baptismi, in quo secundum Apostolum credentes sepeliuntur cum Christo, ut per communionem corporis et sanguinis eius deinceps possint uiuere cum Christo.

XXIu. De Amasia rege. Iu Reg. XII.---Quod dicitur de Amasia rege Iuda, Ipse percussit Edom in ualle Salinarum decem millia, et apprehendit Petram in prelio uocauitque nomen eius Iectehel. uallis Salinarum  erat, ubi sales faciebant, uel feno uidelicet salsuginis, ut multis in locis deciso, exsiccato et incenso; uel aquis puteorum salis feruefactis, et usque ad salis firmitatem coquendo perductis, uel alio quolibet ordine, quo sal fieri consueuit; in quo etiam loco Ioab duodecim millia Idumeorum percussisse legitur. Nec pretereundum quod pro ualle Salinarum uetus editio quasi nomen regionis Gemela posuit. Petra autem ciuitas est Arabie nobilis in eadem terra Edom, que in libro Numerorum Recem dicitur, et a Syris hodieque sic appellatur. Iectehel uero, quod Amasias uictor ei nomen imposuit, interpretatur Cetus Dei, uel Auxilium Dei, agente eo fideliter, ut perenni inderetur memorie, quod hanc uel cetu populi Dei, uel Deo auxiliante ceperit.

XXu. De Ieroboam rege. Iu Reg. XIu.---Quod dicitur de Ieroboam rege Isrel, Ipse restituit terminos Isrel ab introitu Emath usque ad mare Solitudinis,  Emath que nunc Epiphania dicitur, septentrionalis erat terminus Isrel. Mare autem solitudinis, quod Hebraice dicitur Araba, mare Mortuum designat, quod in longitudine per stadia 580 usque ad Zoaras Arabie, in latitudine per 1150 usque ad uicina Sodomorum protenditur.

XXuI. De colonis in Samariam ductis ab Assyriis. Iu Reg. XuII.---Quod dicitur de his, que in Samariam a rege Assyriorum adducte sunt, nationibus, Et unaqueque gens fabricata est Deum suum, posueruntque eos in fanis excelsis, que fecerat Samaritana gens, et gens in urbibus suis, in quibus habitabant: uiri enim Babylonii fecerunt Sochot Benoth; uiri autem Chuteni fecerunt Nergel, et uiri de Emetha fecerunt Asima, porro Euei fecerunt Nebaaz et Tharha; in libro quidem Locorum legitur quod Benoth et Nergel fuerunt ciuitates, quas construxerunt in regione Iudee Samaritani, qui de Babylonia transierant. Asima quoque oppidum, quod edificauerunt qui ad eam uenerant  de Emath. Nebaaz etiam et Thartha ciuitates, quas Euei in eadem Iudee terra condiderunt. uidetur autem, iuxta consequentiam sermonis, etiam idolorum, quibus he gentes prius in terra sua seruierunt, hic posse intelligi uocabula: quia cum dictum esset, Et unaqueque gens fabricata est deum suum, quasi ad expletionem sententie subiunctum est, uiri enim Babylonii fecerunt Sochot, id est, tabernacula Benoth; et melius, ni fallor, faceret interpres, si Sochot Latine in tabernacula uerteret, et nomen idoli Benoth absolute poneret; et sicut in sequentibus manifeste dicitur: Ii autem qui erant de Sapharuaim, comburebant filios suos igni Adremalech et Anamalech diis Sepharuaim, ubi ostenditur Adremalech et Anamalech idola fuisse urbis Sepharuaim: ita uidetur consequens, ut etiam Nergel Chuthanorum, Asima Emethanorum, Nebaaz et Thartha idola fuerint Eueorum.

 XXuII. De Sennacherib. Iu Reg. XIX.---Anno quarto decimo regis Ezechie ascendit Sennacherib rex Assyriorum super omnes ciuitates Iude munitas, et cepit eas, etc. Historia manifesta est, et interpretatione non indiget. In uerbis autem Rabsacis arrogantia consideranda est, que uelut contraria quedam fortitudo imitatur consuetudinem prophetarum: ut quod illi solent in prologis ponere, Hec dicit Dominus, quo auctoritatem et magnitudinem loquentis ostendant, iste nunc dixerit, Hec dicit rex magnus, rex Assyriorum. Consideremus uerba Rabsacis, ac primum quod dicit: Confidis super baculum arundineum confractum istum, super Aegyptum, falsum est; nulla enim narrat historia quod Ezechias ad Aegyptios miserit, et Pharaonis auxilium postularit. Quodque infert, Si responderis mihi, In Domino Deo nostro confidimus, uerum est; sed rursum iungit mendacium ueritati, quod abstulerit Ezechias excelsa illius et altaria; hoc enim non contra Dominum, sed pro Domino fecerat, ut idololatria et ueteri errore destructo, iuberet Dominum adorare in Hierusalem, ubi erat templum eius. Quodque paucitatem obsessorum  uolens ostendere, equorum duo millia pollicetur, quorum Ezechias ascensores prebere non posset, non de imbecillitate uenit Iudeorum, qui equitandi carebant scientia; sed de obseruatione mandatorum Dei, qui per Moysen super regem preceperat Isrel, Non multiplicabit sibi equos, et uxores plurimas non habebit . Ad id autem quod dixerat, Si responderis mihi, In Domino Deo confidimus, callide prudenterque respondit se non sua uoluntate, sed Domini uenisse preceptis. Et dixit Eliachim et ceteri ad Rabsacen:

Loquere ad seruos tuos Syra lingua, si quid intelligimus, et cetera. Accusatio Rabsacis Ezechie testimonium est, quod captis cunctis urbibus Iudee, in Domino Deo confisus sit, dixeritque ad populum, Nolite timere, nec paueatis regem Assyriorum, et uniuersam multitudinem que est cum eo: multo enim plures nobiscum sunt quam cum illo. Cum illo est brachium  carneum, uobiscum Dominus Deus noster, qui auxiliator est nostri, pugnatque pro nobis. Et confortatus est, inquit, populus huiuscemodi uerbis Ezechie . Unde Rabsaces destruere uult quod ille construxerat, et loquitur ad populum: Non seducat uos Ezechias, et non uobis tribuat fiduciam super Domino Deo . Rursumque adiiciens comminationem et terrorem: Ut comedant, inquit, stercora sua, et bibant urinam pedum suorum uobiscum; per que ostendit famem eos et penuria sitique esse capiendos; simulque illecebram iungi formidini, ut quos terrore non uicerat, repromissionibus et persuasione decipiat dicens:

Facite mecum quod est utile. Ergo sensus est: Facite, inquit, quod uobis prosit et in benedictionem uestram proficiat. Siue hoc dicit: Benedicite regi Assyriorum, et laudate eum ut dominum, confitemini, ut premia consequamini.

Et donec reuertar de Aegypto, siue capta Lobna redeam,  habitare in urbe uestra, et rebus uestris fruimini, postea autem ueniam et transferam uos in terram que similis est terre uestre. Quidam putant terram eis Medie repromitti, que habebat terre Iudee similitudinem tam in situ quam in frugibus. Quodque infert, Ubi est Deus Emath, et Arphath, et Sepharuaim? Numquid liberauerunt Samariam de manu mea? ostendit omnium ciuitatum siue gentium diis seruiisse Samaritas; et quia non erant dii, sed idola, merito cultores uanitatis, ut decebat, esse submersos ostendit. Est autem urbs Celesyrie, que nunc Epiphania dicitur, iuxta Emesan, ut supra monuimus. Arphat urbs Damasci, quam expugnatam a rege Assyriorum etiam Ieremias scribit. Sepharuaim, quod numero plurali libros uel litteras sonat, nomen est locorum, de quibus Assyrii transmigrantes habitauerunt in Samaria, ut in Locorum libris inuenimus. uerum in Isaia hoc quoque uocabulum esse ciuitatis apparet, ubi aperte dicitur, Ubi est  Deus urbis Sepharuaim? Tametsi pluraliter dictum, ut Thebarum, Athenarum. Pro Ana et Aua uetus editio quasi unius urbis nomen Ana et Aua posuit; et quidem in Hebreo ita scriptum est. uerum quia syllaba u, que in medio nominis posita est, coniunctionem apud eos significat, potest etiam ita distingui ut dicatur Ante et Gaue, ut Aquila transtulit, siue Ana et Aua, ut noster uertit interpres.

Tacuitque omnis populus, et non respondit ei quidquam. Siquidem preceptum regis acceperant, ut non responderent. uere iustus Ezechias agebat cuncta fideliter, uniuersa cum consilio; ideo enim iusserat blasphemanti Assyrio non respondere, ne eum ad maiores blasphemias prouocaret. Et ingressus est Eliachim et ceteri cum eo ad Ezechiam scissis uestibus. Perspicua relinquentes, ea tantum, in quibus latens sensus est disseramus. Scindunt uestes, quia Rabsacen audierant blasphemantem. Scindit et ipse rex uestimenta sua, quia peccatorum suorum et populi esse credebat, quod Rabsaces usque ad portas Hierusalem uenerit, et contra Dominum talia sit locutus.  Pro regio ergo cultu obuolutus est sacco, et de palatio ad templum gradiens, Eliachim pontificem, et Sobnam scribam, et seniores de sacerdotibus misit ad Isaiam filium Amos prophetam. In quo regis consideranda est humilitas atque prudentia. Ipse pergit ad templum, principes populi et senes sacerdotum non stolis sacerdotalibus, sed ciliciis coopertos mittit ad Isaiam prophetam filium Amos. Dixerunt, inquit, ad eum: Hec dicit Ezechias, Dies tribulationis, et corruptionis, et blasphemie; dies hec tribulationis nostre, corruptionis Dei, blasphemie hostium. Ponitque similitudinem parturientis mulieris et dolentis, quod uenerunt filii usque ad partum, et uirenon habet parturiens. Hec iuxta litteram peccatis facientibus uidemus, quia cum hostes irruunt, defensores nostri preparantur, sed nullatenus ad preparata conualescunt. Scriptum namque est, Requiescet super eum spiritus consilii et fortitudinis. Que  utraque necessario sibi iuncta sunt, quia neque uirtus sine consilio esse utilis ualet, neque consilium sine uirtute. Quid igitur prosunt qui per consilium preparantur, dum ad prelium per fortitudinem non procedunt? Afflictus igitur atque turbatus Ezechias rex loquitur dicens: Dies tribulationis et blasphemie dies iste; uenerunt filii usque ad partum, et uires non habet parturiens. Filii quippe usque ad partum ueniunt, quando apta consilia usque ad desiderium efficiendi operis procedunt; sed uirtutem non habet parturiens, dum infirmus quisque consilia hec ad utilitatem aliquam per partum operis non perducit. Sequitur.

Si forte audiat Dominus tuus uniuersa uerba Rabsacis, quem misit rex Assyriorum dominus suus. Non enim audemus Dominum omnium nostrum Dominum dicere, quo irascente tanta patimur; sed tuum dicimus Dominum, et hanc habemus ultionis fiduciam, quoniam uiuens Deus blasphematur a cultore idolorum  mortuorum. Cumque uenissent serui regis Ezechie ad Isaiam, preuenit eos Isaias; etiam absentem regem audierat, et dicit quod respondere deberent Domino suo, humilitate mixta fiducia conscientie.

Dicite, inquit, Domino uestro, qui uester est Dominus; meus enim hec dicit Dominus: Noli timere uerba, quibus non tu, sed ego sum blasphematus. Ecce ego mittam ei spiritum, et audiet nuntium, et reuertetur in terram suam, et deiiciam eum gladio in terra sua. Ut duo pariter Ezechias, que optabat, audiret, se de obsidione et periculo liberandum, et inimicum iratumque regem in sua terra esse moriturum. Reuersus autem Rabsaces, inuenit regem Assyriorum expugnantem Lobnam, etc. Pugnasse autem Sennacherib regem Assyriorum contra Aegyptios, et obsedisse Pelusium, iamque exstructis aggeribus urbe capienda, uenisse Thracam regem Aethiopum in auxilium, et una nocte iuxta Hierusalem 185 millia exercitus Assyrii pestilentia corruisse narrat Herodotus, et plenissime Berosus Chaldaice scriptor historie.

 Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, etc. Contra Sennacherib regis blasphemias solida Ezechias arma arripuit, rursumque pergit ad templum, et epistolas expandit coram Domino, audacter Dominum deprecatus, et solum Deum asserit esse uiuentem, per quem idola intelligimus imaginum mortuorum.

Misit autem Isaias ad Ezechiam dicens, Hec dicit Dominus Deus Isrel: Que deprecatus es me super Sennacherib rege Assyriorum, audiui. Iste est sermo quem locutus est Dominus de eo. Spreuit te et subsannauit uirgo filia Sion; post tergum tuum caput mouit filia Hierusalem. Quia tam audacter Ezechias Dominum deprecatus est, nec misit ad Isaiam, ut prius miserat, non ipse propheta pergit ad eum, sed mittit nuntios qui ei dicerent uerbum Dei. Supra Sennacherib, contra quem rogas, Domini ista sententia  est: uirgo filia Sion et filia Hierusalem, que ideo uirgo appellatur et filia, quia cunctis gentibus simulacra adorantibus, hec sola conseruat castitatem religionis Dei et unius diuinitatis cultum. Subsannauit te atque despexit, et que ne ad maiores te blasphemias concitaret, presenti non respondebat, post, te abeunte, mouebit caput suum, certa de ultione, secura de pena, et hec locutus est: Non contra me, sed contra Dominum superbisti, nec ipse per te, sed per seruos tuos, ut maior esset arrogantia blasphemantis; dixisti enim quod in quadrigarum tuarum multitudine ascenderis altitudinem montium, et iuga Libani succideris, cedros atque abietes illius; que uel de cunctis gentibus metaphorice principibusque earum debemus accipere; uel Hierusalem que interpretatur Libanus, ut cedros eius atque abietes ad potentes quosque et optimates, altitudinem uero summitatis illius, saltumque Carmeli referamus ad templum. Quodque infert, Ego fodi et bibi aquam, et exsiccaui uestigia pedis mei, omnes riuos  aggerum, hoc intelligi potest iuxta historiam, quod pro multitudine exercitus omnia fluenta siccauerit, ut puteos sibi fodere sit compulsus: iuxta translationem, quod omnes populos, qui sub aquarum nomine interdum scribuntur, suo uastaret exercitu.

Numquid non audisti que olim fecerim ex diebus antiquis? Ego plasmaui illud, et nunc adduxi. Eruntque in columnam, collium pugnantium ciuitates munite, et qui sedent in eis humiles manu contremuerunt, et confusi sunt. Facti sunt quasi fenum agri, et uirens herba tectorum; que arefacta est antequam ueniret ad maturitatem. Habitaculum et egressum tuum, et uiam tuam ego presciui, et furorem tuum contra me. Insanisti in me, et superbia tua ascendit in aures meas. Hec ex persona Domini contra uerba Assyrii sentienda sunt, quod ad blasphemiam eius sic responderit Dominus. Num ignoras quod hec que fecisti mea feceris uoluntate, et ego hec futura predixerim, ac per te facienda mandauerim. Itaque quod  olim decreueram, hoc expletum est tempore, ut colles, id est, principes, qui inter se pugnabant, et ciuitates munitissime, me contrahente manum meam nec solitum prebente auxilium, eradicarentur, et contremiscerent ac perirent, et compararentur non oliue et uinee fructuosisque arboribus, sed feno et gramini herbisque domatum que frugibus impedimenta sunt, et ante marcescunt quam ad maturitatem perueniant. Itaque sessionem et egressum et introitum tuum ante cognoui, insaniam qua contra me debacchaturus eras, prophetis uaticinantibus sum locutus, per quos olim dicturum esse te noueram: In celum ascendam, super sidera celi ponam thronum meum, eroque similis Altissimo . Itaque furor tuus et superbia tua peruenit in aures meas, et nequaquam te ultra portabo, ut intelligas quod potuisti, non tuis te potuisse uiribus, sed meo arbitrio. Merebantur enim impie gentes et infructuose arbores, ut per te quasi securim et serram meam succiderentur et caderent. Ponam itaque circulum  in naribus tuis, et camum in labiis tuis, ut blasphemantium ora constringam, et nequaquam ultra talia loqui audeas, frenumque iniiciam labiis tuis, quod tuam ferocitatem domet, et te reducat in Assyrios.

Tibi autem, Ezechia, hoc erit signum, Comede hoc anno que repereris, et in anno secundo que sponte nascuntur; porro in anno tertio seminate et metite, plantate uineas et comedite fructum earum. Omnia hec propheta per nuntios ad Ezechiam loquitur; quid Sennacherib dixerit, quid ei Dominus responderit, non ad ipsum sermonem facit, ne forsitan dubitet futura que dicta sunt, et idcirco uel maxime prophete apud populum sermonum suorum habebant fidem, quia non solum de his que multa post secula futura erant, sed etiam que in continenti, et post non grandis temporis spatium essent implenda, memorabant, et quod intra biennium et rex Assyriorum  interiret, et urbi Hierusalem securitas redderetur. Hoc erit signum eorum, que futura pronuntio, quod hoc anno ea comedas que repereris; anno autem secundo que sponte nascuntur, in anno autem tertio, fugato iam Assyrio et obsidione laxata, seminate et metite, plantate uineas et comedite fructus earum: siquidem urbis huius reliquie, que nunc hostili uallantur exercitu, et euasuras esse non credunt, tantam recipient rerum omnium abundantiam ac felicitatem, ut instar arboris, alta radice fundate, pomis densissimis impleantur. Et quodcumque reliquum fuerit de domo Iuda, mittet radicem deorsum, et faciet fructum sursum. Quid hoc loco radicum nomine nisi latentes cogitationes accipimus, que in occulto prodeunt, sed in ostentatione operis per apertum surgunt? Radicem ergo deorsum mittere, est cogitationem bonam in abditis multiplicare. Fructum uero sursum facere, est efficacia operis recta que cogitauit ostendere. Mittit ergo radicem deorsum ut faciat fructum sursum, ac si aperte diceretur: In imis  cogitatio nascitur, ut in summis retributio reddatur. De Hierusalem etenim et de monte Sion egredientur reliquie, et implebunt terram Iudeam non suo merito, sed Dei misericordia, immo zelo quod aduersus impios zelatus est populum suum. Quod autem ad extremum infert: Propter me et propter Dauid seruum meum, illud significat, quod non merito suo, sed Dei clementia conseruentur; immo patris eorum Dauid memoria, in quo admonentur et sue negligentie, et illius fidei atque iustitie, quod in tantum iustitiam diligat Deus, ut etiam posteros hominum sanctorum non suo merito, sed maiorum uirtute tueatur.

Factum est igitur in nocte illa, uenit angelus Domini et percussit castra Assyriorum 185 millia. De hoc quoque in Paralipomenon legitur: Et misit Dominus angelum qui percussit omnem uirum robustum et bellatorem et principem exercitus regis Assyriorum; reuersusque est cum ignominia in terram suam . 185 millia fortissimorum uirorum ab uno  angelo una nocte ceduntur, et absque uulneribus occisorum mors seua discurrit, excludens a corporibus animas, Domini uoluntate; et ipse rex Assyriorum idcirco seruatus est, ut sciret potentiam Dei et blasphemantia ora comprimeret, fieretque testis illius maiestatis quem paulo ante contempserat. De talibus autem rebus agit multa omnipotens Deus per angelos, non ut ipse ab eis discat, sed ut ab illo ipsi per uerbum eius agant aut nuntient sine corporali sono etiam quod uoluerit, ab eo missi ad quos uoluerit, totum ab illo per uerbum illud eius audientes, id est, in eius ueritate inuenientes quid sibi faciendum, quid, quibus, quando, nuntiandum sit. Sed tamen non ex angelis homines, sed ex se ipso sicut angelos, ita homines beatificat; nec aliqua ex aliquo tempore, aut ab angelis, aut ab hominibus cognouit ut nosset, sed futura omnia temporalia, atque in eis etiam quid et quando ab illo petituri fueramus, et quos et de quibus rebus uel exauditurus, uel non  exauditurus esset, sine initio ante presciuit. Uniuersas autem creaturas suas et spiritales et corporales non quia sunt, ideo nouit, sed ideo sunt, quinouit.

Cumque diluculo surrexisset, uidit omnia corpora mortuorum, et frendens abiit, et reuersus est Sennacherib rex Assyriorum, et mansit in Niniue. Cumque adoraret in templo Neesrach deum suum, Adremelech et Sarasar filii eius percusserunt eum gladio, fugeruntque in terram Armeniorum, et regnauit pro eo Asorathan filius eius. Cum enim rex iste reuersus esset Niniuen urbem sedem regni sui, et adoraret in templo Nesrach deum suum, quasi uictoriam de hostibus reportaret, et delubrum idoli sui triumphator gratulabundus ingrederetur, contemptor ueri Dei in fano falsi numinis trucidatur, nec angeli periit gladio quod erat commune cum pluribus, sed parricidio filiorum qui fugerunt in terram Ararath, in qua Scriptura Asorathan filium eius qui regnauit pro eo testatur  misisse habitatores Samarie, ne terra remaneret inculta. Ararath autem regio Armeniorum campestris, per quam Araxis fluuius fluit, incredibilis est ubertatis, ad radices Tauri montis, que usque illuc extenditur. Ergo et arca in qua liberatus est Ne cum liberis suis, cessante diluuio, non ad montes generaliter Armenie delata est, que appellatur Ararath, sed ad montes Tauri altissimos, qui Ararath imminent campis.

XXuIII. De egrotatione Ezechie. Iu Reg. XX.---In diebus illis egrotauit Ezechias usque ad mortem, et uenit ad eum Isaias filius Amos prophetes, dixitque ei: Hec dicit Dominus: Dispone domui tue, morieris enim tu et non uiues. Quem diligit Dominus corripit, castigat omnem filium quem recipit . Ne eleuaretur cor Ezechie post incredibiles triumphos et uictoriam de media capitiuitate, infirmitate corporis uisitatur, et audit se esse moriturum, ut conuersus ad Dominum flectat sententiam eius. Sed nulla que  in hoc mundo hominibus eueniunt, absque omnipotentis Dei occulto consilio fiunt: nam cuncta Deus futura presciens, ante secula decreuit qualiter per secula disponantur. Statutum quippe iam homini est uel quantum hunc mundi prosperitas sequatur, uel quantum unumquemque aduersitas feriat, ne electos eius aut immoderata prosperitas eleuet, aut nimia aduersitas grauet. Statutum quoque est in eterna ueritate quantum in ista uita mortali unusquisque temporaliter uiuat, quia, etsi annos quindecim Ezechie regi ad uitam addidit, omnipotens tamen Deus, cum eum mori permisit, tunc eum presciuit esse moriturum. Qua in re questio oritur quo modo ei per prophetam dicatur: Dispone domui tue, quia morieris tu et non uiues, cui mortis sententia dicta est, sed protinus ad eius lacrymas est addita uita. Sed per prophetam Dominus dixit quo tempore mori ipse debebat, per largitatem uero misericordie illo eum tempore a morte distulit, quo ante secula ipse presciuit. Nec propheta igitur fallax, quia tempus mortis  innotuit, quo uir ille mori merebatur, nec Dominica instituta conuulsa sunt, quia ut largitate Dei anni uite crescerent, hoc quoque ante secula prefixum fuit, atque spatium uite quod inopinate foris est additum, sine augmento prescientie fuit intus statutum.

Conuertitque Ezechias faciem suam ad parietem. Quia ad templum ire non poterat, ad parietem templi iuxta quod Salomon palatium exstruxerat; uel absolute ad parietem, ne lacrymas suas assidentibus sibi ostentare uideretur.

Et ait: Obsecro, Domine, memento, queso, quo modo ambulauerim coram te in ueritate et in corde perfecto, et quod placitum est coram te fecerim. Perfectionem cordis nunc in eo dicit, quod idola destruxerit, templi ualuas aperuerit, serpentem eneum comminuerit, et cetera fecerit que Scriptura libris Regum et Paralipomenon commemorat.

Fleuitque fletu magno, propter promissionem Domini ad Dauid, quam uidebat in sua morte perituram.  Eo enim tempore Ezechias filios non habebat; post tertium enim annum concesse uite, Manassen genuit. Ergo iste omnis est fletus, quia desperauerat Christum de suo semine nasciturum: plerumque enim iusti aliquibus necessitatibus afflicti sua opera coguntur fateri, sed cum eorum dicta iniusti audiunt, hec per elationem potius quam per ueritatem existimant prolata: ex suis enim cordibus uerba iustorum pensant, et dici humiliter posse uera bona non existimant. Sicut enim grauis culpa est sibi hoc hominem arrogare quod non est, sic plerumque culpa nulla est, si humiliter bonum dicat quod est. Unde sepe contingit ut iusti et iniusti habeant uerba similia, sed tamen cor semper longe dissimile: et ex quibus dictis Dominus ab iniustis offenditur, in eisdem quoque a iustis placatur: nam Phariseus ingressus templum dicebat: Ieiuno bis in sabbato, decimas do omnium que possideo, sed iustificatus magis publicanus quam ille exiit . Ezechias quoque rex cum molestia corporis afflictus ad extremitatem uenisset, in  oratione compunctus dixit: Obsecro, Domine, memento quomodo ambulauerim coram te in ueritate et corde perfecto. Nec tamen Dominus hanc confessionem perfectionis eius despexit aut renuit, quem mox in suis precibus exaudiuit. Ecce Phariseus se iustificauit in opere, Ezechias iustum se asseruit etiam in cogitatione; atque unde ille offendit, inde iste Domino placuit. Cur itaque hoc, nisi quia omnipotens Deus singulorum uerba ac cogitationes pensat, et in eius auribus superba non sunt, que humili corde proferuntur?

Et factum est uerbum Domini ad Isaiam dicens: Reuertere et dic Ezechie duci populi mei: Audiui orationem tuam, uidi lacrymas tuas. Ecce ego sanaui te, et die tertio ascendes templum Domini. uocatur quoque Ezechias dux populi et filius Dauid, cuius opera sectabatur: fecerat enim rectum iuxta omnia que fecit. Dauid pater eius; et auditur eius oratio, uidenturque  lacryme quo modo ambulauerat coram Domino in ueritate et corde perfecto, et fleuerat fletu magno et quod placitum est in oculis eius fecerat.

Et addam diebus tuis quindecim annos, sed et de manu regis Assyriorum liberabo te et ciuitatem hanc, et protegam urbem istam propter me et propter Dauid seruum meum. Secundum quasdam causas futurorum moriturus erat Ezechias, cui Deus addidit quindecim annos ad uitam, id utique faciens quod ante constitutionem mundi se facturum esse presciebat, et in sua uoluntate seruabat. Non ergo id fecit quod futurum non erat, hoc enim magis erat futurum quod se facturum esse presciebat: tamen illi anni additi non recte dicerentur, nisi ad aliquid adderentur, quod se aliter in aliis causis habuerat. Secundum aliquas igitur causas inferiores iam uitam finierat; secundum illas autem que sunt in uoluntate et prescientia Dei, qui ex eternitate nouerat quid illo tempore facturus erat, et hoc uere futurum erat, tunc erat finiturus uitam quando finiuit uitam; quia etsi oranti concessum  est, etiam sic eum oraturum ut tali orationi concedi oporteret, ille utique presciebat cuius prescientia falli non poterat, et ideo quod presciebat, necessario futurum erat. Quindecim anni Ezechie regi, miserante Deo, protelati ad uitam sunt ei, mystice figurantes quia quicumque utriusque Testamenti plenitudinem custodiunt, eterne salutis premium consequuntur, ac per legis consummationem et Euangelii plenitudinem ad uite eterne transeunt beatitudinem.

Dixitque Isaias: Afferte mihi massam ficorum: quam cum attulissent et posuissent super ulcus eius, sanatum est. Ac per hoc non spernendam esse medicinam que usu constet et experimento, quia et hanc fecerit Deus. Posthec ait Isaias: Hoc erit signum a Domino, quod facturus sit Dominus sermonem quem locutus est. uis ut ascendat umbra decem lineis, an reuertatur totidem gradibus? Et ait Ezechias: Facile est umbram crescere decem lineis; nec hoc uolo ut fiat, sed  ut reuertatur retrorsum decem gradibus. Inuocauit itaque Isaias propheta Dominum, et reduxit umbram per lineas quibus iam descenderat in horologio Achaz decem gradibus. Idem nomen graduum quod et linearum significat, id est, distinctionem horarum, quas duodecim per diem in horologio notare solemus. Ita erant exstructi gradus arte mechanica, ut per singulos umbra descendens, horarum spatia terminaret. Erat autem hora die decima, quando hec regi loquebatur. uis ergo, inquit, ut ascendat umbra decem lineis procedente sole super terram per boreales plagas usque ad orientem, quod subtus terram quotidiana consuetudine cursus sui erat facturus; an ut reuertatur umbra totidem gradibus conuersa retrorsum, sole ipso quoque per australem plagam ad orientem regresso? At rex: Facile est, inquit, umbram crescere decem lineis; nec hoc uolo ut fiat, sed ut reuertatur retrorsum decem gradibus. uidit namque quia maioris miraculi esse poterat, si sol contrarium suo mori  cursum ageret, quam si consueto processu incedens, tametsi multo altius, id est, supra terras elatus ad orientem, quasi secundi diei mane nulla interueniente nocte facturus aduolaret. Nam et hoc qui in insula Thyle, que ultra Britanniam est, in ultimis Scytharum finibus degunt, omni estate diebus aliquot fieri uident; quia sol cetero orbi in occasu et sub terra positus, nichilo minus tota nocte supra terrum appareat, et quo modo aperte occidens ad orientem humilis redeat manifeste uideatur, donec tempore opportuno denuo toto orbi communi exortu reddatur: sicut et ueterum historie et nostri homines eui, qui illis de partibus adueniunt abundantissime produnt. Numquam autem ii qui interiora austri incolunt, uidere solem per meridianas plagas queunt ad orientem ab occasu redire. Ut manifestiorem enim sensum legentibus faceret, quod signum et presentis temporis et futuri typus erat, ut quo modo sol reuertebatur ad exordium sui, ita et Ezechie uita addita  annos redderet, nobis quoque in hebdomade et ogdoade uiuentibus, per resurrectionem Christi uite spatia protelentur. uel certe decem gradus in descensu solis temporum ordines sunt, per quos umbra figurarum Christi descenderat, et per quos iterum Sol iustitie Christus per resurrectionem ascendit.

Primus itaque gradus descensionis in angelis fuit, in quo antiquis patribus apparere dignatus est, quia magni consilii nuntius erat; denique et ad Iacob sic loquitur: Et dixit, inquit, angelus Dei: Ego sum Deus cui unxisti titulum et uouisti uotum , ut et angelum et Deum ostenderet. Secundus gradus descensionis in patriarchis fuit, quia in omnibus, ut Apostolus ait, ipse est operatus. Tertius in legis datione, quia et in lege ipse locutus est. Quartus gradus in Iesu Naue, qui populum in terram repromissionis introduxit. Quintus in iudicibus, quia eumdem populum per eos ipse regebat. Sextus in regibus Iudeorum, quia in eis ipse regnabat. Septimus in prophetis, quia per eos est nuntiatus. Octauus in pontificibus,  quia ipse summus Sacerdos est Patris. Nonus in homine. Decimus in passione. Per hos enim gradus decem, quos ipse per umbram legis Christus descendit, ac rursus post resurrectionem suam Sol iustitie Christus per eosdem gradus ascendit in celum, et omnem illam umbram legis ueritatis radiis illustrauit, obscura reuelans, clausa reserans, et omnia recta denudans.

In tempore illo misit Marodachaladan rex Babylonis litteras et munera ad Ezechiam; audierat enim quod egrotasset. In tempore illo, hoc est, in eodem anno quo hec gesta sunt que superius narrantur, misit Marodochaladan rex Babylonis libros et munera ad Ezechiam, quia apud eos astrorum obseruantia est, stellarumque cursus longo usu et exercitatione cognitus, quod et in Dei natiuitate monstratur. Intellexerunt solem reuersum, diei spatia du licata, seruire ei quem solum Deum putabant. Cumque causas huius miraculi rationemque perquirerent, fama per  omnes gentes uolitante, didicerunt propter egrotationem regis Iude etiam cursum signi clarissimi commutatum. Quod etiam liber Paralipomenon plenissime testatur dicens: Ipse est Ezechias, qui fecit in omnibus suis prospere que uoluit; attamen in legatione principum Babylonis qui missi fuerunt ad eum, ut interrogarent de portento quod acciderat super terram, reliquit eum Deus, ut tentaretur, et nota fierent omnia que erant in corde eius . Idcirco autem tentationi relictus est, quia post tantam uictoriam et solis regressum et congratulationem regni potentissimi, cor illius clatum est. Denique in eodem uolumine scribitur: Multi deferebant hostias et sacrificia Domino in Hierusalem, et munera Ezechie regi Iude, et exaltatus est coram cunctis gentibus. In diebus illis egrotauit usque ad mortem, et orauit Dominum, et exaudiuit eum, et dedit ei signum; sed non iuxta beneficia que acceperat retribuit, quia exaltatum est cor eius, et facta est contra eum ira, et contra Iudam et Hierusalem . Rursumque Scriptura sancta  elationem cordis eius dicit penitentia mitigatam inferens: Humiliatus est postea, eo quod exaltatum esset cor eius, tam ipse quam habitatores Hierusalem; et idcirco non uenit super eos ira Domini. In diebus illis Ezechias letatus est in aduentu legatorum Marodachaladan, quem patrem fuisse Nabuchodonosor Hebrei autumant, et in oblatione munerum et congratulatione sanitatis sue.

XXIX. De Ezechie opibus per iactationem ostentatis. Iu Reg. XX.---Ostenditque eis domum aromatum suorum, et thesauros argenti et auri, et odoramentorum et unguenti optimi, et omnes thesauros uasorum suorum; non fuit res quam non ostenderit eis in domo sua et in omni potestate sua. Unde iram Dei iustissime merebatur, quod non solum thesauros suos atque palatii, sed et templi ostenderet; quod certe fuit potestas eius de cuius ualuis aureas laminas ante antulerat.

 Introiuit autem Isaias propheta ad regem Ezechiam. Rursumque post corporis sanitatem et signi magnitudinem offerri cernimus aliam occasionem superbie, quam ut prudens et Dei cultor uitare debuerat, nec monstrare alienigenis diuitias suas, quas Deo tribuente possederat, ex quo iuxta legis tropologiam discimus non mittendas margaritas ante porcos, nec dandum sanctum canibus : qui enim fidelis est spiritu abscondit negotia, et quicumque hoc non fecerit, omnis uirtus illius eneruatur, periitque posteritas; et amisso uirili robore, in muliebrem redigitur mollitudinem.

Ingreditur ergo Isaias ad regem; et quasi nescius sciscitatur: Quid dixerunt uiri isti? et unde uenerunt? Duo interrogat: quid locuti sunt, et unde uenerunt. Ille ad unum respondit, altero pretermisso:

De terra longinqua uenerunt ad me, de Babylone, quod quanto terra longior sit unde uenerunt, tanto iste rex gloriosior propter quem uenerunt. Et uenerunt,  inquit, ad me, quod debuerat dicere: uenerunt ad glorificandum Deum, pro signi magnitudine de Babylone, que urbs in toto orbe potentissima est. Rursumque Isaias, Quid, inquit, uiderunt in domo tua? Et ille respondit ex parte uerum, quod omnia uiderint in domo illius; nec fuerit res quam non ostenderit eis in thesauris suis; sed alterum tacuit, de quo uerebatur offensam, quod ostenderit ei cuncta que habuerit in potestate sua, haud dubium quin et templi supellectilem. Propter que Isaias Dei sermone profert sententiam:

Audi uerbum Domini exercituum: ueniet tempus quando omnia hec que in domo tua sunt, et non tua, sed patrum tuorum labore quesita, in Babylonem transferantur, et de semine tuo fiant eunuchi in aula regis. Ex quo Hebrei uolunt Danielem. Ananiam, Misahelem et Azariam, qui fuerunt de regio semine, factos esse eunuchos; quos in ministerio fuisse Nabuchodonosor non dubium est. Eunuchos enim, id est, abscissos, non negamus aliquos fuisse de semine regio  in palatio regis Babylonis, iuxta prophetiam beati Isaie. Daniel et socios eius credendum nullo modo est; quod si essent, de pulchritudine corporis et aspectu illorum non timeret dux ille, qui eos adhuc pueros erudiebat, quia species faciei solet deperire in pueris abscissis. Fuit autem consuetudo et apud antiquos, eunuchos uocare cubicularios et custodes palatii, qui uxores habebant, et abscissi corpore non fuerunt.

Dixitque Ezechias, Bonum uerbum Domini quod locutus est; fiat tantum pax in diebus meis. In quo ab Hebreis reprehenditur, cur non sit imitatus bonitatem Moysis, qui locutus est ad Deum: Aut dimitte eis hanc noxam, aut si non facies, dele me de libro quem scripsisti . Quid hoc loco prophete sententia contra Ezechiam regem, nisi arrogantium hypocritarum cogitationes suas in exquirenda hominum admiratione significat? Per omne enim quod hypocrite faciunt, occultis cogitationibus laudes hominum  requirunt. Operaturi quippe laudes suas cogitant; laudati autem secum taciti in cogitationibus uersant, gaudent se precibus in humana ueste actione claruisse. Cumque inflati fauoribus apud semetipsos intumescunt, sepe mirantur taciti etiam ipsi quod sunt, uideri quotidie semetipsis altiores cupiunt, ac miris inuentionibus in opere excrescunt: quia sicut uirtutes omne uitium eneruant, sic arrogantia roborat: cogit namque mentem iuuenescere, et contra uires ualere: quia et quod negat uigor ualetudinis, imperat amor laudis. Unde et factis suis, ut diximus, arbitros inquirunt; si uero operi testes deesse contingat, narrant ipsi que gesserint. Cumque efferri fauoribus ceperint, sepe eisdem operibus suis, que egisse se referunt, mentiendo aliquid adiungunt. Cum uero et uera dicunt, hec dicendo aliena faciunt, quia quesitis remunerati fauoribus, a uera et intima retributione uacant. In eo enim quod bona sua patefaciunt, ostendunt malignis spiritibus quasi insidiantibus  hostibus, unde predentur. Horum ergo uitam illa cunctis notissima Ezechie culpa figurauit, qui postquam una prece et sub unius noctis spatio centum octoginta quinque millia hostium, angelo feriente prostrauit, postquam occasui proximum, ad altiora celi spatia solem reduxit, postquam uitam propinquante iam termino coarctatam in tempora longiora protelauit, susceptis Babylonici regis nuntiis bona omnia que possidebat ostendit; sed prophete protinus uocem audiuit: Ecce dies ueniunt, et auferentur omnia que in domo tua sunt in Babylonem, et non relinquetur quidquam, dicit Dominus. Sic nimirum hypocrite, postquam magnis uirtutibus excrescunt, quia cauere malignorum spirituum insidias negligunt, et celari in eisdem uirtutibus nolunt, bona sua ostendendo, hostium faciunt; et prodentes subito amittunt quidquid diutius studentes operantur. Hinc per Psalmistam dicitur: Tradidit in captiuitatem uirtutes eorum, et pulchritudines eorum in manus inimici . uirtus quippe et pulchritudo  arrogantium inimici manibus traditur, quia omne bonum, quod per concupiscentiam laudum ostenditur, occulti aduersarii uiribus mancipatur. Hostes namque ad rapinam prouocant, qui suas eorum notitie diuitias denudant: quousque enim ab eterne patrie securitate disiungimur, in latronum insidiantium iter ambulamus. Qui ergo in itinere depredari formidat, abscondat necesse est bona que portat. O miseri, qui affectantes laudes hominum, in semetipsis dissipant fructus laborum! Cumque se ostendere alienis oculis appetunt, damnant quod agunt. Quos nimirum maligni spiritus, cum ad iactantiam prouocant, eorum, sicut diximus, opera captiuantes denudant. Hinc est enim quod per Euangelium ueritas dicit: Nesciat sinistra tua quid faciat dextera tua, ut sit eleemosyna tua in abscondito, et Pater tuus qui uidet in abscondito reddet tibi. Hinc est quod de electorum Ecclesia per Psalmistam dicitur: Omnis gloria eius filie regis ab intus . Hinc Paulus ait:  Gloria nostra hec est, testimonium conscientie nostre . Filia quippe regum Ecclesia, que in bono est opere spiritalium principum predicatione generata, gloriam intus habet, quia hoc quod agit in ostentationis iactantia non habet. Gloriam suam Paulus testimonium conscientie memorat, quia dum fauores oris alieni non appetit, uite sue gaudia extra semetipsum ponere ignorat. Occultanda sunt ergo que agimus, ne hec in huius uite itinere incaute portantes latrocinantium spirituum incursione perdamus.

XXX. De Manasse rege. Iu Reg. XXI.---Duodecim annorum erat Manasses cum regnare cepisset, et quinquaginta quinque annis regnauit in Hierusalem, fecitque malum in conspectu Domini iuxta idola gentium, quas deleuit Dominus a facie filiorum Isrel; conuersusque est et edificauit excelsa que dissipauerat Ezechias pater eius; et erexit aras Baal et fecit lucos, sicut fecerat Achab rex Isrel, et adorauit omnem militiam celi et  coluit eam, et exstruxit aras in domo Domini, de qua dixit Dominus: In Hierusalem ponam nomen meum; et exstruxit altaria uniuerse militie celi in duobus atriis templi, et transduxit filium suum per ignem, et ariolatus est, et obseruauit auguria; et fecit pythones, et aruspices multiplicauit, ut faceret malum coram Domino et irritaret eum. Hec ergo omnia, id est, siue auguratio, siue auspicium, siue quelibet immolatio, siue etiam sortitio, aut quicumque motus auium uel pecudum, et inspectio quecumque fibrarum, aut aliquid quod de futuris uideatur ostendere, in operatione demonum fieri non dubito, diligentium uel auium uel pecudum, uel fibrarum motus aut sortium secundum ea signa que docuerunt iidem demones obseruari ab his quibus artis huius scientiam tradiderunt; a quibus omnibus is qui homo Dei est, et in portione Dei numeratus, penitus debet esse alienus; nec aliquid in his habere commune, que occultis machinis demones operantur, ne forte rursus per  hec demonibus societur, atque eorum spiritu et uirtute repleatur, et ad idolorum cultum denuo reparetur.

XXXI. De Iosia rege. Iu Reg. XXI.---Post aliquanta dicitur quod miserit Iosias nuntios ad Oldam prophetissam uxorem Sellum, que habitabat in Hierusalem in secunda, propter librum legis diuine qui inuentus fuerat. Quid sit hoc quod dicit quod habitauerit in secunda, in superiori parte libri huius scribitur de rege Ezechia: Aedificauit quoque omnem murum qui fuerat dissipatus, et exstruxit turres, et forinsecus alterum murum . Meminit huius loci et Sophonias dicens: uox clamoris ad portam piscium et ululatus a secunda ; pro qua uetus editio quasi propitium nomen loci transtulit in Masana. Masana quippe interpretatur Secunda. Quod ergo dicitur hec prophetissa habitasse in secunda, in secundi muri parte intelligere debemus.

Regi autem Iuda qui misit uos, ut consuleretis Dominum sic dicetis: Hec dicit Dominus Deus Isrel:  Pro eo quod audisti uerba uoluminis huius, et perterritum est cor tuum, et humiliatus es coram Domino auditis sermonibus contra locum istum et habitatores eius, quod uidelicet fierent in stuporem et maledictum, et scidisti uestimenta tua, et fleuisti coram me, et ego audiui, dicit Dominus, idcirco colligam te ad patres tuos, et colligeris in sepulcrum tuum in pace, ut non uideant oculi tui omnia mala que adducturus sum super locum istum. Territus iste Dei comminationibus fleuerat, et sua uestimenta consciderat, et fit omnium malorum futurorum de preparata morte securus, quod ita requieturus esset in pace, ut illa omnia non uideret. Ibi ergo sunt spiritus defunctorum, ubi non uident quecumque aguntur aut eueniunt in ista uita hominum. Quo modo ergo uident tumulos suos aut corpora sua, utrum abiecta iaceant an sepulta? Quo modo intersunt miserie uiuorum, cum uel sua ipsi mala patiantur si talia merita contraxerunt; uel in pace requiescant, sicut huic Iosie promissum est,  ubi mala ulla nec patiendo sustineant: liberati ab omnibus malis, que patiendo et compatiendo, cum hic uiuerent, sustinebant. Dixerit aliquis: Si nulla est mortuis cura de uiuis, quo modo ille diues qui apud inferos torquebatur rogabat Abraham patrem ut mittat Lazarum ad quinque fratres suos nondum mortuos, et agat cum eis, ne ueniant et ipsi in eumdem tormentorum locum. Sed numquid quia hoc ille diues dixit, ideo quid fratres agerent uel quid paterentur illo tempore sciuit. Ita illi fuit cura de uiuis, quamuis quid agerent omnino nesciret, quemadmodum est nobis cura de mortuis, quamuis quid agant utique nesciamus: nam si nichil de mortuis curaremus, non utique pro illis Deo supplicaremus. Denique Abraham nec Lazarum misit, et Moysem et prophetas hic eos habere respondit, quos audire deberent, ut ad illa supplicia non uenirent. Ubi rursus occurrit quo modo, quid ageretur, Abraham pater  ipse sciebat, ubi sciebat esse Moysem et prophetas, id est, libros eorum quibus homines obediendo tormenta infernalia uitarent. Denique nouerat diuitem illum in deliciis, pauperem uero Lazarum in laboribus uixisse; nam et hoc illi ait: Memento, fili, quia recepisti bona in uita tua, Lazarus autem mala . Sciebat ergo hec que utique apud uiuos gesta fuerant; uerum non cum agerentur in uiuis, sed cum eis mortuis potuit, Lazaro indicante, cognoscere, ne falsum sit quod ait propheta: Abraham nesciuit nos. Proinde fatendum est nescire quidem mortuos quid hic agetur, sed dum agitur; postea uero audire ab eis qui hinc ad eos moriendo pergunt, non quidem omnia, sed que sinuntur indicare, et illa tantum meminisse que illos, quibus hec indicant, oportet audire. Possunt et ab angelis, qui rebus que aguntur hic presto sunt, audire aliquid mortui, quod unumquemque illorum audire debere iudicat, cui cuncta subiecta sunt: nisi enim essent angeli, qui possent interesse et uiuorum et mortuorum locis,  non dixisset Dominus iehsu: Contigit autem mori inopem illum et afferri ab angelis in sinum Abrahe. Nunc ergo hic, nunc hi illic esse potuerunt, qui hinc illum, quem Deus uoluit, abstulerunt. Possunt etiam spiritus mortuorum aliqua que hic agantur, que necessarium sit eos nosse, non solum presentia uel preterita, uerum etiam futura, spiritu Dei reuelante, cognoscere; sicut non omnes homines, sed prophete dum hic uiuerent cognoscebant, nec ipsi omnia, sed que illis esse reuelanda Dei prouidentia iudicabat. Mitti quoque ad uiuos aliquos ex mortuis, sicut econtrario Paulus ex uiuis in paradisum raptus est, diuina Scriptura testatur: nam Samuel propheta defunctus uiuo regi Sauli etiam futurum predixit; quamuis nonnulli non ipsum fuisse, qui potuisset magicis artibus euocari, sed aliquem spiritum tam malis operibus congruentem, illius existiment similitudinem figurasse. Hec per excessum idcirco protulimus, ut nouerint homines eternam ueritatem querere, qui uolunt saluari, a quo creati sumus, in  quo uiuimus, per quem mouemur et sumus; animas autem sanctas, sanctas eas credamus esse, et non humanis miseriis interesse, sicut dicit Isaias ad Deum qui erat filius Abrahe: Tu, Domine, pater noster es; Abraham nesciuit nos, et Isrel non cognouit nos. Posthec sequitur historia de gestis Iosie, ita dicens:

Contaminauit quoque Tophet, quod est in conualle filii Ennom, ut nemo consecraret filium suum aut filiam per ignem Moloch. Frequens est in Scripturis horum mentio locorum, maxime in libro Regum et Ieremie prophete. Est autem uallis Ennom siue filii Ennom iuxta murum Hierusalem contra orientem, in qua nemus pulcherrimum Sile fontibus irrigatur. Tophet autem erat locus in eadem conualle iuxta piscinam fullonis, cuius meminit Scriptura, iuxta agrum Acheldemach qui usque hodie monstratur ad australem plagam montis Sion. Solebant autem in Tophet, quia locus erat amenissimus, unde hodieque hortorum  prebet delicias, ara posita sacrificare demonibus, nefandoque rogo suos consecrare liberos siue holocaustum offerre, sicut in libro uerborum dierum de Achaz rege scriptum est: Ipse est qui adoleuit incensum in ualle Bennenom, et lustrauit filios suos in igne Bennenom : siquidem filium Eunom significat. uallis autem Ennom Hebraice dicitur Gehennom, cuius nomine in nouo Testamento pena inferorum gehenna cognominatur: quia nimirum sicut in conualle Ennom qui idolis seruierunt, in ea prophetis attestantibus perierunt, ita peccatores ex his que peccauerunt, eterna damnatione puniuntur. Denique Ieremias cum referret sibi precepisse Dominum, ac dixisse ad uallem filii Ennom que est iuxta introitum porte fictilis, paulo post dicit: Et non uocabitur locus iste amplius Tophet et uallis filii Ennom, sed uallis occisionis; et dissipabo consilium Iuda et Hierusalem in loco isto, et subuertam  eos gladio . Isaias quoque manifestissime Tophet infernum appellat, qui cum perpetuum diaboli interitum sub nomine Assur describeret, dicens: A uoce enim Domini pauebit Assur uirga percussus, et erit transitus uirge fundatus, quam requiescere faciet Dominus super eum; statim quomodo et ubi esset periturus subdidit dicens: Preparata enim ab heri Tophet a rege, preparata, profunda et dilatata : pulchre ait dilatata, quia Tophet dicitur Latitudo. Nutrimenti, inquit, eius ignis et ligna multa flatus Domini sicut torrens sulphuris succendens eam . Contaminauit autem Iosias Tophet, uel ossa mortuorum ibi, sicut in sequentibus de aliis idolorum locis fecisse legitur, uel alia quelibet immunda dispergens, quatenus abominationi potius quam delectation aptus omnibus, qui aspicerent, locus appareret. Quod sequitur de eodem rege Iosia: Abstulit quoque equos quos dederant reges Iuda soli in introitu templi Domini; et paulo post: Currus autem solis combussit igni, ostendit omnium gentium idololatrarum superstitioni  Iudeos eo tempore fuisse mancipatos, ita ut in uenerationem solis, quem more gentilium Deum esse credebant, simulacro eius quod fecerant currus equosque subdiderint, et hoc in atriis templi Domini: sic enim solent gentiles pingere uel facere simulacrum solis, ut puerum imberbem in curru ponentes, equos eidem quasi curru celum petentes subiugent. Cui propterea pueri aptant imaginem, quia sol uelut quotidie nouo ortu natus nullum per secula senium incidit. Ut autem eidem currus et equos tribuant, de miraculo sumptum Elie prophete, quia curru igneo et equis igneis est raptus ad celum, Ioannes Constantinopolitanus episcopus estimat: quia enim Grece helios dicitur sol, sicut etiam Sedulius cum de Elie ascensu caneret, ostendit dicens:

Quam bene fulminei prelucens semita celi,
Conuenit Elie, meritoque et nomine fulgens!
Hac ope dignus erat:
 nam si sermonis huius una per accentum mutaretur littera, sol est; audientes Greci ab Isrelitis, quos diuinas litteras habere fama prodebat, predicari, quod Elias curru igneo et equis sit igneis ad celestia translatus, uel certe hoc ipsum inter alia depictum in pariete uidentes, crediderunt uicinia decepti nominis, solis hic transitum per celos esse designatum; et miraculum diuinitus factum, commutarunt in argumentum erroris humana stultitia commendatum; quos imitati ipsi Iudei satagerunt ne in aliquo gentilium stultissimis minus parerent stulti. Quod paulo post de eodem rege dicitur:

Excelsa quoque que erant in Hierusalem ad dextram partem montis offensionis, que edificauerat rex Salomon Astaroth idolo Sidoniorum et Chamos offensioni Moab, et Melcho abominationi filiorum Ammon, polluit rex et contriuit statuas, et succidit lucos, repleuitque loca eorum ossibus mortuorum. Luce est clarius  quod excelsa nominare solet Scriptura loca in collibus posita frondentibus, in quibus uel demonibus immolabant, uel etiam Domino, locorum amenitate allecti, contra interdictum relicto altari, quod erat in templo, hostias offerebant. Unde sepius in hoc libro de regibus qui minus perfecte iusti fuere, dicitur: uerumtamen excelsa non abstulit. Montem autem offensionis montem idoli dicit, quia nimirum consuetudinis est Scripturarum offensionem idola nuncupare, quia uel in illis offenditur Deus, uel offensionem et ruinam suis afferunt cultoribus: sicut in hac ipsa sententia subsequenter intimatur, dum dicitur: Quod edificauerat Salomon rex Isrel Astaroth idolo Sidoniorum, et Chamos offensioni Moab, et montem abominationi filiorum Ammon. Ubi quoque, ni fallor, palam ostenditur, quod utinam non ostenderetur! quia uidelicet Salomon de admisso idololatrie scelere numquam perfecte penituit. Nam si fructus penitentie dignos faceret, satageret ante  omnia ut idola que edificauerat de ciuitate sancta tollerentur, et non in scandalum stultorum, que ipse, cum fuisset sapientissimus, erronee fecerat, quasi sapienter ac recte facta reliquisset. Meminit supra et huius loci Scriptura dicens: Tunc edificauit Salomon fanum Chamos idolo Moab in monte qui est contra Hierusalem, et Moloch idolo filiorum Ammon. Nec uideri debet contrarium quod ibi mons in quo facta sunt hec idola contra Hierusalem, hic in Hierusalem esse positus asseritur; nimirum in tanta erat urbis uicinia positus, ut ad ipsam pertinere, et ad ipsam quoque sordibus, que in eo congerebantur, attingere uideretur.

XXXII. De Nabuchdonosor. Iu Reg. XXIu.---Quod referens de Nabuchodonosor, quia transtulerit omnem Hierusalem, et uniuersos principes, et omnes fortes exercitus decem millia in captiuitatem, addidit Scriptura dicens: Et omnem artificem et inclusorem; hoc est quod supra eidem populo Isrel Philisthim regnantes fecisse narrantur cum dicitur: Porro faber terrarius non inueniebatur in omni terra Isrel: cauerant  enim Philisthim, ne forte facerent Hebrei gladium aut lanceam : sicut enim tunc illi cauerunt ne haberent fabros ferrarios Hebrei qui arma ad repugnandum facerent, ita nunc Chaldei, destructa Hierusalem et uastata omni terra repromissionis, satagerunt ut nullus in ea remaneret artifex, nullus clusor, qui uel fedata urbis menia componere uel possit resarcire disrupta: quin potius quidquid apud gentem exterminatam artis inuenerant, totum Babyloniam transferunt, ut uel ad nichilum ualeat ultra, uel illius ciuitatis utilitatibus proficiat: cuius tam deflende historie, que multum negligentie nostri temporis congruit, non opinor allegoriam esse reticendam. Constat namque quia Ierusalem et terra Isrel ciuitatem Christi, id est, Ecclesiam sanctam; Babylon autem et Chaldei siue Philistei, ciuitatem diaboli, id est, omnem malignorum spirituum siue hominum siue angelorum multitudinem designant. Seruitque Isrel Philisteis siue Chaldeis, cum  fideles quique nomine tenus in Ecclesia consistentes, ab immundis uel spiritibus uel hominibus decepti, aut auaritie, aut luxurie, aut alteri cuilibet peccato mentis colla submittunt. Abducit autem Nabuchodonosor Ierusalem et uniuersos principes fortesque exercitus decem millia in captiuitatem, cum eis et magistros populorum et eos qui inuincibili animo Domino seruire, ac decalogum legis fideliter in Dei ac proximi uidebantur amore conseruare, cum subito siue illecebris mundi seu aduersitatibus subacti, aut maioribus se polluunt facinoribus, aut certe in heresim declinando aperte apostasie notam incidunt. Arma uero quibus contra diabolum repugnantes, libertatem a Deo nobis donatam defendamus, que sunt alia nisi eloquia Scripturarum, in quibus et ipsius Domini et sanctorum eius exemplis quo ordine bella uitiorum superari debeant, luce clarius discimus. Sed Philistei filios Isrel fabris armorum priuant,  cum maligni spiritus animos fidelium a meditatione sacre lectionis secularia illis negotia inferendo retardant: ne uel ipsi per huius exercitium resistendi fiduciam sumant, uel aliquos forte, qui legere nesciunt ad resistendum uitiis exhortando aut corripiendo accendant. Tollunt fabros armorum, cum eos qui sacra eloquia norunt in tantum sceleribus obruunt, ut dicere bona que didicerant prorsus erubescant. Transferunt omnem artificem et clusorem in Babyloniam de Ierusalem, cum eos qui multifaria uirtutum operatione pluribus prodesse, et ciuitatem Dei contra irruptiones tentationum munire solebant, a proposito deflectunt, atque ingenium, quod tuitioni sancte Ecclesie impendere debuerant, ad uoluntatem potius regis uitiorum dispensare compellunt. Quod si clusorem hoc loco non ostiorum siue murorum, sed auri potius gemmarumque intelligere uoluerimus, ad unum profecto eumdemque spiritalis expositio finem respicit. Dictum quippe est de sapientia, quia aurum  est, et multitudo gemmarum, atque ideo clusores horum non alios aptius, quam doctores intelligere ualemus, qui quamdiu recte uiuunt ac docent, in ornatum sancte ciuitatis industriam sue artis impendunt. At si forte errauerint, quid nisi a rege Chaldeorum captiui Babyloniam transferuntur? Artificem et clusorem ab Ierosolymis transmigrare Babyloniam, est talentum uerbi celitus acceptum in terram defodiri, id est, sapientiam spiritalem ad peccatorum opera conuerti.

Posthec infert Scriptura quod fugientem regem Sedechiam ab exercitu Chaldeorum apprehensum, duxerunt ad regem Babylonis in Reblatha, qui locutus est cum eo iudicium: filios autem Sedechie occidit coram eo, et oculos eius effodit, uinxitque eum catenis, et abduxit in Babylonem. Dum sacra Scriptura Sedechie captiuitatem narrat, ordinem captiuitatis interne denuntiat. Rex quippe Babylonis est antiquus hostis, possessor intime confusionis, qui prius filios ante intuentis oculos trucidat, quia sepe sic bona opera interficit, ut hec se amittere ipse, qui captus  est dolens cernat: nam gemit plerumque animus, et tamen carnis sue delectationibus uictus, bona, que genuit, amans perdit, ea que patitur damna considerat, nec tamen uirtutis brachium contra regem Babylonis leuat. Sed dum uidens nequitie perpetratione percutitur, ad hoc quandoque peccato superducitur, ut ipso quoque rationis lumine priuetur. Unde Babylonis rex exstinctis prius filiis, Sedechie oculos eruit, quia malignus spiritus, subductis prius bonis operibus, postea intelligentie lumen tollit. Quod recte Sedechias in Reblatha patitur. Reblatha quippe, Multa hec interpretatur: ei enim quandoque et lumen rationis claudetur, qui prauo usu ex iniquitatis sue multitudine grauatur: sicut enim quarta die celum in initio creaturarum luminaribus ornatum exstitit, ita quarta etate mundi Isreliticus populus celesti fide inclytus, a prophetis quasi a stellis illuminatus, regno Dauid et Salomonis gloriosus, templi etiam altitudine toto est nobilitatus  in orbe. Sed accepit uesperam, quando crebrescentibus peccatis regnum illud a Chaldeis dissipatum, templum dirutum, et tota illa gens in Babyloniam est translata. Que quarta seculi etas a Dauid usque ad transmigrationem Babylonis, habet annos iuxta Hebraicam ueritatem CCCCLXXXIII, iuxta LXX Interpretes aliquot amplius, generationes iuxta utrorumque codices XuII, quas tamen euangelista Mattheus certi mysterii gratia XIu ponit; a qua uelut iuuenili etate in populo Dei Regum tempora ceperunt. Hec namque in hominibus etas apta ad gubernandum solet existere. Sedechias autem suprascriptus filius Iosie regnauit annis XI. Huius XI anno, regis autem Babylonis XuIII, secundum dies lunares mense Iu, u die mensis: iuxta solares uero dies, uIII kalendas Iulii, luna u, quem illi quintum diem computant, feria uII, aperta est ciuitas, et ingressi sunt omnes principes regis Babylonis,  possederuntque ciuitatem, et transduxerunt populum captiuum in Babylonem: et inde postea Nabuzardam princeps militie exercitus Babylonis mense u, X die mensis lunaris, solaris uero u kalendas Augusti, luna X, quam Hebrei decimum diem quinti mensis uocant, destructi sunt muri ciuitatis, et templum pariter incensum atque uastatum est, anno ex quo fundari cepit, CCCCXXX. Si uero a me queratur per quid sciam hoc, aut quo modo potuit hoc fieri, ut talibus diebus uel comprehensa fuerit ciuitas, uel incensa, respondeo quia ipso anno X kalendas Aprilis exstitit secundum dies lunares anni principium, et primi mensis initium. Iam ipsa in Babyloniam transmigratio, quo etiam spiritus Dei per Ieremiam prophetam iubet ut peragant et orent pro eis ipsis, in  quorum regno peregrinantur, quod in illorum pace etiam pax esset istorum, et edificarent domos, et nouellarent uineas, et plantarent hortos: quis non agnoscat quid prefigurauerit, qui attenderit ueros Isrelitas, in quibus dolus non est, per Apostolicam dispensationem cum Euangelico sacramento ad regnum gentium transmigrasse? unde nobis Apostolus tamquam Ieremias replicans ait: uolo ergo primum omnium fieri deprecationes, orationes, interpellationes, gratiarum actiones pro omnibus hominibus, pro regibus et his qui in sublimitate sunt, ut quietam et tranquillam uitam agamus in omni pietate et castitate: hoc enim bonum et acceptum est coram Saluatore nostro Deo, qui omnes homines uult saluos fieri, et in agnitionem ueritatis uenire . Ex hoc quippe etiam illis credentibus domicilia sunt constructa pacis, basilice Christianorum congregationum, et nouellate uinee populorum fidelium, et plantati horti, ubi etiam inter omnia olera granum illud sinapis  regnat, sub cuius umbraculis longe lateque porrectis, etiam altipetax superbia gentium tamquam in celi uolatilibus confugiendo requiescit. Nam quod etiam post LXX annos secundum eiusdem Ieremie prophetiam reditur ex captiuitate, et templum renouatur, quis fidelis Christi non intelligat, post euoluta tempora que septenarii dierum numeri repetitione transcurrunt, etiam nobis, id est, Ecclesie Dei ad illam celestem Ierusalem ex huius seculi peregrinatione redeundum? Per quem nisi per Iesum Christum uere sacerdotem magnum, cuius figuram gerebat ille iehsu sacerdos magnus illius temporis, quo templum edificatum est post captiuitatem, quem propheta Zacarias uidit in sordido habitu, deuictoque diabolo, qui ad eius accusationem stabat, ablatam illi sordidam uestem et datum indumentum honoris et glorie: sicut corpus Iesu Christi, quod est Ecclesia aduersario in fine temporum per iudicium  superato a luctu peregrinationis in gloriam sempiterne salutis assumetur? Quod etiam in psalmo dedicationis domus apertissime canitur: Conuertisti planctum meum in gaudium mihi, etc. . Quis potest ex occasione alterius operis omnia que in illis ueteribus legis et prophetarum libris Christum annuntiant, quantalibet breuitate perstringere, ne forte quis putet ingenio fieri, ut ea que rerum ordine sua tempora cucurrerunt, ad Christi significationes interpretando uertantur? Hoc forte Iudei possunt dicere siue pagani, eis autem qui se Christianos putari uolunt, premit ceruicem Apostolica auctoritas dicens: Omnia hec in figura contingebant illis, et hec omnia figure nostre fuerunt 





SENTENTIA AD MONACHOS. 

 In hunc fere modum artifex mundi Deus cum cetera animalia prona in humum fingi iusserit, solum hominem rectum sublimemque factum habitudine ipse corporis ad contemplationem sui prouocauit. Hunc non intellexisse, lesisse est. Intelligimus autem, si  obseruantiam mandatis eius afferamus. Maxima uero mandata hec sunt: Diliges Dominum Deum tuum ex toto corde tuo, et ex tota mente tua, et ex tota anima tua . Intolerandum, queso, aliquid aut ingratum precipitur? Diligi se a nobis iubet, cuius donum est, que in nobis, queque intra nos nostra sunt. Hic immortalitatem tribuit; hic eamdem decepto reparauit; hic nobis constituens legem; hic prophetas emisit; hic postremo propter nos unicum Filium suum a celo descendere, nasci, attrectari, mori passus est. Nonne hic diligi se, si non admoneat preceptis, cogit beneficiis: Quid retribuam Domino pro omnibus que retribuit mihi ? Ut diligam eum ex toto corde meo, et ex tota mente mea, et ex tota anima mea. Sequens  mandatum est: Diliges proximum tuum sicut teipsum . Ad huius uero mandati obedientiam non tam precepto, sed natura ducimur. Quid enim tam commune cunctis, quam diligere proximum? aut quid tam proprium humano  generi, quam hec que etiam ex nomine ipso tracta est humanitas? Nam quid aliud magis quam hic affectus nos a belluis discernit? Ita non reseruata caritate, feritas est. Et tamen non in hac, ut in plerisque rebus, beneficium tantum damus, sed mutuas connexe caritatis uices, fructum eius non magis prestamus quam capimus. Namque dum proximum amamus, ut a proximo amemur necesse est. Diligamus ergo omnes eum ex toto corde nostro, qui legem sancit, ut mutuo nosmetipsos diligamus. Reliqua mandatorum Domini his preceptis continentur. Namque ista huiusmodi sunt, ut si quis ea tantum custodiat, omnia implet. Atque hec etiam ante aduentum Dei Saluatorisque nostri seruata sunt. Nobis uero recentioribus insuper preceptis, et Christo,  cuius sumus, inherendum est dicente Apostolo: Nostri enim non sumus, et non estis uestri; empti enim estis pretio magno: glorificate et portate Deum in corpore uestro . Dedit nobis pretium, id est, qui et pretium est; ut iam non nostre, sed uoluntati pareamus sue. Hinc itaque Redemptor noster ad electos suos loquitur: uos de hoc mundo non estis . Hinc et ille: Exite de medio eorum et separamini ; cuius uoces assecuti, secedentesque, uelut post tergum cum uitiis suis mundum reliquimus. Quod ergo secessionis huius erit pretium, ipse Dominus noster iehsu Christus indicat dicens: Si quis uenit ad me, abneget semetipsum, et tollat crucem suam, et sequatur me . Portemus ergo crucem nostram, carnis desideriis, id est, uitiis repugnantes, uoluptatibusque eius prauis nichil indulgendo. Crucifixit corpus qui non uiuit corpori. Huius igitur curam ne feceritis in desideriis ; quia non minus per illecebras suas infestum est nobis et aduersum, quam ille princeps  eris huius indefessus hostis noster, qui retrahere nos a celorum nitendi regno contendi. Denique hec ipsa illi ad decipiendum hominem sepe machina est. Et reuera cum ipsi nos in anima simus constituti, extrinsecus sit corpus; ideo a Deo, ut hic ibi datum est, hic interim dum ille resurrectionis dies uenerit, relinquendum est. Dubiumne est magis nos custodire debere quod est proprium, quam quod externum nobis est? Nobis potius consulamus quam corpori, quod plane non minus quam diuitie ac reliqua, que quondam nostra diximus, deserendum? Mortificemus enim membra nostra, ut uiuamus uita, que hanc non tam uitam quam pretium uite esse probat. Non nunc quidem primo de turbidi seculi ceno emergimus. Cui tempori quippe apud hec preceptorum ars uideri potest. Inculcandum tamen nobis est, uana huius mundi gaudia, uana illa omnia, que semper uolentes inuitosque amisit, pie nos quod mortalitati debent Deo reddere. Angusti abiectique  est animi, qui non spes suas ultra hoc seculum porrigit. Quapropter in futura nos extendentes facultatum et uoluptatum preteritarum obliuiscamur. Lot beati coniux testis in eternum manet, respicientem retrorsum euadere ad superiora non posse . Quid negotii est conuerti ad ea que semel spreueris? quamquam si consideremus, et ne uel hinc uane sit locus glorie, non spreuimus ea neque abiectimus; sed fenore maiore commutauimus. Contempseramus sane que reliquimus, si ob hoc celum celi non speraremus. Nec tamen ea ipsa, que reliquimus nostra sunt; nam cum ipsi nos simus eius a quo instituti uidemur; agnoscendum est eius esse que reliquimus et que desideramus. His igitur apud animum oblitteratis que iam repudiata sunt, sectemur iustitiam, beneuolentiam, pietatem, mansuetudinem, fidem, caritatem. Custodiamus thesaurum, quem Christi pauperes gerunt, et in uasis fictilibus depositum teneamus. Firmis est insistendum uestigiis, quia quod scandimus iter lubricum est, et quo difficilius  carere delicto potest, in hoc esse debet maior custodia. Sed ne dubietas in laboris fideique huius spe sit, audiamus que iustis iniustisque merces maneat. Qui credit in me habet uitam eternam, ait Dominus . Quis ergo credentibus uel timentibus Deum finis est, quibus eterna uita erit finis? At econtrario preceptis Domini non obtemperantibus quis denuntiator exitus? Discedite a me, maledicti, ait Dominus, in ignem eternum, qui preparatus est diabolo et angelis suis . uidetis qui utrumque meritum terminus consequatur. Si ex hac que promittitur, uel pena uel gloria, una tantum res nobis remota, alia denuntiaretur infinita; sic quoque incitamenta ad bene uiuendum proponi putarem. Nunc uero an illud magis refugiendum sit, an istud magis ambiendum, cum hinc magna sint supplicia, hinc magna sint premia? Et tamen etiam si merita nostra retributio digna non sequeretur, quid fieri rectius ab homine possit, quam indultam uitam caste ac pie uiuere; sanctitatemque eius, cuius imaginem  gestaret, emulari? Adde quod per ineffabilem Domini nostri misericordiam ad beatam uitam minis premiisque etiam sollicitamur. O quam pulchra illa, spretis fideliter seculi huius rebus, adueniet post Domini in uos fidelis remuneratio, cum in illa coruscanti sede glorie, sanctorum choris mixti uerum Dei Filium Agnum sequemur; pariterque in hac uita Christo consepulti, in illa pariter exsultantes regnabimus! Indigne sunt passiones huius temporis ad futuram gloriam que reuelabitur in nobis . Atque idcirco ut huius glorie non expertes simus, uite huius uoluptate non capiamur. uita enim nostra abscondita est in celo. Nihil in hoc mundo speremus. Spes enim que uidetur non est spes. Nec multitudinis refugiamus exemplo: Multi enim sunt uocati, pauci uero electi . Nec inchoato studio lassemur; non enim qui cepti, sed qui perseuerauerit saluus erit . Gule, libidinis, auarite, ire, uanitatis, superbie, una est debellatrix  tot criminum continentia: cuius optimus erit custos timor, si meminerimus in conspectu Domini nos semper sitos. Gaudium ac tristitiam tunc magis nostram ducamus, cum proximorum sunt. In obtrectationibus eque detestanda nobis sit lingue et aurium prurigo. Hec, filii mei, memorie, hec obseruationi mandate; nec longus in his custodie labor erit. Quantuli enim ut sumus uite huius sunt dies in nobis? Propterea, quia, sicut scriptum est, seculorum fines decurrerunt , non esse diuturnum potest, quin nos si non communis, propria saltem absolutio, ad iudicem nostrum sponsoremque meritorum Dominum transferat. Hec audientes tacitis ora lacrymis rigant: tantus eorum erga beatitudinem futuram in huiusmodi exhortationibus affectus est. Sic itaque beatissimus Paulus mysticis imbutus disciplinis, deuouens militiam Regi seculorum Deo, per stipendia innocentis uite premia consectatur eterna.





ADMONITIO AD uIRGINES *

 1. Si diligenter attenditis, uenerabiles filie, euidenter agnoscitis, quod nullus homo sibi soli uiuit, nullus sibi moritur. Omnis enim quantiscumque exemplum sancte conuersationis prebuerit, cum tantis et pro tantis ad premia eterna perueniet. Et econtra qui exemplum male uite et peruerse actionis ostenderit; quantascumque suis malis moribus ad opera iniqua prouocauerit, cum tantis et pro tantis perpetua supplicia sustinebit. Nos uero non solum exemplum male uiuendi ceteris non prebeamus, sed etiam sancta et salubri admonitione ad humilitatem et caritatem uel obedientiam iugiter prouocemus.  Non simus de illis, que irascentibus uel furentibus quibuscumque sororibus malis consiliis solent pabulum superbie ministrare, dicentes, quod non debeant tanto tempore abiecta se humilitate deiicere, et tam dura uel inepta imperia sustinere. Non simus de talibus, que per amarissimas linguas, non solum uulneratas curare nolunt, sed etiam que sane sunt uulnerare contendunt: que murmurando, detrahendo, per inobedientiam uel iracundiam non Christo seruire, sed diabolo militare et ministrare consueuerunt: astutus enim et crudelis diabolus calliditate ueteris artificii ac multiformis ingenii animas quas  semel persuasione nequissima desides, tepidas, ac negligentes effecerit, etiam in aliorum subuersionem sibi seruire compellit, de quibus scriptum est: Utinam calidus esses aut frigidus! nunc autem, quia tepidus es, incipiam te euomere ex ore meo . Tales enim animas ad inobedientiam uel superbiam preparatas diabolus omni lumine ueritatis et caritatis excecat, et quasi uenator robustissimus et callidissimus auceps uelut illices sibi ad capiendas, si potest, etiam sanctas animas aptat ac preparat; quomodo aucupes facere solent, qui columbas quas primum ceperint excecant et surdas faciunt; ut dum ad illas relique columbe conueniunt, preparatis retibus capiantur. Ita etiam hostis antiquus de tepidis clericis, et de negligentibus monachis, uel desidiosis uirginibus exercere consueuit: et cum in eis oculos patientie clauserit, ignem compunctionis et flammam uere caritatis exstinxerit, et de solo religionis habitu persuaserit gloriari, sicut iam dixi, ad aliarum perditionem uelut illices eos proponit, et  preparat in exemplum, ut dum illos simplices quique et minus solliciti imitantur, diuersis laqueis uel retibus capiantur. Isti tales non solum pro se, sed etiam pro aliis quos exemplo male conuersationis de bono humilitatis et obedientie reuocauerint, rationem sunt in die iudicii reddituri.

2. Antiquus enim hostis, qui bonis semper inuidere consueuit, primum seruos uel ancillas Dei, quos tepidos ac negligentes esse cognouerit, persuadet otiosis fabulis occupari, murmurando uel detrahendo ad contumaciam prouocare, et ad audiendam lectionem tardissimos reddere: et cum in eorum cordibus uelut callum, et, ut ita dixerim, scoriam teporis induxerit, ad quelibet opera mala sibi eos facit preparatos, et omnibus uitiis uel negligentiis infeliciter seruire compellit; secundum illud quod ueritas dixit: Qui facit peccatum, seruus est peccati ; et a quo quis superatur, eius seruus efficitur . Sicut enim sancte ac spiritales  anime feruore caritatis accense Spiritu sancto aguntur, et ad omne opus bonum iugiter preparantur, secundum illud quod Apostolus ait: Quotquot spiritu Dei aguntur, hi sunt filii Dei ; ita econtrario negligentes et tepide ab illo contrario spiritu possidentur, de quo scriptum est: Cum exierit immundus spiritus ab homine, uadit per loca arida, querit requiem et non inuenit; postea reuertens inuenit domum suam uacuam et scopis mundatam, et adducit secum alios septem spiritus nequiores se, et erunt nouissima hominis illius peiora prioribus . Hec enim sine dubio patiuntur clerici monachi, siue uirgines superbi, inobedientes et tepidi. Cum enim in primordiis conuersionis sue relicta seculi conuersatione ad militiam sancte religionis animo feruenti confugerint, per gratiam Dei uacuantur omnibus malis; postea uero dum per negligentiam ac desidiam non apponunt studium, ut cum Dei adiutorio repleantur spiritalibus bonis, uitia que  discesserant inuenientes eos cum multiplici nequitia remeantes, compellunt eos redire ad uomitum; et impletur in illis quod scriptum est: Sicut canis quando reuertitur ad uomitum suum odibilis fit, ita et peccator quando reuertitur ad peccatum suum. De istis talibus terribiliter clamat apostolus Petrus; Si enim, inquit, refugientes coinquinationes mundi his rursum implicati superantur, facta sunt eorum posteriora deteriora prioribus. Melius, inquit, fuerat illis non cognoscere uiam iustitie, quam post cognitionem retrorsum conuerti ab eo quod illis traditum est sancto mandato; contigit enim illis illud ueri prouerbii: Et canis reuersus ad uomitum suum, et sus lota in uolutabro luti . Hoc illis euenit, qui post abstinentiam ad gulam, post uigilias ad somnolentiam,  post humilitatem ad superbiam, post obedientiam ad contumaciam, post patientiam ad iracundiam, uelut canis ad uomitum, et uelut sues reuertuntur ad luxurie uolutabrum.

3. Et ideo qui se talem esse cognoscit, dum corrigendi tempus est, cum rugitu et gemitu ad uulnus superbie humilitatis medicamentum contendat apponere: contra murmurationis uel iracundie uenenum antidotum obedientie festinet accipere. Et antequam anima sua multis peccatis obnoxia de hac luce discedat, remedium sibi in diem necessitatis acquirat, et lampadi sue per superbiam exstincte humilitatis et caritatis oleum, dum colligendi et emendi tempus est, preparare contendat, ut inter sanctas uirgines accensa uirginitatis lampade in uasculo anime sue oleum caritatis exuberet. Quia penitus uirginitas in corpore nichil proderit, si caritas uel humilitas a corde discesserit. Et hec quidem obseruant anime sancte, et que illis similes esse uolunt, facere non desistunt.

 4. Alie uero que non spiritaliter, sed carnaliter uiuunt, non humilitati sed superbie infelicia colla submittunt: nec uelut apes spiritalia mella colligunt, sed quasi uespe crudelia uenena diffundunt: quando senioribus inobedientes existunt, quando flammis iracundie succenduntur, quando odium in corde condunt, quando murmurationibus suis et se et alias uento superbie de portu obedientie excussas, et de tranquillitate patientie proturbatas faciunt naufragare; et que in primordiis conuersationis sue relictis seculi fluctibus ad quietem monasterii confugere, nunc nimio furore superbie in ipso portu procellis iracundie naufragare probantur. Istis talibus meliores sunt ille, que seculo seruire uidentur, quia multo melius est humilis coniugalitas, quam superba uirginitas, et plus laudabiles que in medio pelago se Deo auxiliante custodiunt, quam ille que in portu nimia negligentia uel securitate merguntur.

5. Felices ergo sunt ille anime, que ita cor suum  diuersis uirtutum aromatibus Christo donante replere contendunt; ut ex illorum ore non nisi caritas et humilitas, numquam nisi castitas, uel mansuetudo, uel obedientia proferatur: unde et sibi eterna premia, et aliis prebeant sancte conuersationis exempla. Sicut econtrario infelices sunt, et misere, et omni lacrymarum fonte lugende, que ita malis moribus corrumpuntur, ut ex illarum ore, uel indigna conuersatione, non Christi medicamenta, sed diaboli uenena procedant. Que cum foris religioso habitu quasi pellibus ouium contegantur, uelut lupi rapaces intrinsecus esse noscuntur, et serpentium uel uiperarum more, tamdiu fictam humilitatem habitu corporis demonstrare uidentur, quamdiu nulla castigatione corripiuntur: at ubi uel leuis admonitio fuerit, tunc falsa humilitate remota superbie se furor exeret; et tunc in ueritate cognoscitur, quia aliud proferebatur in ore, aliud abscondebatur in corde; falsa humilitas fingebatur in corpore, et superbie  uirus tegebatur in mente.

6. Hec ergo omnia timentes potius quam de uobis sinistrum aliquid sentientes, cum omni humilitate et paterna sollicitudine caritati uestre suggessimus; et ideo ante oculos uestros tepidorum negligentias proferre uoluimus: ut et de bonis, que in uobis munere diuino collata sunt spiritaliter gaudentes, Deo gratias referatis, et pro me ac mei similibus, qui adhuc multis negligentiis premimur, iugiter Dei misericordiam supplicetis: ut cum ante tribunat Christi uobis pro perseuerantia bonorum operum corona tribuatur, nobis intercessione uestra uel peccatorum indulgentia concedatur, prestante Domino nostro, qui cum Patre et Spiritu sancto uiuet regnat in secula seculorum. Amen.





EPISTOLA DICTA S. EUCHERII LUGDUNENSIS EPISCOPI AD PHILONEM PRESBYTERUM SUUM.
A Baluzio edita in appendice ad opera S. Agobardi.


 Domino sancto ac uenerabili fratri et compresbytero nostro Philoni Eucherius episcopus salutem in Domino dicit.

Queso caritatem et dilectionem tuam, quam habes perfectam in Domino, ut digneris te fatigare usque ad monasterium Insule Barbare, et uideas et exhorteris fratrem nostrum Maximum abbatem, qui preest ipsi monasterio, quia peruenit ad nos quod uelit ex eo discedere, et fratres suos deserere, eo quod multi propter metum gentium oblationes suas subtraxerint, quas pro Dei intuitu dare consuerant. Sed si nos uiuimus et sani reuertimur, tantum illi  uel monachis suis in Dei nomine disponimus ministrare, ut nichil egere uideantur. Hoc tamen specialius peto ab ipso fratre nostro, ut domum pensilem quam iussimus fieri nobis preparet et membranas. Quia, si Deus annuit, Quadragesimam in Insula cum ipso tenere disponimus, ut opus ceptum ibidem pariter residentes expediamus. Interim trecentos modios annone et ducentos modios uini, ducentas libras casei et centum libras olei, ordina ipsi dari, ut cum per nostram oblatiunculam ipse una cum congregatione sua reficitur, nobis reditus cum sospitate ipsis orantibus a Domino tribuatur.




ANNO DOMINI CCCCXLIX.
SANCTUS HILARIUS ARELATENSIS EPISCOPUS.



PROLEGOMENA.





NOTITIA HISTORICO-LITTERARIA IN S. HILARIUM.




I. uita.


Hilarius Arelatensis, Gallus, clarus genere educatusque liberaliter, iuuenis hortante Honorato Lirinensium monachorum abbate cognationem suam ab eaque pendentia seculi commoda deseruit uiteque monastice eodem duce et auspice se addixit, unice intentus magistri huius exemplum in se effingere menteque et animo referre. Itaque quamdiu ille Lirino preesset, semper ei adhesit eiusque institutionem sectabatur; euocatum deinde anno 426 ad Ecclesie Arelatensis regimen eodem comitatus est, mox tamen ad insulam suam rediit, nec ab ea prius recessit quam cenobite otium cum episcopali cura ipsi esset permutandum. Mortuo enim Honorato, in eius locum suffectus est Hilarius ineunte anno 429.  Arelatensis autem episcopatus, ut erat in Ecclesia Gallicana, a Patrocli maxime etate, cui Romane sedis fauore iura metropolitica in uiennensem etiam et Narbonensem prouinciam cesserant, principale honoris fastigium, ita non poterat uirtutes, si que in eo erant episcopo digne, non conspicuas reddere et late propagare. Hinc magna apud omnes non intra Gallias modo uite eius commendatio et post mortem etiam culta memoria. At idem locus et magnarum  ipsi molestiarum et grauis meroris causa fuit. Nam cum anno circiter 444 Chelidonium quemdam uesontionensem episcopum, a plebe sua coram eo accusatum causa in synodo quadam desultorie ut uidetur cognita, communi sententia deposuisset, is uero Romam expetens, iniusto se rigore condemnatum esse apud Leonem episcopum esset conquestus, Hilarius illico quidem ipse Romam contendit Leonique se presentauit, ita tamen, ut ad officia, non ad causam uenisse libere significaret. Sed cum totam causam ab episcopo Romano retractari, seque ipsum tamquam reum iniusti iudicii habitum cerneret, neque ea que a Chelidonio pro innocentia sua prolata essent documenta uel solus euertere posset, uel redarguere, iudicii ordinem indignatus, apud animum sustineret  e contrario uero multa liberius et incautius locutus esset quam iam tum Romani episcopi ambitio et non amplius dubia potestas ferret, neque adeo anceps esse poterat, in quam partem Leonis sententia inclinatura esset: inscio Leone Roma discessit et Arelatum repetiit. Mox tamen, ut uite eius auctor scribit, totum se ad placandum eius animum inclinata humilitate conuertit, misso primitus sancto Rauennio tunc presbytero, postmodum ipsius successore, dein  Nectario et Constantio precipuis sacerdotibus. Sed frustra. Lata pridem erat sententia, absolutus Rome Chelidonius, remotumque iudicium ab Hilario in hac causa prolatum, et ne impune ferret suam erga sedem apostolicam audaciam, non solum adempta est ei et uiennensi interim episcopo reddita metropolitica in uiennensem prouinciam potestas, sed omnino huius potestatis exercitio exspoliatus est, traducto in conuocandis diuersarum prouinciarum synodis iure in antiquiorem episcopum Leontium. Atque hec insuper imperiali auctoritate roborari et exsecutioni mandari Leo curauerat, in quo edicto imperatorum Theodosii et ualentiniani III, d. 8 Iul., ualentiniano A. uI et Nonio u. u. c. coss.  inter alia preceptum fuit, ut episcopis Gallicanis omnibusque  pro lege esset, quidquid apostolice sedis auctoritas sanxisset: ita ut quisquis episcoporum ad iudicium Romani antistitis euocatus uenire neglexisset, per moderatorem eiusdem prouincie adesse cogeretur. Obiit Hilarius non multo post anno 449.

Diuersa maxime de Hilario eiusque cum Romano episcopo lite recentiorum scriptorum sunt iudicia, prout magis minusue scilicet Romane curie illi fauerent, aut animis in eam essent infensioribus. Magna sane Hilarii apud omnes temporum istorum equales fuit existimatio; eximiis eum laudibus condecorat uite eius scriptor ipseque Leo M. mortuum sancte memorie papam uocat. Superstitiosi itaque Romane sedis iurium defensores negant aliter hec cum ista eius erga pontificem temeritate conciliari  posse, nisi serio penitentiam egisset eaque ueniam apud illum impetrasset. Contra obtrectatores Romane auctoritatis nichil aliud egisse eum existimant, quam quod Ecclesie sue iuribus deberet, nec ius cause eius defuisse, nec prudentiam ipsi in ea defendenda. Quid? quod contendunt, Hilarium nullam plane episcopi Romani in Ecclesia Gallicana auctoritatem agnouisse, propterea iudicium eius detrectasse et spreta eius sententia ad uite finem usque metropolite iura in utraque exercuisse prouincia. Hoc fuit quoque Paschasii Quesnelli consilium in apologia quam occasione editionis Operum Leonis M. pro Hilario conscripsit, in qua non minus episcopi Romani auctoritatem eleuare, quam Hilarii gesta ac uirtutes, fortitudinem scilicet in defendendis Ecclesie  sue iuribus, mitem animum et pacis studiosum, constantiam et in officio suo perseuerantiam Leonis minis inconcussam extollere studet. Sed quidquid ille disputet, prudentiam non possum in Hilario agnoscere, nec omnino ullum ex gestis eius constans consilium elucet. Quin nec ea, quibus episcopi Romani tunc temporis in Gallicana Ecclesia potestatem Quesnellus oppugnat, ita sunt comparata, ut non in  multis aduersariis eius nouissimis Balleriniis, quamuis Romane curie deditis, accedere quam cum illo sapere malis.

Porro Hilarium cum multis aliis Gallie episcopis minime probasse Augustini recentem tunc de Predestinatione et Gratia opinionem, ex Prospero discimus.  Hinc orta est de Semipelagianismo eius questio, leuiuscula quidem, sed serio a doctis etiam uiris tractata, et in qua idem Quesnellus grauiter allucinatus est. Cf. Oudinus in Diss. de Hilario Arelat. cap. 3, T. I pagg. 1227, 28.



§ II. Scripta.

Honoratus, uel quisquis fuerit auctor uite Hilarii, sequentia recenset eius scripta: uitam scilicet Honorati antistitis, Homilias in totius anni festiuitates, Symboli expositionem,  Epistolarum magnum numerum et uersus. Ex his supersunt hodie certa et genuina solummodo: 1o uita sancti Honorati Arelatensis episcopi, et 2o Epistola ad Eucherium episcopum Lugdunensem. Interciderunt reliqua, nisi forte ex homiliis quedam restent inter homilias sub Eusebii Emeseni uel Gallicani nomine uulgatas. Oudinus quidem, qui unius omnes auctoris esse sibi persuaserat, easdem ad Hilarium spectare olim existimabat, preter alia argumenta secutus auctoritates uu. dd. presertim Cumdii et Mosani editorum Bibliothece Concionatorie; sed re attentius perpensa censuit, nullatenus eas illi conuenire posse; immo auctoris esse qui certo post concilium Chalcedonense a. 451 celebratum et damnatum Eutychen uixerit  .

 Sed hoc non impedit, quo minus uera sit, quam Combefisius et non pauci cum eodem uiri docti aluerunt, sententia, collectionem censentes ex diuersis Arelatensis presertim et Lugdunensis prouinciarum et ciuitatum concionatoribus delectam, que inter multas aliorum Hilarii quoque nonnullas homilias contineret.

Tribuuntur porro Hilario pemata nonnulla uersu hexametro condita, ueluti Pema de septem Fratribus Machabeis ab Antiocho Epiphane interfectis, quod alias sub uictorini Afri nomine circumferri solet; Carmen de Prouidentia Dei et Carmen in Genesin ad Leonem papam, de quibus eruditorum sententie longissime inuicem distant. Codicum in his nulla est auctoritas, quippe in quibus constanter tertium ad  Leonem Carmen, Hilario Pictauiensi tribuitur, cui idem asseruerunt PP. Maurini in editione Operum Hilarii istius. Oudinus tamen propter eorumdem testimonium, nullus dubitat, quin Arelatensis uerus auctor sit carminis de Machabeis, sicut de altero de Prouidentia arripit sententiam Norisii, ex uestigiis Semipelagianismi, que in eo sibi deprehendere uisus est. Hilario Arelatensi illud adiudicantis. Quippe  existimabat ille Prosperum in pemate de Ingratis hocce carmen sibi refutandum sumpsisse. Sed dudum istam opinionem diluerunt Antelmius et nouissimus editor Prosperi Aquitani Operum. Salinasius autem ex mentione incursionis uandalorum Gothorumque colligit scriptum illud esse circa annum 416, adeoque ab Hilario uixdum quindecim annos nato proficisci haud potuisse. De reliquis duobus licet definire nichil ausus sit, uero simile tamen censet, auctorem eorum esse Hilarium. Sed rectius fortasse statuunt, quibus nullum omnino ad Hilarium nostrum pertinere uidetur, in quorum numero sunt diligentissimi atque acutissimi auctores Historie Litterarie Gallie.

Superest denique narratio de Miraculo a B. Genesio martyre perpatrato, Hilario Arelatensi pariter  tam in codicibus nonnullis quam doctorum uirorum, Benedictinorum in primis in laudata Historia Litteraria Gallie, suffragio tributa. Sed hanc quoque plurimi cum Quesnello alienam ab Hilario estimant.

Denique manifesto non huius, sed alius Hilarii, Prosperi familiaris, uel duorum etiam, utriusque uero Augustiniane de Gratia opinionis defensorum, sunt Epistole due ad Augustinum de hoc argumento directe.



§ III. Editiones.

Ex genuinis Hilarii scriptis primum edita est uita S. Honorati a Genebrardo Parisiis 1578, unde eam suscepit Surius. Non multo post eamdem ex mss. Lirinensibus produxit uincentius Barralis, quem secutus est Bollandus ita quidem, ut et ipse mss. exemplaria  conferret. Successit Quesnelli recensio ex Bollandi textu et mss. Arelatensibus formata, quam in plerisque deserit nouissimus editor Ioannes Salinasius. Epistola ad Eucherium prima uice, ni fallor, prodiit in Chronologia Lirinensi; mox inserta est in Bibl. PP. Colon. et Lugdunensem et apud Quesnellum, et in nouissima editione a. 1731 recusa. Que quidem omnia ob oculos ponet sequens indiculus, a quo ea que dubie sunt existimationis aut omnino falso Hilario ascribuntur, seiunximus, satis fecisse desiderio lectorum arbitrati, si succincte monuerimus, ubi et quo nomine occurrant.

Carmen de Machabeis editum est primum sub uictorini Afri nomine a Ioan. Sichardo in Antidoto contra omnes Hereses a. 1528, inde que in Bibl. PP. Bigneanam  a. 1575, et in omnes sequentes traductum, insertum quoque  Sylloge petarum Christ. Lugd. a. 1605, et Bibliothece Floriacensi Ioannis a Bosco T. II, p. 198-210. Carmen de Prouidentia frequenter cum Operibus Prosperi Aquitani exscriptum est; Carmen in Genesin sub Hilarii Pictauiensis nomine emissum est primum a Lud. Mireo, cum Opp. Hilarii Pict. a. 1544, indeque in omnibus etiam nouissimis eorumdem editionibus repetitum. Seorsim quoque edidit Morellus Parisiis apud Guillot a. 1559, in-4o. Mox, a. 1560, Parisiis iterum in-8o prodiit, cum Claudii uictoris aliorumque carminibus in Genesin, et eodem anno Antuerpie cum pematibus Paulini Nolani curante  Pulmanno; porro receptum fuit a Ge. Fabricio inter Petas Christianos et in Bibliothecas Patrum et singulari commentario illustrarum a Io. Weitzio, Francof. 1625, in-8o.

Miraculum Genesii prodiit apud Surium et Bollandistas ad diem 25 Augusti.

De Epistolis duabus ad Augustinum infra dicetur. Homilias denique, quas uniuerse a nonnullis Hilario tributas, ex parte uero ipsius esse innuimus, non semel edite fuerunt; sed postquam primum prodierant Homilie X ad Monachos. Col nie 1531, in-12o, iuncte illis sunt Homilie XLuI ad populum Eusebii Emeseni nomine a Io. Gagneio Parisiis 1547, in-8o; eedemque postea recuse sunt. Antuerpie 1555, et Parisiis 1561, et post Andree Schotti recensionem  in tomo u Bibl. PP. Colon. ann. 1618. et T. uI Lugdunensis 1677, a Cumdio et Mosano Hilarii nomine, a Combefisio uero tamquam diuersorum auctorum opera in Bibliothecam Concionatoriam traducte.



SAECULO XuI.

1578. Parisiis, apud Aegidium Gorbinum; in-8o. D. Hilarii Arelatensis episcopi de S. Honorato Oratio funebris et D. Eucherii Lugdunensis episcopi de Laudibus Eremi, nunc primum e Lirinensi bibliotheca producti. Cf. Eucherius Cat. Bibl. Reg. Paris. T. I, p. 383 et 364, num. 465, addit Fausti Regiensis episcopi Instructionem ad Monachos, que sane inest in hoc libro, non item in titulo significatur, ut docet Sancassanus in Cont. Bibl. uol. o. Cinelli.



SAECULO XuII.

 1613. Lugduni, in 4o. Sermo luculentus sancti Hilarii archiepiscopi Arelatensis de uita sancti Honorati eius predecessoris et primi fundatoris sacri monasterii Lirinensis, item Epistola eius ad Eucherium; in Chronologia Sanctorum Insule Lirinensis auctore uincentio Barrali, pagg. 1---15 et 126.

1618. Colonie Agr., sumpt. Ant. Hierati; in-fol. S. Hilarii Arelatensis opuscula, id est Epistola ad Eucherium, Epistola ad Augustinum et Carmen de Genesi; in M. Bibl. PP. tom. u, part. II.

1618. Colonie, Agr.; in-fol. Sermo S. Hilarii ep. Arelatensis de uita et morte beatissimi Honorati Patris precipui monachorum Lirinensium et episcopi Arelatensis; in uitis SS. Laur. Surii ed. postreme, ad diem 16 Ianuarii pagg. 252---58.

 1643. Antuerpie, apud Io. Meursium; in-fol. De uita S. Honorati Sermo S. Hilarii episc. Arelatensis, in Actis SS. Io. Bollandi mens. Ianuarii T. II. pagg. 11---24. Recensita est ad editiones Surii et Barralis et mss. S. Marie de Ripatorio et Preudhomii canonici Cameracensis, illustrataque marginalibus, locis biblicis et premonitione.

1673. Parisiis, apud Seb. Cramoisy; in-12. S. Hilarii Arelatensis uita S. Honorati, cum Eucherii Lugdunensis libris de Laude eremi et contemptu mundi, quibus tribus opusculis appositus est titulus uia ad eternitatem; cf. Eucherius Lugdunensis.

1675. Lutetie Parisiorum sumptibus Io. Bapt. Coignard: in-4o. S. Hilarii Arelatensis episcopi Opuscula,  uita et Apologia, seu, ut interior titulus habet, S. Hilarii Arel. uita, et quod superest Opusculorum eiusdem, cum excusis codicibus et manuscripto sancte Arelatensis Ecclesie collata a Paschasio Quesnello; ad calcem Operum Leonis M. ab eo editorum T. I, pagg. 729---776.

In hisce opusculis Quesnellus nichil complexus est preterquam uitam Honorati ad codicem Arelatensem et Bollandianam editionem relectam, Metrum in Genesin et Epistolam ad Eucherium Lugdunensem. Narrationem de Miraculis Genesii, que apud Surium Hilarii nomine decorata legitur, ab eius facundia abhorrere scribit et potius Honorati Massiliensis stylum redolere. Apologia pro S. Hilario et Ecclesie Arelatensis iuribus antiquis inter Dissertationes Leonis  Operibus tomo secundo adiunctas est quinta, spectatque ad Epistolam Leonis X 
*



PROeMIUM.


1. Conscius imperitie mee, et non ignarus ignauie,  dum tenerum uerecundie frontem silentii latebris uolui cunctabundus operire, eamque sub  uelamine taciturnitatis abscondere, iussionibus uenerabilibus diutissime repugnaui. Sed uicit meritum dominorum presentiumque pontificum; si tamen obedientis temeritas non imminuat iudicium tam sublimium sacerdotum: quia cui fandi facultas non suppetit ubertate loquendi, indocta rusticitate depressus, frustra uocatur in culpam, si nequeat excolere propositam sterili sermone materiem; cuius ponderis magnitudine angustus animus in ipso prefationis exordio prefocatur, dum innumeras uirtutum palmas hinc inde circumspicit, [a 1Kb] nec incipere quod aggredi conatur, queat, nec quod ceperit, supplere preualeat.



CAPUT PRIMUM. Natalium nobilitas ab Hilario et auctore eius uite posthabita


2. Beatissimi igitur Hilarii, peculiaris patris, monachi singularis, antistitis summi, doctoris eximii, pii institutoris, uitam sermone pauperculo, sensu tenui cupiens demonstrare, dignum duco nequaquam more rhetorico patriam parentesque memorare: quia etiam ipse in laudibus uenerandi propinqui precelsum stemma natalium maluit nobilitare dum respuit, commendare dum preterit, dilatare dum  spernit. Ego, ut sic dixerim, huius rei non immerito arbitror faciendam esse iacturam, ubi preconiorum sublimium redundat ubertas: more artificum, qui composituri diadema pretiosum, sic eligunt ueras gemmas, ut aliquas tamen preterire noscantur industria: ita et ego, ubi uirtutum exuberant margarite, nonnullas necessario pretermittam, ut uite ipsius pretiosissimum monile, non humanis gemmis ornatum, sed supernis uirtutibus splendidum, sine artificis manu, pretiositate propria commendetur. Proinde infantie eius rudimenta, indolem pueritie; iam tunc que subsecuta sunt, [b 1Kb] uultus niuei candorem, fulgentium luminum faces, modestum gradientis incessum, ignem flagrantis ingenii, inexhaustum facundie fontem, philosophicorum dogmatum [c 1Kb] interiorem  ueramque doctrinam, preclara posteris tradita eius eloquio monimenta testantur, breui trado compendio, [d 1Kb] illis definiens hec requirenda personis, in quibus tanta insignia nequeunt fructificare uirtutum. Ego autem, qui in humilitate gratiam, in mundi contemptu sapientiam, in auctoris amore iustitiam, in carnis mortificatione prudentiam, in perennium premiorum comparatione fortitudinem predico, illa omnia necessaria dissimulatione pretereo;  illud recte estimans narrationis exordium, quod ipse iudicauit conuersationis sue dignum esse principium, quemadmodum portum uere salutis intrauerit, uite istius naufragio superato, prelibare tentabo.



CAPUT II. Hilarium conuenit Honoratus ut ad Deum conuertat.

3. Hunc igitur dum beate memorie Honoratus pater in noue uite immortalitatem cuperet pietatis regenerare uisceribus, congregationem per se Domino [a 1Kb] conquisitam pausillulum dereliquit. Ad patriam, ex qua eum amor celestium expulerat, tanti filii reuocauit affectus. Corpore infirmus, mente ualidus et robustus, sobolem nouam spiritali adhortatione concipiens, instructione formans, orationibus  procreans, in corde preclari cespitis sanctum semen aratro fidei percolendum iaciebat peritus agricola, quod orationum perennibus donis et lacrymarum fluentibus riuis irrigabat. Sed anima generosa, que falsam atque fallentem seculi felicitatem innumero doctrinarum labore conceperat, cum ad celestis regni militiam uocaretur, non leuem habuit facilemque [b 1Kb] tractatum; quandoquidem se subtiliter ingerebat dulcedo presentium, ut ueram frugem et gloriam abstraheret futurorum. Sed pius pater his adhortationibus animum mundi prosperitate constrictum soluere gestiebat: Ego, fili, superna inspiratione flammatus, ut perennis uite gloriam consequaris ad eadem loca pro te redire compellor, unde iamdiu fugiendum esse salubri, ut cernis, definitione  constitui. Non tibi terrena, sed celestia; non caduca cum mundo, sed eterna cum Christo, eodem sponsore quo largitore muneris, in perpetuum prouisurus. Ista, que sequeris, et que animo concepisti, mors potest [c 1Kb] intercipere omni communis etati: que autem suadeo non deserentes parant diuitias, sed mansuras; nec temporalia commoda, sed eterna; nec titulos uanescentium honorum, sed perennem gloriam tribuunt angelorum. In seculi conuersatione uolatili, quam Scriptura prophetica umbre apparenti et illico uanescenti credidit comparandam, dicens, Dies mei sicut umbra pretereunt , recte quidquid aspicitur, [d 1Kb] deceptorium iudicatur. Et ideo seu corporum uires, seu patrimoniorum facultates, seu felicitatis [e 1Kb] augmenta, uel diuersarum  prosperitatum insignia, pene est ut ante transeant quam producta letitia [f 1Kb] , quolibet usu auctorem incipiant oblectare. Que tamen plus metu amissionis excruciant amatorem quam sue prosperitatis ambitu letificent possidentem. Iugiter suspecta, nec tamen manentia, more subdoli hostis ingerentis paruam predam, ut possit animam perpetuo tenere captiuam. Et ideo accensus non humano affectu, sed diuino nutu, quia non fallit ille qui dixit interius: Magna et supra quam credi possunt de te mihi metere  promitto; illa tibi et in presenti prouisurus que non estimas, et in futuro que non possunt hactenus cogitari.



CAPUT III. Repugnat Hilarius Honorato. Huius uiolenta supplicatio. Deliberatio Hilarii conuersionem parturientis.

4. Sed cum B. Hilarius exercitatione precipua, qua pollebat, acrimonia, qua ceteros superabat, eloquentie fonte, quo ipsis suis institutoribus plus fluebat, ista destrueret; non facile suscipiendum credens, quod summum esse mentis uidebat intuitu, B. Honoratus ad Deum tota se animi uirtute conuertit. Quo facto non solum fastidientis assensum, uerum etiam humilem et subiectum Christo auctore lacrymis gemitibusque promeruit. Quem blanda  adhortatione non flexerat, uiolenta supplicatione superauit; prostratus in conspectu Domini, ut eumdem celsius exaltaret; producens flumina lacrymarum, ut a lacrymis eximeret futurorum. Illico in eius pectore noue cogitationis fluctus exestuat: suscitantur altercantium diuersa inter se consilia uoluntatum, et cui inuitantis Domini ingerebantur premia, ipsi nichilominus mundi opponuntur obstacula. In suscipienda igitur celestis militie tirocinia excitatus, talia secum ipse deliberat: In studiis seculi constituti nonnumquam suadendi deliberatione suscepta, iusta ab iniustis, utilia ab inutilibus, perpensa salubriter examinatione discreuimus. Nonnumquam humanis auribus blandientes speciem iustitie oratorie artis uenustate celauimus. Hic quid agendum est, ubi  causa uertitur salutis eterne, ubi status anime et infinitorum celorum est pensanda securitas? Grandi maturitate tractanda sunt, in quibus ad portum penitendi nec ratio superest, nec recursus. Aequitatis lance cuncta pensanda sunt, que utilitatis pondere mensuram suppleant in libra iustitie. Cuncta que a mortalibus expetuntur, licet incomparabiliter uelut pretiosa desiderentur, ipsa continuo adeptione uilescunt; natura humana uitiorum noxio insolens appetitu, non contenta, quod uoluit, non satiata, quod concupiuit, in nouas cupiditatum faces flammarum more detrimentis suis crescens, pabuli assumptione deficiens, nec intelligens quod nonnumquam in ipsis conatibus morte immatura mortem cogitur subire perpetuam. Et idcirco quid iustitia,  prudentia, fortitudo, temperantia demonstrare soleant, ut dignum est, cogitemus.

5. Iustitia persuadet nichil Auctori Redemptorique preponendum: quia propterea Diuinitas ad nos humiliata descendit, ut ad celestia regna nos faceret peruenire. Recte deputatur eidem uita, qui dedit. Redemptori debetur obsequium. Amplectenda deuotio, que gloriam parit dignitatis angelice. Prudentia similiter docet illorum exempla debere sectari, qui Domino placuerunt. Eligamus ergo, qui nostrum  firmet ambiguum. Abraham primus occurrit, qui egredi compulsus e patria preceptum conuertit in premium. Astra iussus aspicere, credidit quod contra naturam promittebat [a 1Kb] eternitas. Promissum uertit in debitum. Istum decet imitari innumera stellarum comparatione fecundum; qui exstitit regni [b 1Kb] celestis conuiua gloriosus, cuius sinus recte dicitur paradisus animarum. Fortitudo cordis anime generose nichil humile, nichil abiectum permittit arripere. Celsa sectari, ardua conscendere, facit aduersa superare, desperationem fortibus probationem nullatenus exhibere permittens. Temperantia Regi celorum templum prouocat preparandum, fugatis tenebris uitiorum, replere lumine splendidissimo puritatis; abiectis uoluptatum fetoribus, castitatis  fragrare thymiamate. Proinde quia iustitia Conditori nos tradere, prudentia maiorum exempla sectari, fortitudo contrarias prosternere potestates, temperantia templum auctori parari debere, iuste definitionis deliberatione suaserunt; contemptum pristinum spontaneo emendemus occursu: quia non hunc, sed illum a quo missus est, offendemus, si causam salutis dissimulatione aliqua, uel occupatione mundana crediderimus esse [c 1Kb] leuandam; et quia laborem ipsius superna potentia [d 1Kb] inuitauit, ut spolia diaboli uictor ipse suscipiat.



CAPUT Iu. Cedit Hilarius seculoque nuntium remittit. Gratia preuenit liberum arbitrium.

6. Astructioni nostre ipse B. Hilarius testimonium  prebet ita dicens: [e 1Kb] Hesitantie mee inuitante pio Domino, totus cum uoluptatibus suis mundus astabat: quid relinquendum, quid appetendum uideretur, animus meus tamquam collatis apud amicum tractatibus uentilabat. Quotiens in animo meo uelle et nolle successit? Et quid plura? Absente illo partes suas in me Christus exsequitur. Tali definitione firmatus occurrit, aspectu sereno, animo securo, submisso colloquio, quemadmodum humanum arbitrium diuina precedens gratia [f 1Kb] commutaret in melius, digna conuersatione, sermone, mente, habituque demonstrans, manum continuo in Euangelii missurus aratrum, ne retro uel cogitatione respiceret. Obita taxatione omnium prediorum totiusque substantie, acceptas a germano pecunias uel  usibus pauperum, uel refrigeriis deputat monachorum. Nequeo, ut dignum est, uel estimare, uel dicere, quemadmodum seculi uoluptas, que etatis lubrico et illecebroso humane fragilitatis solet escario praua delectatione decipere, ex animo huius beati abiecta fuerit [g 1Kb] respuendo salubri damnata consilio, rationabili euitata perfugio, desiderate eremi glorificata secreto: illum euangelicum [h 1Kb] percontatorem merito superans, uirtute uincens, perfecta consummatione transcendens. Ille uendere noluit, hic uniuersa distraxit; ille tristis abscessit, hic letificatus [i 1Kb] seculi paradisum festinanter intrauit. Astructioni nostre dignum B. Eucherius testimonium perhibet, ita dicens: Et tu licet omnem censum in Christi pauperes [i 1Kb] Christo diues effuderis, tu licet preferas annis iuuenem,  moribus senem, tamen plus est quod eremum concupisti.



CAPUT u. Hilarius ad monasterium Lirinense secedit. Eremum ad tempus relinquit.

7. Ruptis ergo occupationum catenis, et auctori facultatibus traditis, tanto duce terrestrem ingreditur Lirinensis Insule paradisum; non unde, more primi Ade, in huius uite mitteretur exsilium, sed unde iure uictoris ad celestia postmodum regna raperetur. Hinc iam omnibus nota illa mentis acrimonia, ardens [k 1Kb] anima, mens compuncta, quemadmodum singulorum in ea seruorum Dei profectus alacri inspectione peruaserit, perseuerantiam hauserit, uigilias uicerit, abstinentiam rapuerit, humilitatis mansuetudinem transcenderit,  orationis instantiam superauerit, lacrymarum flumina meruerit, gratias omnium sibimet uindicauerit, compunctionum uirtutes attraxerit, et uim intulerit regno celorum, pontificalis gloria mundo nota satis superque monstrauit. Si quidem quantum compunctionis tunc acquisierit, hinc aperte cognoscitur, quod postmodum in media ciuitate eremitica fecit instituta feruere.

8. Amorem autem secreti ita medullitus hausit insertum, ut cum illum ducem suum patremque profectuum in sacerdotali fastigio collocatum sub ordinationis principium crediderit comitandum, statim definierit relinquendum. Quantus amor eremi fuit, apud quem B. Honorati dilectio [l 1Kb] potuit studio caritatis  imminui? Sed, o ardentissima compunctionis flamma, nequeo tuum, sauciato intuitu, uidere fulgorem. Quid tantopere fugis? Quid deseris? Quasi alibi possis lumen [a 1Kb] parare, quam ubi auctor elegerit. Licet uelis proprio gaudere secreto, licet consueto eremi rapiaris affectu patrem deserens, pater effectus postmodum reuerteris. Relationi huic scripta beati Eucherii prebent attestationem, que ad eum directa testantur: Magno, inquit, animo egressus dudum de domo tua et de cognatione tua usque in mare magnum recedentia eremi secreta penetraueras; maiore tamen uirtute repetita a te est eremus quam petita. Siquidem hospes ingressus habuisti ducem et uelut itineris tui preuium, quem deinde etiam militie celestis magistrum; cumque in pontificali fastigio persequendum  putasses, ad familiare eremi secretum te amor retulit. Et quia nobis multorum necesse est astructionibus narrationem suscepti operis confirmare, quisquis plenius ista scire uoluerit, [b 1Kb] opus illud ubi hec digne sunt digesta, percurrat.



CAPUT uI. Honoratum in extremis positum conuenit. Designatur ab Honorato sibi successurus Hilarius. Rapitur ad episcopatum.

9. Emenso [c 1Kb] biennio, cum ad meriti proprii percipiendum premium ex incerto uite istius cursu beatus pontifex uocaretur Honoratus, missis epistolis, ut extremis suis interesse deberet admonuit. Ita iussionem eius festinauit implere, ac si reuocaretur ad eremum. Cumque ad tantum uirum crebra sublimium  uirorum agmina benedictionis accipiende gratia aduentarent, ceperunt de successore beati Honorati flagitare responsum. Excitati desuper animi de electione pontificis ad iudicium perrecturi testimonium postulabant; supremo halitu summum meritis singularibus digito demonstrauit antistitem. Impensis ergo supremis obsequiis, iterum sanctus Hilarius ad eremi secreta festinat. Sed illa Diuinitatis potentia, que modis occultis suam per humana ministeria peragit uoluntatem, illustris Cassii, qui tunc preerat militibus, animum repente succendit, ut ignotum, ut longe positum, ut denique ad eremum properantem ardenter expeteret, fortiter retineret, uiolenter attraheret. Electum ciuium numerum cum non parua manu dirigit militantum. Feliciter peruenitur: spiritalis preda  astat ante oculos inquirentium, et nichilominus ignoratur. Quorumdam tamen indiciis declarata capitur. Et, o superne gratie dispensatio inaudita! ibi officia pastoris oues egerunt, nec immerito postmodum abegit exinde lupum, ubi oues primitus officia pastoris peregerunt. Cumque sollicito gregis agmine seruaretur, animus eius plus de diuini iudicii demonstratione  sollicitus, quam exstaret de suscipiendi officii onere occupatus, diurnis nocturnisque fletibus uoluntatem sibi Domini declarari flagitabat [d 1Kb] enixe. Cumque positum in itinere sollicita exspectatione pauor iudicii fatigaret, etiam clara uoce, que intrinsecus uoluebantur, omnibus patefecit. Licet fortiter, inquit, caritatis illigatum me uinculo teneatis, et uiolenta custodum manibus catena cingat astrictum, nisi Dominus uoluntatis sue mihi dederit signum, nequaquam sacerdotii sum suscepturus officium. Itaque cum tali affatu cunctorum uota atque animos uulnerasset, ac mesto ducentium agmine uallaretur, Alamannicum descendens castellum, niuee columbe desuper aduenientis et residentis in capite, ac si diuino confirmatus attactu, omne amputauit ambiguum. Que  nec ab illis ciuium militumque frequentibus turbis atque custodiis uel abigi potuit, uel territa separari, quin beato uertici superposita Domini uoluntatem, dum secura residet, apertissime demonstraret. Nullo dubitationis uestigio deinceps derelicto, ubi columbe species, que iam tunc comparata Spiritui sancto super caput Iesu uenit in baptismo, pontificis quoque futuri [e 1Kb] designauit nutu diuino specialius dignitatem. Scilicet que supernam benedictionem pernicibus pennis, stridenti uolatu, terris uelocius deportasset, ut prius quam uocibus humanis, fauore superno dignus pontifex clamaretur. In tam preclaro cultu nouoque miraculo exigebat materie magnitudo diutius immorari, nisi narrationis ordo cepta compelleret explicare.



CAPUT uII. Arelatem peruenit Hilarius. Seminarium episcopale seu congregatio ecclesiastica sub episcopi manu.


10. [f 1Kb] Dum ergo uoluntate omnes alacres tam de confirmato inuicem uoto, quam de ostenso summi pontificis merito letiores ad Arelatensem perueniunt ciuitatem, occurritur, festinatur, primas delicias uultus sui splendore aduenientibus prebens, merita interioris hominis exterioris pulchritudine demonstrabat. Eminentissimam sacerdotii dignitatem et nouum priuilegium sanctitatis angelico preferens uultu, agnoscitur et agnoscit; in quo agnitus est, magnus exstitit; in quo agnouit, maior apparuit. Sicut sacerdotii gradu summus, ita humilitatis descensu fastigium celse sublimitatis indeptus. O uere perfectus Christi  discipulus, qui uias magistri secutus, exercuit docendo quod didicit. Consecratur in sacerdotio iamdiu uirtutum meritis consecratus. Amplectendum consecrationis ministerium, quod auxit merita consecrantum. Effectus nomine sacerdos, qui iampridem erat uirtutum decoratus insignibus. Quod ita ardenter ac strenue cepit ac perfectissime consummauit, ut in  illius temporis incerto tumultu, quem pax longa [a 1Kb] nutrierat, congregationem subito institueret secreti cupidam, continentie uirtute crescentem, quam suo non minus pene imbuit exemplo quam formauit eloquio. Huic affectu animi promptum, sed effectu sermonis imparem me esse profiteor, ut incipere audeam, qua pietate sustinuerit infirmos, quibus doctrinis imbuerit imperitos. Quidquid in uirtute summum, in celsitudine arduum, in mortificatione corporis asperum, in seculi contemptu uilissimum, equitate iustitie pretiosum, correctione prouidum, sapientie consideratione precipuum, celesti desiderio sempiternum, exercuit, impleuit, ostendit. Adeptus ipse celestem gloriam, exemplo suo fecit alios adipisci. Ad philosophie superne dogmata expeditus incessit,  ut alii quoque incederent inflammauit. Usum uite temporarie minimis, immo nullis exegit impendiis, et ita docuit singulis dierum curriculis transigendum ad obtinenda futura premia. Innouato studio semper exarsit, et ut alii inardescerent oratione et adhortatione cegit.



CAPUT uIII. Episcopus factus, fit omnium exemplum. Ornamenta ecclesiarum pauperibus erogat.

11. Cum primum speculatoris suscepit officium, in seipso primum monstrauit quemadmodum congregatio mundum contemneret, corpus despiceret, et uitia superaret, fatigaretur laboribus, manuum quoque operibus continuis [b 1Kb] uexaretur, sanctis paginis inhereret, ieiuniis uigiliisque studium commodaret,  unius tunice tegmine estatis ardorem et hiemis rigorem contenta toleraret, iter pedibus conficeret; talia sibi suisque ingerens documenta: Manducandi necessitas incumbit, semina iaciamus: uini perceptio presumenda est; uineas excolamus. Impleuit illud apostolicum, ne quem forte grauaret otiosus, uictus proprii habita ratione. Si quid operis superfuerat, [c 1Kb] misericordie deputabat expensis. In meditatione iugiter permanere, uerbi ministerio indesinenter insistere, multiplicibus celestis sapientie mysteriis saginari, Deum proximumque diligere, sacerdotes Domini non solum uerbis, sed factis accendere, zeli superni emulatione flagrare, instituere monasteria, edificare [d 1Kb] templa, digna sacerdotia consecrare, propriis non solum manibus, sed nec  periculis temperare, suscipere orphanos, confirmare monachos, accersire seculares institutione sua, pontifices ordinare, ita quotidianam sui actus discutere rationem, ut superno iudici tamquam multiplicatum dispensationis sue talentum niteretur ingerere. Ita uiscera eius misericordia quatiebat et pietas, ac si solus ad redimendum paginis celestibus urgeretur. Tractauit, secum deliberauit, [e 1Kb] effecit ut  sacra ministeria captiuis potius solatia quam prestarent Ecclesiis ornamenta. Quid dicam cupidus? Quid omittam nescius, ab his qui maiora sciunt negligens iudicandus? Quidquid argenti omnes basilice habuerunt, captiuorum redemptioni protinus deputauit; cumque omnia cognouisset expensa, exsultans atque congratulans, quia uota fidelium dispensatione sua uidebat celi in sedem premissa. Numquidnam poterit estimari quantum uisceribus eius insederit pietas, qui usque eo credidit omnia distrahenda, quousque ad patenas uel calices uitreos ueniretur? Accendit studia offerentium dispensatione laudabili, nec ut [f 1Kb] fatigarentur reiecit, sed ut iterato offerrent uberius excitauit, quod offerentium deuotio gratanter optauit, ut oblatio sua primum sacris altaribus,  postmodum membrorum Christi redemptionibus militaret.



CAPUT IX. Ut se gessit erga seruos Dei.

12. Quemadmodum etiam serui Dei debeant honorari, documentis spiritalibus salubriter imitandum posteris non negauit. Nam cum sanctum Caprasium, sicut ipse dicere solitus erat, angelica in insulis conuersatione degentem infirmitate fatigari corporea, certis nuntiis comperisset, ad eius occursum celeri se festinatione proripuit: ad cuius pedes residens, ut sui meminisset, humilitate submissa et uirtute inclyta flagitabat. Iuste, dum tanto eremi incole impendit obsequium, et singularem prebet humilitatis affectum [g 1Kb] sacerdotalem dignitatem quo magis extolleret  solerter inuenit. In eodem loco tunc temporis sanctum Faustum presbyterum pariter et abbatem ita futurorum prescius honorauit, ut inter se et sanctos sacerdotes Theodorum et Maximum medium [h 1Kb] compulerit residere. Constat ergo humilitatis culmina proprio eum comparasse despectu, et celsum proinde uirtutum meruisse fastigium. Sed forte hec tanta et tam multiplicia uere humilitatis exempla aliquod superbie [i 1Kb] supercilium generarunt, et non potius sublimia humilitatis compararunt celsa preconia. Exstitit rigidus, sed superbis; exstitit terribilis, sed seculi iniquitate turgentibus, cenodoxie uanitate tumentibus. Ceterum congregationi sancte et consummatis uiris, non solum cor atque animum, sed et corpus quoque promptissime prosternebat.



CAPUT X. Qualis erga seculi potestates.


13. Quantum igitur districtionis habuerit in causa iustitie, apertissime declarauit; ita ut ne dignitati quidem pepercerit prefecture. Nam cum sepius prefectum temporis illius secrete monuisset ut ab iniustis iudiciis se temperaret, et consuetudinario  lapsu illo ferretur in preceps, accidit ut dum in basilica Constantia sacra solemnia celebrantur, productis fontibus celestium doctrinarum fidelium corda rigaret, subito cum suo ingrederetur officio prefectura. Quam dum ibidem cerneret immorantem, a predicatione cessauit, dicens non esse condignum ut qui eius pro salute propria contempserat monita, spiritalis cibi perciperet alimenta. At ubi ille digna confusione perfusus egressus est, conuiuium quod inchoauerat spiritalium deliciarum profusissime cibum rursus innouato studio cepit prebere agminibus populorum. Premisit et reliquit exemplum qualiter constantie uirtute mundane contemni debeant potestates.



CAPUT XI. Qualis in predicatione uerbi.


14. Temporalis uero eius predicatio quantum flumen eloquentie habuerit, [a 1Kb] quas sententiarum gemmas sculpserit, aurum supernorum sensuum repererit, argentum splendentis eloquii abundauerit, descriptionum uarias picturas et rhetoricos colores expresserit, ferreum spiritalis gladii acumen in truncandis hereticorum uenenatis erroribus exercuerit, non dicam disserere, sed nec cogitare me posse protestor. Sedilibus [b 2Kb] preparatis in ieiunio, ab hora diei sexta usque in eius decimam epulis plebem spiritalibus saginabat, pascendo esurire cogebat, esurientes nequaquam pascere desistebat. Nescio utrum satietas plus famem fidelium prouocaret, an edendo plebem magis cegerit esurire, implens  illud [c 1Kb] propheticum dictum: Qui edunt me adhuc esurient, et qui bibunt me adhuc sitient . Si peritorum turba defuisset, simplici sermone rusticorum corda nutriebat; at ubi instructos superuenisse uidisset, sermone ac uultu pariter in quadam gratia insolita excitabatur, seipso celsior apparebat, ut eiusdem [d 1Kb] preclari auctores temporis,  qui suis scriptis merito claruerunt, [e 2Kb] Siluius, Eusebius, Domnulus admiratione succensi in hec uerba proruperint: Non doctrinam, non eloquentiam, sed nescio quid super homines consecutum. Quid plura dicam? Nisi dicendi pausa desuper eidem aduenisset, sermonem finire non potuerat, tanta gratia exundante, et miraculo [f 1Kb] et stupore crescente, ut peritissimis desperationem tunc auctoribus seculi eius inferret oratio: in tantum ut Liuius temporis illius peta et auctor insignis publice proclamaret: Si Augustinus [g 1Kb] post te fuisset, iudicaretur inferior. Et licet gratia eius ex his operibus, que eodem dicendi impetu concepit, genuit, ornauit, protulit, possit absque hesitatione dignosci; uita scilicet antistitis Honorati, homilie in totius anni festiuitatibus expedite,  Symboli expositio ambienda, epistolarum uero tantus numerus, uersus etiam fontis ardentis: at ne quis me estimet falsa fortassis asserere, testimonium beati Eucherii episcopi iustum credidi adhibendum, qui eius uolumine prosa uersuque percepto, ita respondit: Et tu licet sis clarus eloquio, clarus ingenio; tu licet preferas annis iuuenem, moribus senem. Et Auxiliaris auctor Romane facundie: Dictu difficile est quanti mihi pretii fuerint littere sanctitatis tue, in quibus ita expressam facundiam recognoui, sicut tenes in aliis modestie morumque operibus principatum. Ignosce de te studiose minora dicenti: [h 1Kb] quia semper in predicatione sui uirtus erubescit; cum hoc ipsum uerecundie genus pars magna uirtutis sit.



CAPUT XII. Qualis ad mensam et in labore manuum.


15. Inaudita forsitan crederer replicare, nisi hoc magnorum uirorum dictis, scriptis, testimoniisque firmarem. Sedili mensaque apposita, [i 1Kb] liber ingerebatur et retia, astante notario. Liber prebebat animo cibum, manus nectendi uelocitate currebant, notarii  simul ferebantur articuli, et oculus paginam percurrebat. Adueniens sanctus Edesius rhetorice facundie et metrice artis peritissimus uir, stupens et admirans hec letus effudit:

uidi ego, nec dignus tanta ad preconia testis,
[a 1Kb] Prolixos soles iugi cessisse labori.
Nectendi ratio uarias iniunxerat horas,
Nec finem precibus mutatus fecerat actus.
Credere uix possum quemquam sic tempore eodem
Nectere dictantem, relegendo, lecta [b 1Kb] fatendo,
Ore, manu simul hoc operari, attendere, fari.

Cibum sine lectione non sumpsit. Ab eodem in ciuitatibus ista est [c 1Kb] inuecta primitus consuetudo. Et tanta parcitate uita est illius sustentata, ut raro secularium aliquem inuitaret. In omni actu, in omni loco quidquid ad profectum pertinere poterat, alacer  inquirere, strenuus exercere, solers consueuerat consummare. Iam quemadmodum [d 1Kb] Salinas expetens [e 1Kb] automata propriis manibus et sudore confecerit, hebdomada completa, die Dominico, media nocte consurgere, et triginta millia pedibus conficere: postmodum sacris solemnibus interesse, et usque ad horam septimam populos pascere; ut dignum est, nec antiquorum posset explicare facundia.



CAPUT XIII. Qualis in penitentie tribunali. Forma deprecatoria penitentie. Lectionum solemnia.

16. Quotiescumque penitentiam dedit, sepe [f 1Kb] die Dominico ad eum turba uaria confluebat; uolabat ad eius castigationem, quicumque adesse uolebat, lacrymarum se imbribus eluebat, celestibus iudiciis  territus, promissisque succensus; tanti gemitus, tanti fletus astantibus nascebantur, ut uite presentis horreret habitaculum. Quis ita futuri iudicii monstrauit examen? Quis ita tenebrosum terribiliter intimauit incendium? Quis ita [g 1Kb] flumen exurentis pariter et rapientis cruciatus expressit? Quis ita uulnera conscientie ante oculos inspicienda reduxit? Admonitione completa cum lacrymis supplicationum sumebat exordia, ut penitentie fructum, quem monendo contulerat, orando firmaret. Nam mulier quedam ceca,  dum manus eius impositione benedicitur, uisum se recepisse proclamat: estimo quod antea interiori homini prestitit, quod exteriori postmodum [h 1Kb] impetrauit. Que recepto lumine ducem uie ulterius non quesiuit. Precibus eius non ambigo impetratum ut tantum miraculum ad paucos admodum perueniret. Die etiam Dominico dum lectionum solemnia recitantur, quidam phantasmate constrictus, Sancte, inquit, Hilari, cur me torques? publica uoce proclamans. Tunc beatus Hilarius ea qua poterat Dominum ui constringit et rogat. Cumque se obtinuisse sensisset: Imperat tibi iehsu, ait, ut de isto [i 1Kb] homine nullam facias mentionem. Qua supplicatione, quasi quibusdam catenis astringeretur, obmutuit, [i 1Kb] et discessit. Plus obmutuisse congaudens, quia eius meritum  potuerit occultari, quam plasmatis uigentis sospitate.



CAPUT XIu. Pythonem expellit. Exeuntes a basilica retinet.

17. Sacrilegium etiam, quod spiritus Pythonis muliere obtenta influxerat [k 1Kb] ciuitati, quam solerti spiritalis arte consilii exstinxerit, nequaquam silentio pretermittam. Comprehensam iubet recensitis lectionibus ueteris Testamenti in cancello ecclesie publice collocari. Quid lex iuberet, quantum mali Christianis mentibus diabolice peruersitatis propinaret astutia, sermone profluo demonstrauit. Et ne ullus deinceps tanto sacrilegio, dum demonum responsa perquirit, sponte se subderet, necessaria instructione perdocuit: nullam deinceps excusationem,  etiam negligentibus, derelinquens, quam idcirco publice fecisset statui, ut non liceret postmodum ignorari. Precepit ut abiret malignus spiritus. Tum, quia uidebat se aperte proditum, nec postmodum decipiendis animabus clandestina fraude ualiturum: Quo, inquit, uadam? Et sanctus aduertens quantum Dei gratia suo ministerio effecisset, letus exclamat: [l 1Kb] Maximum purgationis indicium est, nescire quo redeas.

18. Populos etiam post euangelicam lectionem  [a 1Kb] egredientes tali clamore reuocauit: Exite, inquit, exite, quia hoc uobis de gehenna facere non licebit. Tum spiritalis zeli emulatio singularis ultionem pene terribilem ob eorum exegit iniuriam. Nam cum facilis ad eum tunc inaniter excitata populorum turba et [b 1Kb] inconsueta deceptaque uenisset, eiusque animum concitasset, ciuitatis pars maxima misso desuper terribili conflagrauit incendio; quod ipsi quoque qui non mediocribus sunt dispendiis fatigati, propria uoce ob eius uindictam uenisse cognoscentes, clamauerunt flebiliter eius genibus prouoluti, misericordiam postulantes. Ille autem lectioni intentus, uigiliis deditus, orationi ac ieiuniis iugiter mancipatus, cilicii asperitate exilitatem tenuati corporis macerabat. Nec hiemis quidem [c 1Kb] frigore, quo solent torrentia  flumina glaciali rigore constringi, pedes indumento adiecto texit, [d 1Kb] numquam linum lanamue concedens.



CAPUT Xu. Zelus animarum et compatientis animi exemplum. Prime sedis Galliarum episcopus cum suis clericis in seminario simul habitans.

19. Psalmorum mysteriis suaui modulatione cantatis, fletus uberes adiungebat; orationem gemitibus inenarrabilibus duplicabat, ab opere nec in noctis obscuro desistens. Manus nota rapiebantur uelocitate nectendi; mens recolendi exercebatur industria. Semel euigilatus nec oculis pepercit, nec membra posuit ad quietem, nichil aliud agens nisi ut eum spiritales hostium caterue inuenirent occupatum pariter et armatum.

 20. In his profectibus constitutum subitus ardor accendit, ut Heliodori matrem heresis Ariane uinculis colligatam expeteret, illuminaret, attraheret, et in eternum oblaturus in presentia consecraret. Pietatis autem sue insignia in his, quos ad celi regna premisit, ita intimis misericordie uisceribus demonstrauit, ut nullus ualeat imitari. Minimi cuiusque lectoris transitu eiusdem animus taliter uulnerabatur interius, ut singultibus quateretur, et profunderet fletus uberrimos, et non aliter ac si unici pignoris solatio caruisset; casus quoque infirmitatesque suorum, uulnera propria reputabat; quod sancti Cyrilli tum leuite manifesto patuit documento, qui basilicis prepositus construendis, dum marmorum crustas et theatri proscenia celsa deponeret, [e 1Kb] fidei opere  nudans loca luxurie, quod sacrum parabat ornatibus, subito molarum funibus ruptis, impetus desuper marmoris uenientis [f 1Kb] stantis pedem cum extrema digitorum parte occupatum collideret atque minueret:  pro cuius gemitu et dolore non minus uulneris uir beatus excepit in corde, quam collisus sustinebat in corpore. Cumque ministri uulnus immensum iuges et indefessos sacerdoti gemitus extorqueret, quia eiusdem celle erat eius cella coniuncta, remedia uir sanctus more solito supplicationibus flagitabat. Paululum sopore depressus uidit [g 1Kb] reuerendam eminus astare personam, que mestitie causas sollicite perquirebat. Ille collisum leuite pedem, non solum merorem sibi tristitie, sed uulnus animi indicat inflixisse. Percontatur: uis, inquit, ut dolor omnis abscedat? Optare se omni auiditate, respondit. Produc, ait, pedem [h 1Kb] uicarium succidendum, et omnis protinus dolor ministri aufugiet. Pedem sine hesitatione protendit, ictum ferientis libenter excepit, tantusque  dolor accessit, ut refectionis dulcedinem doloris excluderet magnitudo. Euigilans non dubitauit implendum quod fuerat [i 1Kb] promissum. Ad prefati cellulam dirigit inquirentem, ut qualiter se leuita sentiret protinus nuntiaret. Mandat ille omnem recessisse dolorem; quietem [i 1Kb] insuper esse concessam. Merito eius pietate sanatus creditur, cuius inquisitione quietissimus reperitur. Qui in reuelatione proximi membrorum propriorum iacturam credidit faciendam, impleuit diuinum preceptum, quin immo feliciter et excessit, dicente Domino: Diliges proximum tuum sicut teipsum ; ecce inuenitur hic beatus dilexisse proximum [k 1Kb] supra se, qui, quantum definitio mentis habuit, membra tradidit amputanda propria, ut sanaret aliena.



CAPUT XuI. Celidonium deponit.


21. In excursibus autem quis, ut dignum est, explicabit quantum eius presentia profectum contulerit ciuitatibus Gallicanis, sanctum Germanum sepius [l 1Kb] expetendo, cum quo sacerdotum ministrorumque curam et uitam, nec non profectus excessusque tractabat. Ubi eius aduentus innotuit, flammata ad utrosque nobilium et mediocrium studia conuolarunt, astruentes Celidonium internuptam suo adhibuisse consortio: quod apostolice sedis auctoritas et canonum prohibent statuta; simul ingerentes seculi administratione perfunctum capitali aliquos condemnasse sententia. Tante rei nouitate permoti, testes  [m 1Kb] imperant preparari. Conueniunt ex aliis locis probatissimi sacerdotes. Res omni ratione prudentiaque discutitur. Accusatio testimoniis confirmatur. Adhibetur uera simplexque definitio, ut quem Scripturarum  regule remouebant, uoluntate propria se remouere deberet. Ille Urbem credidit expetendam, ibique se iniusto rigore astruit condemnatum. Quod ubi comperit uir beatus, quanto studii ardore, quantoque zelo superno fuerit inflammatus, ut non hiemis asperitatem, non Alpium stridores attenderet, uel [a 1Kb] frigora, non uitrea glacialis cruste spicula protinus resoluenda desuper, nec gladii ictui similes expauerit aculeos dependentes, ui frigoris terrorem mortiferum gelu concreto uelut uibrantem dexteram imitantes. uerum ille inconcussa fidei radice constanter animatus, presertim qui ad tantam [b 1Kb] uoluntarius uenerat paupertatem, ut pedibus iter aggrediens conficere non timeret. Intrepidus urbem Romam sine equo, sine [c 1Kb] sagmario uel sago, omni  difficultate superata festinus intrauit.



CAPUT XuII. Quid Rome actum ab Hilario. Quid Arelatem reuersus egit Hilarius.

22. Apostolorum ac martyrum occursu peracto, beato Leoni pape illico se presentat, cum reuerentia impendens obsequium, et cum humilitate deposcens ut Ecclesiarum statum more solito ordinaret: astruens aliquos apud Gallias publicam merito excepisse sententiam, et in Urbe sacris altaribus interesse. Rogat atque constringit ut si suggestionem suam libenter excepit, secrete iubeat emendare, et se ad officia, non ad causam uenisse; protestandi ordine, non accusandi, que sunt acta suggerere. Porro autem si aliud uelit, se non futurum esse  molestum. Et quia tantorum uirorum presertim iam ad supernam gratiam uocatorum, nec in narratione audeo iudicia uentilare, hoc breuiter tetigisse sufficiat, quod solus tantos sustinuit, quod nequaquam minantes expauit, quod inquirentes edocuit, quod altercantes uicit, quod potentibus non cessit, quod in discrimine uite [d 2Kb] positus communioni eius, quem cum tantis uiris damnauerat, coniungi nullatenus acquieuit, quod custodibus appositis, hiemis rigore seuiente, quos ratione non flexerat, credidit relinquendos. [e 1Kb] In ciuitatem regressus, licet corporali infirmitate fractus, tamen perfectione sanctus et pietate promptissimus, totum se ad placandum tunc animum sancti Leonis inclinata humilitate conuertit. [f 1Kb] Misit primitus S. Rauennium tunc presbyterum,  postmodum proprium successorem, deinde sanctum Nectarium sanctumque Constantium precipuos sacerdotes. Et quia [g 1Kb] quanta in hac causa dictauerit, huic operi nulla possum ratione connectere, [h 2Kb] Auxiliaris tunc prefecti que fuerit sententia, credidi [i 1Kb] inserendam, cuius hec uerba sunt: Sanctos Nectarium et Constantium sacerdotes de beatitudinis tue parte uenientes digna admiratione suscepi. Cum his sepius sum locutus de uirtute animi atque constantia, contemptuque rerum humanarum, quo inter fragilitates nostras semper beatus es. Nam quid potest in hac corporea uita esse [i 1Kb] secundum, que cum sit misera, tamen non potest esse perpetua? Locutus sum etiam cum sancto papa Leone. Hoc loco, credo, aliquantum animo perhorrescis; sed cum propositi  tui tenax sis, et semper equalis, nulloque commotionis felle rapiaris, sicut nullis extolleris illecebris gaudiorum, ego nec minimum quidem factum beatitudinis tue arrogantie memini contagione fuscari. Sed impatienter ferunt homines, si sic loquamur, quomodo nobis conscii sumus. Aures preterea Romanorum quadam teneritudine plus trahuntur; in quam si se sanctitas tua subinde demittat, plurimum tu, nichil perditurus, acquiris. Da mihi hoc, et exiguas nubes parue mutationis serenitate compesce.



CAPUT XuIII. Totum se pastoralibus muniis addicit et penitentie.

23. Talia percipiens totum se orationi, predicationi, operationi uelut incipiens mancipauit, rigore districtus, miseratione propensus, largitione promptissimus;  non contentus que [a 1Kb] inueniebantur ingerere, nisi solatia consolationum riuis fletuum cumulasset. Unde sanctus [b 1Kb] Edesius ita prosequitur, dicens petice:

uidi ego preuentum fletu, [c 1Kb] magis ubere fletu,
Quod creuit nummis, cupiebat crescere uotis.
Quam prorupta uiget miseratio, quam cita donis
Gratia! nec solum fueras ad munera largus:
Maiores comitantur opes pietate ministra.

24. Abstinendo uictu, operi insistendo, itinera pedibus conficiendo ita se tenuauit, fatigauit, exhausit, ut uix quadragesimi octaui anni circulum adimpleret. Non enim uirtutum celsa illa perfectio, que non solum locum, sed condignam in celis parauerat mansionem, moras diutius est passa terrenas. Sed fidelis seruus implens preceptum, desiderans  promissum, corpus suum diuersis egritudinibus mancipauit, ut superne monete [d 1Kb] aurum obrizum, egritudinum caliculo excoctum, thesauris reconderetur eternis.



CAPUT XIX. uisione celesti recreatur, qua etiam prenoscit successorem suum.

25. Ergo ubi infirmitate crescente, non uirtus mentis, sed ipsa est corporis consumpta materies, quo studio alacri omnes et exhortatione releuare, in proposito permanere, facunda et necessaria persuasione cegerit, nequeo explicare. Igitur in ultimo ambiguo constitutus, accepit manifeste reuelationis non mediocre solatium. Mens eius ad hoc in sopore [e 1Kb] relaxata est, ut ei singularis premii magnitudo  patefacta uirtutum suarum depingeret ornamenta. uidet sacris se interesse mysteriis. Intuetur tunice  Aaron quondam pontificis tegmine decoratum, quod diuina per Moysen iussione mira tum fuerat artis uarietate contextum. Duodecim gemmarum multiplici ac diuerso splendore pectus ornari, eiusdemque niueo humeros fulgore uestiri. Stola quoque dispari uarietate micante membra circumdari, quam bysso, [f 1Kb] cocco, iacintho, radio coruscante, colore dissono metallo pretiosam spiritalium manus docta decorauit artificum. Pretiosiora pulchritudinum quam diximus ornamenta, quia Deo sunt auctore formata atque constructa, [g 1Kb] tinniuolentia commota gressibus incedentis, et intrinsecus malogranatis illisa, ictibus claris personabant extrinsecus salutiferumque tinnitum. Cumque ita meritorum perennium donis, premiis atque muneribus se cerneret adornatum,  humano affectu adiici sibi desuper uestimenta omnimodis flagitabat. Quod ubi didicit abuegari, et uidit filium suum sanctum Rauennium applicari ad diuina mysteria consecranda, intellexit se esse migraturum. Quam beatus igitur, quamque inclytus Pater, qui adhuc in seculo constitutus, illius [h 1Kb] ueri sacerdotis, quem in multiplici colorum uarietate non figura, sed meritorum ueritas proprie decorabat, est premium consecutus. Cur non ei monstraretur in tunice illius tegmine, quod in omni uirtutum diuersitate possederat? Cur non ei reuelaretur in uestimenti illius pulchritudine, quod erat ei in stola perpetua compensandum? Quem enim decorauerat continentia mentis illese, et in quo immaculate conscientie lucebat auctoritas, merito lamina auri  fulgentis speculum uerecunde frontis eius obtexerat. Quem uirtutum semper [i 1Kb] extulerat principatus, dignum pretiosiorum lapidum textus ornabat. Cur non bysso circumdaretur, quem [i 1Kb] castitatis zona constrinxerat? Nam, ut uere loquar, principalis eius lamina auctoritate fidei et ignea flamma rutilauit. Gemme quoque omnium uirtutum splendore sidereo micuerunt: rationale micuit pectoris, fulsit [k 1Kb] elogium pietatis, iustitie byssinum, continentie cingulum, predicationis tinniuolum, malogranata bone spei opere et sermone iugiter sonuerunt.



CAPUT XX. Hilarii morituri exhortatio ad suos.

26. Cum ergo tanta ac tali esset consolatione releuatus atque perfusus, congregationi ad solatium  pariter et exemplum alacri sermone disseruit, ista [l 1Kb] omnes allocutionis uoce compellans adiecit: »uite  curricula hucusque peregimus; iam ad illud tremendum superne maiestatis euocamur examen. uiam carnis huius et incertam uitam seculi presentis ingressi, iussionibus paruimus Creatoris, [a 1Kb] ac seruitutis proprie peractis officiis, ad ueram perennemque patriam prelata consolatione migrabimus. Militauimus hucusque spiritali militia. [b 1Kb] Infidi corporis aculeos cilicii asperitate contulimus. Abstinentie rigore ac uigiliarum lassitudine uniuersa uitiorum certamina auxilio superauimus desuper implorato. Cogitationum laqueos sancta meditatione disrupimus. Occupati studiis doctrine celestis, talentum perennitatis multitudini fidelium non cessauimus erogare. Nauigauimus per uite istius pelagus, et diuersa, iuuante Domino, uirtutum mercimonia cum fenore usure salutifere  Deo referenda percepimus. Ad portum quietis Domino gubernante cepimus propinquare. Cum istius mundi principibus, cum quibus Apostolus describit bellum iuge esse, confliximus, quod nulli deerit quicumque ad beatitudinem celesti gratia precedente, et industria subsequente uoluerit peruenire. Absolutum me et liberatum ad Domini mei intuitum credo eodem propitiante uenturum. Ad ea [c 1Kb] premia obtinenda perseueranti cursu uobis sunt peragenda certamina. Ille utique, qui se liuore proprio perdidit, qui procul odoratur bellum , et ad uocem tube, quasi cuncti esse debeant in sua potestate, diutina antiquitate callidus, subtilitate dolosus, decipiendi assiduitate atque arte peritus, qui electis pascitur escis, et perditione perfectorum saginatur,  penam propriam, salutem reputat alienam, non mediocre estimans solatium, si ad superna tendentes laqueis capiat peccatorum, et funibus perditionis; quos etiam propheta suspirans dicebat: Funes peccatorum circumplexi sunt me . Hic salutis humane inimicus cauendus est; huic omnimodis oppugnandum est et resistendum. Quomodo enim poterit incedere iam ligatus, uel audebit repugnare captiuus? Habebit procul dubio in infernali pena participem, quem tenuerit in seculi uoluptate consortem. Huius fortitudinem Dominus beato Iob monstrans, ita dicit: Aurum reputat uelut lutum; Iordanis alueum auido se estimat ore sorbere . Quid est, aurum reputat ut lutum? nisi sanctorum uitam, uelut lutum se estimat calcaturum:  proclamante propheta: Erue de luto fecis pedes meos . Iordanis autem fluenta que sunt, nisi baptismi sacramenta, que sua credit impugnatione deuoranda? Lutea compago antiquitatem potentiamque eius non potest sine Dei gratia superare; tamen iugi certamine et indesinenti conflictu eius sunt insidie tolerande. Spectator certaminis humani quotidianam exercitii palestram placidus intuetur. uidet ignita iacula dirigi, sed lacrymarum facit fonte restingui. Cernit laqueos preparari; sed orantes  eruit et plorantes, ut cum uera exsultatione decantent: Oculi mei semper ad Dominum, quia ipse euellet de laqueo pedes meos : ut liberi ad annuntiandam pacem incipiant esse pretiosi. Et ideo quidquid in presenti potest ab auctoris amore separare, estimandum est inimicum. Si me humana non fallit illusio, grandis tempestas huic imminet ciuitati: non mediocris, sed satis grauis incumbit afflictio. Ad omnia contraria aduersaque uos iugiter preparate. Fidem Trinitatis immobiliter retinete. Scripturarum interiora penetrate, ut abyssum inuocantes in uoce cataractarum, id est credentium, [d 1Kb] terras dono superno irrigare omnimodis non cessetis. Sit uestis asperior, panis grossior, cibus durior. Iter nichilominus conficiatur pedibus expeditis, ne necessitas subita  perniciem noui laboris inferat delicatis: quia ut exercitatio robustum, sic desidia reddet ignauum.«



CAPUT XXI. Mortem prenuntiat ac moritur.

27. Hac igitur adhortatione completa, iubet congregationem mestam sacrificium uespertine laudis offerre, et cibum consuetudinaria refectione percipere, dicens: Hora diei undecima anima mea de corporis domicilio liberata ad supernum iudicem festinabit. Cumque modulatione psalmorum solita officia auctoris in laudibus alacer cepisset offerre; iam rediens atque commigrans, inquit: »uoces sancte, uoces que ad aures peruenitis auctoris, me quoque Domino commendate.« Fratrum deinceps refectione completa,  manu oculos atque os crucis Dominice signo muniens, et in oratione persistens, securus innumeris sanctorum [e 1Kb] choris occurrentibus letus gaudensque proficiscitur ad patriam supernam.

28. Hinc iam qualiter sit uniuersa ciuitas congregata, quemadmodum unusquisque non patrem aut matrem uel unicum, sed omnium religiosorum atque orphanorum singularem fleuerit genitorem, quis ut dignum est explicabit? Nullus a fletu, nullus cessauit a gemitu. Parem cunctis luctum dilectio uniuersalis indixerat; eratque uelut seminarium lacrymarum, generalis dolor omnium diligentium. Ubi basilice beati ac protomartyris Stephani uenerabile corpus illatum est, [f 1Kb] totius populi cum fletu uox una procedit. Hec, inquit, dies querelas iniuste imputationis  perpetuo resecauit; ut amplius quam in predicatione sufficit non dicamus. Fidei populus nimio ardore succensus membra sancta, dum uult contingere, pene discerpsit.



CAPUT XXII. Exsequie S. Hilarii.

29. Studio congregationis effectum est ut columnis ardentibus cereorum hinc et inde populos abigerent [g 1Kb] irruentes nocte. uigiliis expeditis, cum mesti solis claritas reputaretur obscura ad exsequias uenerandas,  non solum fidelium, sed etiam Iudeorum concurrunt agmina copiosa: omnium lacryme inuicem se superare certabant. Deficiente uoce, gemitus increscebant. Hebream concinentium linguam in exsequiis honorandis audisse me recolo. Nam nostros ita meror obsederat, ut ab officio solito impatiens doloris inhibuerit magnitudo. [a 1Kb] Dein cum ante beati Genesii altare sanctum corpus inferrent, utriusque sexus tantus cum lacrymis datus est clamor, ut astra ipsa percussa uicarium e celo reddiderint insolitum, et tonitruis comparandum, fragore [b 1Kb] consono reboatum. Hinc iterum noua dilectio grauiori fletu corda succendit, dum singuli cupiunt fimbriam decerpere, corpusque contingere. Sancti Basilii tum presbyteri, nunc pontificis summi in uenit industria, ut maximam  partem coopertorii utraque manu discerptam, qua corpus eius tegebatur, [c 1Kb] arriperet, et longius recedens diuidendo populis erogaret. Dum dispertiendi studio letificat populum tanto munere, paululum retrahuntur a sepulcro, et sic corpus illud uenerabile atque decorum, ne iterum deuotis [d 1Kb] lederetur obsequiis, clam est positum in sepulcro. Quod ubi populi intellexerunt esse tumulatum, tantum subito omnes clamorem cum gemitu proprio reddiderunt, ut tecta ipsius basilice discissa corruere et populos obruere putarentur.



CAPUT XXIII. Quam pretiosa S. Hilarii memoria et uite fructus uber.

30. uita illius in morte fit apud animos omnium  pretiosa et desiderium tam [e 1Kb] celestis antistitis in laudem renascitur. Eodem tumulato, cum plausu cepit doctrina illius recenseri, memoria cum gloria predicari; mundi contemptus, compunctionis affectus, lacrymarum fluuius, temporalitatis impetus, pietatis thesaurus, iustitie culmen, temperantie moderamen, [f 1Kb] omnibus in exemplum trahuntur. Quid plura? Ciuitas uniuersa quidquid sacramento confirmare uoluisset, nomen eius proferebat; astruens similem postmodum non futurum. Sed summum est, quod orante ipso amor uerus utcumque potuit habere mendacium. Nam non solum in successoribus, sed adhuc in multorum pontificum renasci non cessat augmentis; cum quibus dum [g 1Kb] laborans hic participat temporarios fructus, sine dubio eternorum compar  efficitur gaudiorum; sicut arbor paradisi fecunda, et quid in presenti offerat, et quid postmodum gignendo relinquat, singulari [h 1Kb] posteritatis fertilitate procreare non desinit. Quanticumque seu per ipsum nutu celesti, seu post ipsum Dei prouidentia ordinati sunt sacerdotes, qui eius intercessioni respondere eruditione [i 1Kb] doctrine, ac crescentibus meritis, gratia iuuante, contendunt. Felix, qui non tantum  proprie ciuitati ex sua institutione prouidit, uerum etiam [i 1Kb] diuersa loca illuminare accensis fidei calore innumeris lampadibus, et super candelabrum ponere procurauit. Ac sic in singulis eius gratia concalescens quotidianis profectibus generata renascitur: quia quidquid ex eius institutione producitur, [k 1Kb] eidem meritissime deputatur. Capitis utique lucris ascribitur, quidquid membrorum uberrimo cultu percipitur. Pro omnibus sollicitus, in certamine uite istius constitutis orationum solatia impendit, presentiam uisitationis attribuit, sancte castigationis uel increpationis innumera ac reuerenda precepta seminauit spiritalis et peritus agricola, nunc minitans et dolens, exsultans et tristis, letus et anxius, turbulentus et patiens, serenus atque terribilis, durus et placidus,  remissus atque districtus; nunc suspirio gemens, sed cum gaudio uberes lacrymas fundens. De cuius pectoris exundanti fluuio et fonte caritatis irriguo sic hausit unusquisque quod uoluit ac potuit, ut nullum damnum largitas sancta sentiret; sed erogando cumulum potius fenerator thesauri celestis acceperit. Quia hec est munerum natura celestium, ut profusiori fenore in se iugiter crescat, et cum defecisse putetur, quasi semper incipiat, atque [l 1Kb] imminutionis paupertatem descendens augmentum quoddam de detrimento dispensator diuinus semper obtineat.



CAPUT XXIu. Elogium Hilarii.

31. O magna, precelsa ac singularis caterua gratiarum!  Quam ueneranda recordatione obtutibus presentatis, et beneficiis sentitis, profectibus nostris adhuc militare cognosceris! Tot annorum spatiis euolutis, in tuorum filiorum renasci non cessas honoribus atque reparari. Iuste perpetuis laudum titulis honoraris, qui interpellaris et audis, pro supplicantibus intercedens conueneris et reddis; constringeris, et ut postulata impetrentur exsequeris; rogaris, et Deo prestante obtinere non desinis. Ecce laudis pretiosum titulum, post emerite sanctitatis excessum. Ecce caput laureis uirentibus et crucis stemmate coronatum, et fructu uirtutum folioque contextum, quod non defluit in eternum. Ecce preconium post obitum triumphalibus meritis proponendum. Iacet in sepulcro eius corpus conditum,  cuius precibus reserantur regna celorum. In diuersa uirtutum culmina innouari tuorum non desistunt insignia meritorum. Cur anima tua non maiora prestet in paradisi beatitudine posita, quam in seculi certamine constituta; cuius uirtutem ne signa proderent, oratio impetrauit? Unicum pignus et decus sacerdotii, et totius celestis scientie thesauri iugiter ex tuo corde manarunt. Lucerna tua fidei lumine  splendens, etiam ceteras super Ecclesie candelabrum positas lucere concessit. uocatus ab auctore ad laboris fructum et perenne refrigerium feliciter peruenisti, in illa beatissima patriarcharum societate receptus, anime tue singularia modo conspicis ornamenta: que ita creuerunt diuine gratie adiumento, ut pretiosis uirtutum manibus perenniter conspicua decorentur.

32. Qui continentie puritate omnium Scripturarum thymiamate templum tui cordis et corporis flagrare fecisti, et ut in eo auctor requiesceret, perennis industrie uigilantia preparasti. Qui secreti amore animum quoque affectumque pauisti. Qui cum psalmorum modulatione flumina lacrymarum iunxisti. Qui in decachordo preceptorum moribus pariter et uocibus  presultasti; uias duras custodiendo uita et institutione predicasti. Qui spiritalis organi celestis harmonie suauisono cantu [a 1Kb] uariam modulaminis dulcedinem concrepasti. Qui sacrificio ieiunii exteriorem hominem continens, uigiliarum solita assiduitate interiorem cursu strenuo oblectare non destitisti. Illud autem pretereundum esse non credidi, qui  [b 1Kb] ante resurrectionis diem, dum Campilapidei spatia peragrasti, pastores singulos unda baptismi regenerando [c 1Kb] baptizasti, et baptizatos recte uiuere docuisti. Fac ergo, quesumus, ut qui te ad Christum feliciter uenisse, et sine fine te regnare cum illo gloriamur, tuis continuis precibus muniamur, interuentu protegamur, et qua frueris cum Christo gloria perfruamur [d 1Kb] .

33. Cum ergo tanti talisque uiri testimonium merita eius perhibuerint, digneque facta laudauerint, quia possibilitatis immemor, impulsu amoris, incautus ad tantum preconium prosiliui, ueniam sperare presumpsi: ut in illo meritorum suorum preclaro fastigio constitutus, etiam pro me interpellare non cesset, illisque uenerabilibus patriarcharum cetibus  aggregatus, ad presidium nostrum turbam pie [e 1Kb] sodalitatis asciscat; obtinens ut non actu meo, non ignauia contristetur: quocirca me eius suffragium muniat, sed suis patrociniis meritum sacerdotis in illa examinatione tremenda faciat inueniri: regnante Domino nostro Iesu Christo, cui est honor et gloria in secula seculorum. Amen.





EPITAPHIUM S. HILARII In tabula marmorea parieti infixa in ecclesia sancti Honorati.


Antistes Domini, qui paupertatis amorem
Preponens auro, rapuit celestia regna,
HILARIUS; cui palma obitus, et uiuere Christus;
Contemnens fragilem terreni corporis usum,
Hic carnis spolium liquit ad astra uolans.
[a 1Kb] Spernit opes dum querit opes, mortalia mutans,
Perpetuum celum donis terrestribus emit:
Gemma sacerdotum, plebisque orbisque magister.
Rustica quin etiam pro Christo munia sumens,
Seruile obsequium non dedignatus adire,
[b 1Kb] Officio uixit minimus, sed culmine summus.
Nec mirum si post meruit tua limina, Christe,
Angelicasque domos intrauit et aurea regna,
Diuitias, paradise, tuas, fragrantia semper
Gramina, et halantes diuinis floribus hortos,
Subiectasque uidet nubes et sidera celi.


Inscriptio tumulo ipsi S. Hilarii insculpta.

SACROSANCTAE LEGIS ANTISTES HILARIUS HIC QUIESCIT.





ADMONITIO IN S. HILARII ARELATENSIS OPUSCULA.

 1. Primum locum tribuimus sermoni S. Hilarii de uita S. Honorati episcopi Arelatensis, quem emendatiorem  notationibusque locupletatum edidit P. Rosweidus an. 1620, iterumque Io. Bollandus tom. II.  Ianuarii die 16, duobus mss. exemplaribus usus, altero S. Marie de Ripatorio, altero Preuhdomii canonici Cameracensis, quorum ope non paucis locis deprauatis et obscuris medicam manum adhibuit. An. 1673, Io. Adam Soc. Iesu eumdem Sermonem una cum Eucherii libellis de Laude eremi et mundi contemptu rursum impressit. Tum Quesnelli editio subsecuta est, in qua idem sermo ad ms. codicem Arelatensem recognitus fuit. Nouissime autem D. Ioannes Salinas canonicus regularis duos optime note codices nactus, uat. Regine 645 et 1025, eum diligentissime recusit Rome an. 1731, monuitque se ex iisdem mss. loca quedam restituisse feliciter Bollandi sagacitate correcta, deformataque uerius quam emendata in sequentibus editionibus. His presidiis Quesnellianam editionem nonnullibi supplere et corrigere licuit. Hic porro sermo a S. Hilario immediato S. Honorati successore habitus fuit in ipsa Arelatensi ecclesia anniuersario die mortis eiusdem, et ante obitum Leontii episcopi Foroiuliensis, qui  cap. 15 uiuus memoratur; ac propterea inter an. 430 et 432; Honoratus enim supremum diem obiit an. 429, die 16 Ianuarii, Leontius uero an. 432. Probabilius autem primo anno episcopatus S. Hilarius hunc sermonem recitauit ipso anniuersario die 16 Ianuarii an. 430.

2. Hunc primum sermonem narratio excipiet de miraculo S. Genesii martyris, quam Hilario Arelatensi inscriptam edidit Surius die 25 Augusti. Istam omisit Quesnellus, eo quod ipsam ab Hilarii facundia abesse, stylumque potius redolere putarit Honorati Massiliensis. Nos uero tantum styli discrimen non deprehendimus, nichilque in toto sermone Hilario indignum deteximus. Auctor certe ipsi miraculo interfuit; quod cum patratum fuerit uiuente S. Honorato episcopo Arelatensi anno 427 uel 428, Hilario quidem nostro conuenit, Honorato autem Massiliensi, qui sub finem seculi floruit, congruere non potest. Hinc Bollandi continuatores die 25 Augusti, ac Tillemontius  in Hilarii uita art. 22, Quesnellum impugnant; ac proinde inter Hilarii opuscula hec eiusdem narratio pretermittenda non fuit.

3. His duobus Hilarii opusculis subiicietur eius epistola ad S. Eucherium episcopum Lugdunensem amicissimum suum, quam Antelmius scriptam putat inter annum 435 et 440; at laudatus Ioannes Salinas mauult circa an. 435, cum iuuentutis mentio magis congruat huic anno, quo Hilarius uix trigesimum quartum etatis annum attigerat, quam anno 440, quando uirilem ingrediebatur etatem; ortus est enim anno 401. Ipsius D. Salinas editio maxime iuuit: exacta est enim ad antiquissimum et optimum codicem S. Crucis in Hierusalem 186. Huius uariantes, que peculiares emendationes prebuerunt, ille accepit a Ioachimo Besoccio tunc abbate, nunc autem cardinali eminentissimo, qui studiosis uiris fauit semper, et fauet.

4. Hilarii Operibus inseremus carmen de septem  fratribus Machabeis, quod licet in nonnullis editionibus Mario uictorino Afro tribuatur, Hilario tamen plerique codices uindicant. P. Labbeus in dissertatione historica de uictorino quosdam codices Hilarium preferentes commemorat. Oudinus etiam tom. u de Script. Eccles. pag. 1230, quatuor mss. exemplaria Hilario idem carmen adiudicantia recenset, nimirum tria Colbertina 1512, 3898 et 4734, ac unum inter suos. Aliud uetus exemplar Floriacense Hilarii pariter nomen prefigere testatur Ioannes a Bosco in bibliotheca Floriacensi tom. II, pag. 198. Tot igitur codicum auctoritate Hilario potius quam uictorino hoc carmen ascribendum uidetur. Cum porro ex testimonio auctoris uite S. Hilarii Arelatensis  constet hunc scripsisse uersus fontis ardentis, eidem tribui potest, nisi alium Hilarium nobis ignotum auctorem credere quispiam malit. uulgati quidem hoc carmen corruptissimum exhibent, ita ut nostro Hilario indignum uideatur. At suorum codicum presidio ita se carmen hoc emendasse Oudinus monuit, ut nouum omnino opus uideri possit. Etsi uero Oudini codices ac emendationes nobis defuerunt, presto tamen fuit Ioannes a Bosco, qui ipsum carmen, S. Hilarii nomine prefixo, ueluti ineditum ex memorato codice Floriacensi supradicto tomo inseruit: ex hac enim editione, que uicem codicis gessit, uulgatam lectionem pluribus in locis uitiatam ita corrigere licuit, ut aliud fere carmen S. Hilario non indignum cognoscatur.

5. Sequetur carmen de Genesi ad Leonem papam, non quod Hilarii certo sit, sed quod a Quesnello inter eius opuscula editum fuerit. In mss. teste P. Coustantio ,  non S. Hilario Arelatensi, sed Pictauiensi ascribitur; eiusque nomen in editis obtinuit, donec a Sixto Senensi et Gillotio Campano Hilario Arelatensi adiudicatum fuit: qua auctoritate non apparet. Ex sola istorum fide Quesnellus idem carmen Hilarii Arelatensis opusculis addidit, hac notatione subiecta: Ex fide codicum excusorum metrum istud Hilario Arelatensi inscribimus. An uere illius sit, nec asserere audemus nec negare, cum nulli codices mss. affuerint ex quibus aliquid licuerit expiscari. Quidquid porro sit de auctore, uidetur mihi esse primus pete conatus, carmen non tam scribentis quam meditantis. Ubique enim fedissimis scatet erratis, que nec in tirone ueniam mereantur. uix ulle metri leges in eo obseruate, plures uersus non absoluti, uix ipsa delibata materies. Hoc tamen qualecumque est, lectori subtrahendum non putaui, ne aliquid quod nomen Hilarii Arelatensis pre se ferat, hoc loco desideraret. Hanc Quesnellianam ipsius metri censuram Coustantius approbans, Si propterea, inquit, Hilario Pictauiensi indignum est,  nulla succurrit ratio cur Arelatensi tribuatur: cum presertim nulli, quod sciamus, codices Arelatensem preferant. Idem porro Coustantius in hoc carmine corrigendo tria mss. exemplaria adhibuit, Lugdunense, Colbertinum et uictorinum, ex quibus adeo profecit, ut eius editionem cum notationibus hic recudendam curauimus.

6. Duo alia Hilario opuscula a nonnullis tribuuntur, pema de Prouidentia inter Prosperi Opera editum, et uita S. Genesii. At pema de Prouidentia Hilarii esse non posse uel ex eo manifestum fit, quod scriptum fuit anno 416, cum Hilarius uix decimum quintum etatis annum inierat. uitam autem S. Genesii solus Hadrianus ualesius in notitia Galliarum Hilario adiudicandum credidit. Codices uero non minus quam editiones Paulino episcopo inscribunt, uti uidere est apud Ruinartium in martyrum Actis. Hinc duo hec opuscula sicut iure omissa fuerunt a Quesnello, ita et nos libenter  omittimus.

7. Auctor Histoire littéraire de la France, tom. II, pag. 265, opinatur homiliam de S. Genesio a Surio impressam die 25 Augusti, que inter Eusebii Emisseni homilias est quinquagesima, Hilario posse ascribi. Certe Arelati recitata fuit, cumque stylus eodem episcopo non sit indignus, id sufficere putat ut ipsi tribuenda credatur citius quam S. Eucherio, aut S. Paulino, aut S. Patienti episcopo Lugdunensi, aut aliis quibus eam adiudicandam nonnulli coniiciunt. Hec opinio probabilis quidem uidetur. Cum uero nulli codices hactenus inuenti sint qui Hilario hanc orationem tribuant, ab hac quoque adiicienda abstinendum putauimus.



SANCTI HILARII ARELATENSIS EPISCOPI OPUSCULA GENUINA.





[a 1Kb] SERMO DE uITA S. HONORATI EPISCOPI ARELATENSIS. 



[b 1Kb] Prefatio.

 1. [c 1Kb] Agnoscitis, dilectissimi, diem publicis fidelium [d 1Kb] meroribus consecratum, qui mihi quamdiu hos caducos uite huius dies Dominus indulserit, semper quidem acerbitatibus grauis, [e 1Kb] plenus tamen dignitatis adueniet. Hodie enim ille sancte recordationis Ecclesie huius antistes uirtute, sacerdotio, nomine Honoratus, corpore exutus est. Quidquid ad clausulam elocutionis adiecero, absurdum poterit iudicari. Si enim dixero: Ad astra migrauit, ille, etiam dum in terris moraretur, inter illa splendidissima astra Dei numeratus est. Addam: Christo astat? Quando autem ei in uita sua non astitit? Cuius omnis uita illam Elie uocem habuit: uiuit Dominus cui asto hodie . Dicam: Terrena deseruit, cuius, ut Apostolus ait, conuersatio semper in celis  fuit ? Similiter itaque, quantum animus meus habet, quidquid de tali uiro dicendum occurrerit, ipsa sui magnitudine congruo exitu caret. Compugnant meroribus gaudia. Talem reminisci dulce est; tali carere supplicium.

2. Duplex itaque materia me prouocat. Illinc me laudum suarum gratia ad sermonem trahit; hinc ad singultus [f 1Kb] retrahunt damna communia. Ignoscite itaque, si diripientibus sibi duobus his affectibus mentem meam, oris mei officium tamquam duobus dominis famulatum congruum negat. Quidquid recordatio in laudis partibus suggerit, totum hoc sibi inter damna numerans dolor uindicat. Quamquam etsi adesset mihi serenitas mentis, et famulatu idoneo menti lingua seruiret, num abundantius laus  eius proferri sermonibus meis poterit, quam in uestris  sensibus manet? Nemo est, ut puto, cui non illius uiri gratia maior occurrat, quam possit opulentissima cuiuslibet proferre facundia. Quia ergo, ut Scriptura loquitur, memoria iustorum cum laudibus semper est , nec potest quisquam meritorum illustrium uiros non cum laude memorare, proferam, ut facultas datur, aliqua ex his que de illo dilectionis uestre corda [g 1Kb] meditantur. Adiuuabunt utique sensus uestri conatus meos; et [h 1Kb] quidquid sermoni meo expedire difficile est, uestra sibi pectora propriis cogitationibus eloquentur.

3. [i 1Kb] Scriptum est: Sapientia in exitu canitur; hoc est dicere: Sapientis conuersatio [i 1Kb] in conuersationis fine laudatur. Unde et in alio loco: Ne laudes hominem in uita sua. Et iterum: Ante mortem ne  laudes quemquam ; ac si dicat: Lauda post mortem; in uiuentis enim laudibus et laudato locus uane exsultationis offertur, et laudatori [k 1Kb] nota assentationis affigitur. Multis modis autem utile est laudare defunctum: primum quia dum abest cui gratificari laudatione possimus, necesse est ut ad largitorem gratie [l 1Kb] laus tota referatur; deinde, quia sola uirtutis admiratio residet, ubi suspicio assentationis aufertur. Defuncti itaque laus in sancta fidelium congregatione prolata plena est edificationis, uacua iactantie. Merita quoque in hoc eius qui laudatur accrescunt, quod plures sua laude proficiunt. Nec uerebor ne nimis forsitan fauorabiliter de meo loqui credar, quia preter quam nichil non inferius dici suis uirtutibus potest,  nemo est qui illum non suum computet, suum senserit,  suumque crediderit. Non tamen ego ingenii fiducia, neque fretus eloquio ad attingendam tanti uiri uitam manum mitto: quam si quis prisce eloquentie auctor attingeret, non solum facundia non ornaret, sed uictus materie mole succumberet. uester me amor prouocat, uester affectus de illo aliquid loquendi fiduciam subministrat. Animabitur, ut credimus, ipsius meritis sermo quamuis [a 1Kb] tepentis ingenii; et quod iacet uerbis eleuabitur rebus; et effusa in illum caritate uestrorum pectorum domicilio condietur.



CAPUT PRIMUM. Consularis Honorati nobilitas. Baptizatur adolescens.

4. Est illud notum omnibus oratorie discipline, quorum laudandam receperint uitam, patriam prius  et originem predicare; ut quod in propriis uirtutibus deest, in patrum gloria precessisse uideatur. Nos autem omnes in Christo unum sumus; et fastigium nobilitatis est inter Dei [b 1Kb] filios computari, nec addere nobis quidquam ad dignitatem terrene originis decus, nisi contemptu suo, potest. Nemo est in celestibus gloriosior, quam qui repulso patrum stemmate elegit sola Christi paternitate censeri. Pretermitto itaque commemorare auita illius secularium honorum insignia, et quod concupiscibile ac pene summum habet mundus, usque ad consulatus prouectam familie sue nobilitatem, maiore generositate pectoris fastiditam. Nec placuisse illum sibi de superuacuis suorum honoribus, qui per amorem ueritatis iam suos non optabat.

 5. Ad illud potius meus sermo festinat, qua fide baptismum in adolescentie annis proprio concupierit arbitratu, quam maturo consilio sanus mortem expauerit; [c 1Kb] qualiter ante baptismum uita cariturum se esse prospexerit; qua siti uitam suam desiderauerit renouari; quam dulcis ei infantia; quam modesta pueritia; quam grauis adolescentia fuerit; quam omnes etiam etatum gradus gratia semper et uirtute transcenderit, maiorque se semper inuentus sit, ut prorsus diuino quodam [d 1Kb] pedagogio educatum putes. Eruditur sine aliqua suorum instantia. Seruat, iuuante Deo, baptismum preter ullam hominum sollicitudinem; et, quod his maius est, recenti adhuc et illibato nitore [e 1Kb] fontis sine admonitore conuertitur. Sine admonitore, dixi; et ubi illud quod patria obstabat,  quod obluctabatur pater, quod propinquitas tota [f 1Kb] renitebatur? Intrauerat enim gratia sua omnium sensus; et cum eum sibi Christus assumeret, certatim in suis omnibus mundus tenebat. Alios dulcedo ipsius obligauerat; alios collegii blandimenta deuinxerant; alios in uariis iuuenum exercitiis admiratio secularium uirtutum tenebat. Quot illi uite  prioris gratie fuerant, tot a conuersione uinculis retrahebatur. Commune quoddam familie decus proripi omnes timebant. Et uere quis umquam illum habitus non quasi [g 1Kb] proprium accepit? Quos aliquando amictus non ornauit? Itaque uelut splendidissimam gemmam et commune omnium decus eripi sibi simul patria, simul familiares, simul parentes putabant; neque enim immutanda hec omnia et reformanda in melius, ut uidimus, sed quasi moritura esse credebant. Et inde illud erat quod quia omnia, que adorsus erat, strenue eum pater agere perspexerat, a baptismate quamdiu potuit, auertit, timens ne totus, sicut consecutum est, religionis amore raperetur. Inualuit tamen desiderium et amor Christi, et baptismum discussis patris dissimulationibus, pueritia  fidelis inuasit. Ita enim se adhuc catechumenus inter prima fidei rudimenta formauerat, lasciuiam pro reuerentia accipiendi quandoque baptismatis respuens, clericos ut patres honorans, et puerili interdum censu pauperem iuuans. Quidquid habere adhuc illa etas, et plus utique pro nouitate habendi amare poterat, miseratione prodigus offerebat: iam tunc in paruo premeditans cuncta contemnere, et sua simul uniuersa largiri.

6. His itaque et talibus exercitiis ad baptismum se catechumeni fides robusta proripuit. Hinc iam prouidus pater, et [h 1Kb] terrene pietatis suspicione sollicitus, uariis eum oblectationibus prouocare, studiis iuuentutis illicere, diuersis mundi uanitatibus irretire, et quasi in collegium cum filio adolescente iuuenescere;  uenatibus et ludorum uarietatibus occupare, et tota, ad subiugandam illam etatem, seculi huius dulcedine armari. Nec immerito eum secularis [i 1Kb] pater proripi timebat, quem inter reliquos ornatissimos iuuenes uelut unicum complectebatur.

7. uerum illi maior inter hec omnia erat custodiendi baptismatis cura. Fastidiebat adolescens, quo grandeuus oblectabatur pater, tali se semper adhortatione compellans: Delectat hec uita, sed decipit. Alia in ecclesiis precepta recitantur; alia in auribus meis mandata sonuerunt: illic modestia, et continentia, et quies, et pudor traditur; hic effrenata luxuria nutritur. Ibi pietas uiget; hic exercitatio corporalis. Illic ad eternum regnum Christus inuitat; hic diabolus ad temporale sollicitat. Omne quod in  mundo est, uanitas est et concupiscentia oculorum, et mundus transit et concupiscentia eius; qui autem fecerit uoluntatem Dei manet in eternum, sicut et ille manet in eternum. Festinemus ergo erui ab his laqueis, dum adhuc minus tenemur. [i 1Kb] Difficile diu ligata soluuntur. Facilius est tenera euellere quam robusta succidere. In monte saluam fac animam tuam,  ne forte apprehendant te [a 1Kb] male cogitationes. Cito serpit uoluptatis uenenum, seruanda est Christo per eius gratiam sumpta libertas. Alii aurum argentumque mirentur. Dominentur, ut uideo, metalla dominantibus. Alii predia atque mancipia non sine animi sui captiuitate possideant. Alii honoribus gaudeant, et honorem diuine in se imaginis premant: mihi satis est mancipium non esse uitiorum; mihi salus, gaudium; mihi coniux, sapientia; mihi in uirtutibus [b 1Kb] uoluptas; mihi Christus thesaurus sit, qui pensabit mihi gaudia caduca melioribus, dabit et in hac uita studiis discipline et oblectari et ornari, et inter hec dignum fieri celestibus regnis.

8. Nec longas talis meditatio moras protulit; sed illico in flammam conuersionis nutrita huiusmodi fomentis  scintilla [c 1Kb] prorupit. Iugum Dominice seruitutis subdita ceruice suscipiens, iugum libertatis excussit, intelligens summum esse captiuitatis genus, licentiam iuuentutis. Rediguntur ad breues capillos luxuriantes come. Transfertur ad nitorem mentis uestium splendor. Ceruicis lactee decus palliis rigentibus occupatur. Transit letitia in [d 1Kb] serenitatem, membrorum uigor animi uigore mutatur. uirtus corporis in uirtutem spiritus migrat. Pallescit ieiunio speciosa facies, et prius [e 1Kb] succi plena, fit plena grauitatis. Et quid plura? ita repente totus alius ex alio ostenditur, ut non aliter genitor ipsius, quam orbatus filio pater lamentaretur. Et uere plena mortificatio corporis; sed uita illi spiritus erat. Tota hinc parentum persecutio suscitatur. Tunc solum et primum  patri contumax fuit, cum Dei Patris filius esse contendit, ordinata iam tunc in eo, sicut Salomon precepit, caritate. Ita enim propheta memoratus sub Dei uoce pronuntiat: Ordinate in me caritatem . Ordinauit plane eam ille, et sub caritatis dispositione prospexit primo Deum, tum proximum diligendum. Condemnari itaque se senectus patris, etatis illius [f 1Kb] conuersione credebat. Occurrit, renititur, comminatur; nec tamen ullo horum pueritia Deo freta concutitur.



CAPUT II. Cum uenantio fratre peregrinatur.---Huius obitus.---Honoratus et uenantius patria abscedunt.---Peregrinationes ad loca sacra.

9. Assistit tironi suo Dominus consolator, nec dissimulat  unum ei ex germanis suis in collegium suscitare, qui exemplo ipsius ad conuersionem uocatus, et senior iuniorem secutus, in ipso breui quo uixit tempore, sicut collegio illum, ita etiam uirtute comitatus est. Hinc iam inter illos certamina grata propositi,  cuius mens ad pietatem mollior, cuius [g 1Kb] cibus durior, cuius sermo blandior, cuius amictus asperior; quis loqui rarius, quis orare crebrius; quem minus detineret lectus, quem magis lectio; quem minus moueret [h 1Kb] iniuria, quem magis misericordia; quis daret promptius quod sibi detraxisset; quis libentius hospiti stratum cilicii et ceruical illud consueti lapidis offerret; quis peregrinum promptius ante eleemosyne dispensationem lacrymis foueret, et affectu prius Christum quam aduenam conuiuio pasceret; cui in ore rarior mundus, cui frequentior Christus; quis in illa sublimitate uirtutum sibimet ipsi minor uideretur, et quo magis merito ascenderet, eo magis compunctione decresceret. Priuatus quidam [i 1Kb] tunc in conuersatione eorum episcopatus gerebatur. Mentior,  nisi plurimi episcoporum didicere ab illis, dum excipiuntur, excipere: nam si qui rigorem illum propositi non expauerunt, plus illinc humanitatis [i 1Kb] in animo quam refectionis in corpore secum tulerunt. Ornabant itaque omnem simul patriam, et quantum apud animos multorum manet, custodiebantur aliorum ab illis corpora, aliorum spiritus, prout quisque indigens erat, aut uestimentis, aut doctrina, aut sumptibus, uestiebantur, alebantur, instruebantur. Nullus illuc peregrinationis labore defessus, non tamquam ad patriam et patrimonii sui rura peruenit; nullus illinc ad ulteriora discedens, non tamquam iterum [k 1Kb] a domo sua pedem mouit, et iterum sibi relinquere ciues suos uisus est, iterum propinquos.

10. Interea amor in illos omnium crescebat, multiplicabatur,  disseminabatur, et fama in ulteriora queque ferebatur, totaque iam erga illos patria obsequiis et amore et honore certabat. Peruenire illis ad ignobilitatem et paupertatem non licebat: quanto magis eorum uita abscondebatur, tanto magis fama emicabat, et alter alterum laudi obiicere et glorie exponere, et ad unum communem [l 1Kb] uirtutem referre. Sed dum unusquisque sub umbra alterius obscurari uolebat, tamquam repercussa claritas [m 1Kb] utrumque irradiabat. Iam que illorum grauitas, quam senilis maturitas, quam rara feminarum uisitatio etiam proximarum, et que inter tot uirtutes totius uanitatis fuga; quam blanda consolatio, et quam sollicita custodia erga eorum salutem qui se doctrine eorum mancipauerant! Angelica ab illis uita in terra ducebatur,  in multa patientia, in uigiliis, in ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in uerbo ueritatis, in uirtute Dei. Pauebant interea illi gloriam suam, et odorem bone conuersationis longe lateque diffusum,  licet ad Dei laudem referrent, sibi tamen uanitatis periculum inferre metuebant; percepisse se in uita sua mercedem suam reputabant, humanam conuersationem et gratiam fastidientes eremi amore flagrabant.

11. Inito itaque consilio, et quodammodo passi honoris sui persecutionem, ad peregrina contendunt. Iterum patria consurgit, iterum propinqui reluctantur. [a 1Kb] Spoliari se, sed nunc sanius, lumine suo metuunt. Quod illic, Iesu bone, certamen fidei atque amoris fuit? Qui tunc consiliorum, qui precum, qui lacrymarum ambitus? Quis non illic sibi officium propinqui uindicauit, aut cuius lacryme non cum lacrymis patris certauerunt? Amittere enim se omnis patria in iuuenibus illis patres sentiebat. Et uere  erat illis senectus non annis cana, sed gratiis; non cariosa artubus, sed moribus [b 1Kb] uenusta. O quanta, Domine, dispensatio procurationis tue! qui lampades tuas fidei igne fulgentes, non loco fixas stare pateris, sed [c 1Kb] prefers eas illuminationi diuersorum locorum, inspirans migrandi uoluntatem et fugiendi gloriam; que utique multiplicanda erat, ipso per susceptam peregrinationem uirtutis augmento. Diripitur dudum quidem uario misericordiam opere uexata, adhuc tamen larga substantia; et equaliter ad patrimonium [d 1Kb] propinquus atque extraneus auctionator admittitur. Ita nullus in lucris dumtaxat parentum respectus est, ac si rem non suam uendant. Possessio que pauperibus, ex quo ab ipsis fuerat possessa, seruierat, pauperibus nunc distribuenda  distrahitur. Excipit patria effusam misericordiam, et fletibus effusis repensat.

12. Exeunt de terra sua et de domo et de cognatione sua, et exemplo [e 1Kb] pari ueri Abrahe filii demonstrantur. Ne quid tamen iuuenili ausu temere ab ipsis inceptum putaretur, assumunt senem perfecte consummateque [f 1Kb] grauitatis, quem semper in Christo patrem nominarunt, sanctum Caprasium, angelica adhuc in insulis conuersatione degentem: cuius quamquam dilectio uestra nomen hactenus ignorauerit, et adhuc nesciat uitam, amicis eum suis Christus annumerat. Hunc tamquam ordinatorem in Domino atque custodem sue etatis assumunt, quos iam custodes sibi plurima iuuentus elegerat. Queritur ergo peregrinationis latebra, fama fugitur uirtutis;  at ubicumque itur, ibi alia, uelint nolint, fama pariebatur.  Felices terre, et portus beati, quos celestem patriam sitiens peregrinus illustrat! Alii Orientis oras, et quecumque alia plena sanctis loca accipiendi exempli gratia, accedunt; hi quidquid adeunt exemplis bonis suscitant. Spargitur ubique substantia, et in omni accessu eorum bonus Christi odor flagrat.

13. Hunc [g 1Kb] ipsum iam tunc cuius hodie memoria pascimur, urbi huic Massiliensis Ecclesia pene preripuit, hortante illius urbis antistite, et tali eo gaudente collegio. Sed quid non ille feruor lacrymarum certamine et blandimentorum ambitione euinceret? Alacrius ergo, [h 1Kb] nouo admoniti periculo, maria [i 1Kb] transmittunt, expetunt littora quibus barbara esset [i 1Kb] illa, que plurima in ipsis erat, Romana eloquentia. Longum est percurrere quem ab illis profectum unusquisque  quisque locus traxerit, quam salubritatem Ecclesiis sine ullo clericatus actu inuexerint, quot magistris magistri in silentio fuerint.

14. Illud commemorasse sufficiat, intrepide ab illis pro Christi desiderio maris rheuma toleratum, squalorem ac sterilitatem Achaici littoris expetitam; et tam delicate, tam [k 1Kb] molliter educatos contra tantas aquarum et aurarum uarietates decertasse: quod quam graue, quam intolerabile illi teneritudini fuerit, excessus illic Germani sui beatissimi in Christo uiri uenantii, et infirmitates sue ac suorum protestabantur. Iam quid in illo funere [l 1Kb] Methona aut extulisse se, aut percepisse crediderit, multiplicibus psallentium indicauit agminibus. Hinc Hebreus, hinc Grecus, hinc Latinus exsultat, Iudeus ipse Christum  respuens fidelem Christi seruum admiratur. Astra ipsa feruentes chori pulsant, et ut credimus cum humanis uocibus angelici chori concinunt, fideli famulo suo Christus occurrit. Euge, uenanti, serue bone et fidelis; et dum audis, Intra in gaudium Domini tui , memento nostri quos adhuc seculi gaudia impugnant. Accipiunt finem carnis animeque certamina; sumit principium uita perennis et gloria [m 1Kb] .



CAPUT III. Honoratus, fratre mortuo, uenit in Italiam, et apud episcopos hospitatur.---Leontius episcopus Foroiuliensis.---Lirinam insulam ingreditur.

15. Hinc iam uobis Honoratum uestrum Christus reducit, et occulta manu [n 1Kb] salubritatem regressu sui  temperat. Nam quidquid preterfluens tangit, illuminat.  Huius Italia benedici gaudet introitu. Hunc Tuscia uenerata complectitur, et blandissimas per sacerdotes suos moras nectit. Porro Dei prouidentia nobis prospiciens cuncta disrupit, et quem e patria eremi desideria prouocarant, hunc in eremum huic urbi propinquam Christus inuitat. uacantem itaque insulam ob nimietatem squaloris, et inaccessam uenenatorum animalium metu, Alpino haud longe iugo subdit m petit. Preter secreti opportunitatem, sancti ac beatissimi in Christo uiri Leontii episcopi oblectatus uicinia et caritate constrictus, [a 1Kb] plurimus etiam nouo ausu retrahere illum conantibus. Nam circumiecti accole terribilem illam uastitatem ferebant, et suis occupare illum finibus fidei ambitione certabant. uerum ille humane conuersationis impatiens, et circumcidi  a mundo uel obiectu freti concupiscens, illud corde et ore gestabat, nunc sibi, nunc suis proferens: Super aspidem et basiliscum ambulabis, et conculcabis leonem et draconem ; et in Euangeliis Christi ad discipulos suos factam promissionem: Ecce dedi uobis potestatem calcandi supra serpentes et scorpiones . Ingreditur itaque impauidus, et pauorem suorum securitate sua discutit. Fugit horror solitudinis, cedit turba serpentium. At que non tenebre illud lumen refugerunt? Que non illi medicamento uenena cesserunt? Inauditum uere illud et plane inter miracula ac merita illius [b 1Kb] deputandum reor, quod tam frequens, ut uidimus, in illis ariditatibus serpentium occursus, marinis presertim estibus excitatus, nulli umquam non solum  periculo, sed nec pauori fuit.

16. Quid longius morer, cooperante, ut ita dicam, Christo, omni, que prius deterruerat, aduersitate superata, Honoratus [c 1Kb] uester castra illic quedam Dei collocat; et qui locus dudum homines a sua commoratione repulerat, angelicis illustratur officiis. Illuminatur latibulum, dum lumen occulitur. Cedit ignoti prius exsilii obscuritas uoluntarii exsulis claritati. Quid ergo accessio, quid emendatio illa conferat? Quocumque Honoratus accesserit, adesse illic [d 1Kb] honorem necesse est. Hic primum illigatur diu euitati clericatus officio; hic refugam suum sacerdotalis infula innectit; et qui [e 1Kb] ire ad dignitatem detrectauerat, ad ipsum dignitas uenit. Apparuit illic presbyter non duplici tantum, sed multiplici honore dignissimus,  coram quo nullam sacerdotii distantiam, nullum nominis priuilegium episcopatus agnosceret. Nemo umquam episcoporum sibi tantum usurpauit, ut se presbyteri illius collegam [f 1Kb] computaret. uerum ille  tam integram in sacerdotio monachi humilitatem conseruabat, quam plene monachus sacerdotii merita possederat.

17. Industria illic sua sufficiens electis Dei Ecclesie templum excitatur, apta monachorum habitaculis tecta consurgunt: [g 1Kb] negate a seculis aque largiter fluunt, in uno ortu suo duo ueteris Testamenti miracula proferentes. Nam cum de saxo erumperent, in media maris amaritudine dulces profluebant. [h 1Kb] Certatim iam illuc omnis regio querentes Deum dirigebat. Honoratum expetiit, quisquis Christum desiderauit; et plane Christum, quisquis Honoratum expetiit, inuenit. Illic enim ille totus uigebat, pectus eius quasi precelsam arcem et splendidissimum templum insederat. Illic castitas, que est  sanctitas, fides, sapientia et uirtus habitauit; ibi iustitia fulsit et ueritas. Itaque uelut [i 1Kb] ulnis effusis patentibusque brachiis in amplexum suum, hoc est in amorem Christi, inuitabat; omnes undique ad illum certatim confluebant. Etenim que adhuc terra, que natio in monasterio illius ciues suos non habet? Quam ille barbariem non mitigauit? Quoties de immanibus belluis [i 1Kb] quasi mites fecit columbas? Quam amaros interdum mores Christi dulcedine aspersit? Et quorum prauitas sibimetipsis prius penalis fuerat, eorum postmodum gratia oblectamento omnibus erat; degustata deinde boni suauitate, non poterant non magis et magis odisse quod fuerant. Nam uelut adducti in nouam lucem, antiquum illum [k 1Kb] diu insidentium errorum carcerem detestabantur. Pulsa per exhortationem  illius est uaria pestis animorum. Amaritudo, asperitas, et rabies locum dabant libertati, quam Christus obtulerat, et [l 1Kb] delectabat requies post longam et grauem Pharaonicam seruitutem. Stupenda et admirabilis permutatio, non Circeo, ut aiunt, poculo ex hominibus feras, sed ex feris homines Christi uerbum tamquam dulcissimum poculum, Honorato ministrante, faciebat. Quid enim non [m 1Kb] extunderet illa instantia cum alacritate coniuncta? aut qui lapides non in Abrahe filios uerterentur? ubi tanta in expoliendis mentibus [n 1Kb] erat officina uirtutum, ut si minus hominem ad salutem suam uiuis exhortationibus promoueret, Deum oratione constringeret. Omnium ille passiones suas credidit et tamquam suas fleuit; profectus laboresque omnium suos computauit;  sciens gaudere cum gaudentibus, flere cum flentibus, simul et uitia et uirtutes omnium in meriti sui cumulum transferebat. Sicut enim uirtus ad uirtutem [o 1Kb] excitat, ita miseratio miseris impensa fructificat.  [a 1Kb] Metet enim singulis plusquam sibi singuli. Singulorum enim salus [b 1Kb] unam illi gloriam instruit. Impiger, festinus, infatigabilis perseuerat, prout cuiusque naturam moresque perspexerat. Hunc secreto, [c 1Kb] illum palam; hunc seuerus, illum blandus aggreditur; et ad castigandi immutationem, ipsam plerumque faciem castigationis immutat. Inde illud erat quod non facile quemquam tantum uel amari uidimus uel timeri: ita enim duos hos affectus sui in unoquoque suorum collocabat, ut et amor suus delicti metum, et timor discipline amorem introduceret.



CAPUT Iu. Preclara Lirinensium institutio.---Honorati uirtutes.---Honoratus benignus et liberalis in hospites.---Honorato scripsit Eucherius.

 18. Incredibile est quante illi cure fuerit ne quem tristitia affligeret, ne cogitatio secularis urgeret. Quam facile perspexerit quid quemque uexaret, [d 1Kb] tamquam singulorum mentes mente gestaret. Quanta preterea pietatis dispensatione prouidit, ne quem nimius labor grauaret, ne quis nimia quiete torpesceret. Ipsos, si dici potest, singulorum [e 1Kb] fratrum somnos pio pensauit affectu. ualentes corpore a desidia semper excutiens, feruentes spiritu cogebat ad requiem. Omnium uires, omnium animos, omnium stomachos instinctu, credo, Dei nouerat, uere seruus omnium factus propter Iesum Christum. Mirandum est quomodo unus tot simul officia compleuerit, tam uaria presertim infirmitate uexatus. Fortissimos quosque, et recenti adhuc conuersatione preualidos  in ieiuniis uigiliisque, impar uiribus, pari lege comitatus est. Infirmos ipse infirmior uisitauit; refrigeria animarum simul prouidit et corporum; et ne quid cuiquam minus fuisset impensum, animo semper recurrebat: hic alget, hic [f 1Kb] cogitat: illi labor grauis est; huic hec esca non conuenit: ille ab alio lesus est; graue est quod hic intulit, nec minus graue quod iste sensit [g 1Kb] . Grandi instantia opus est ut offensa gratiam consequatur, et hic sibi illatas contumelias aut leues aut nullas computet; hic autem se grauissimas intulisse suspiret. Hec illi iugis opera, iugis intentio erat, leuigare omnibus iugum Christi, et quidquid diabolus iniecisset, auertere, discusso culparum nubilo, gratiarum serena reuocare, amorem Christi et proximorum amando inserere, et mentes omnium  tamquam suum pectus excolere; innouare gaudia, et ad Christi semper desiderium tamquam primo conuersionis die inardescere.

19. Hinc illud erat quod [h 1Kb] omnis congregatio illa diuine cupida seruitutis, ad nomen ipsius ex diuersa terrarum parte collecta, tam moribus quam linguis dissona, in illius amorem conspirabat. Omnes dominum, omnes patrem uocabant, in illo sibi patriam, [i 1Kb] propinquos, et omnia simul reddita computantes. Didicerant omnes, ipso sibi compatiente, dolores illius suos computare, ut non immerito egregius et in Christo beatissimus uir Saluianus presbyter charorum suorum unus in scriptis suis dixerit, quod [i 1Kb] sicut celi faciem pro sua sol aut obscuritate, aut serenitate mutaret, ita congregatio illa celum sitiens et  celestibus studiis mancipata ab ipso uel nubila, uel serenitatem mentium, quasi peculiari in Christo Sole, susciperet, [k 1Kb] ipsoque et afflicto afflictaretur, et respirante reualesceret. Hinc illa erat, et adhuc orationibus suis [l 1Kb] permanet diffusa in monasterio suo sancti Spiritus gratia, tanti doctoris et exemplo et admonitione firmata in uariis carismatum donis, in humilitate et mansuetudine, in caritate non ficta, et una capitis gloria [m 1Kb] in diuersitate membrorum.

20. Magna illi inter hec in aduenas et hospites cura. Quis enim illum aliquando preteriret? Quis non quamlibet prosperam nauigationem, [n 1Kb] quoslibet suaues uentos mox per tanti uiri desiderium, commodi sui contemptor abrupit? aut si insulam tenere non licuit, uiolentum secunde nauigationis obsequium, acerbissimam  tempestatem computauit. Nemo illuc non festinus accessit; nemo illic moras suas sensit; nemo illinc non securissimus soluit, prosequente ipso amore, sumptibus, uotis, et tunc primum agnitos tamquam dudum suos emittente. In squalore eremi delicias [o 1Kb] conspectu suo ministrabat, cum tanto omnes gaudio et amore suscipiens, tamquam exspectasset: aderat preterea munificentie animo par substantia, pari fide ministrata. Nam qui libenter audierat: uende omnia tua, et da pauperibus, et ueni, sequere me ; huic libentissime unusquisque, si quid misericordie animo deuouerat, dispensandum ingerebat; securus illi sua cuncta committens, cuius in relinquendis omnibus secutus fuerat exemplum. Hinc ad eum frequens ille ex diuersarum regionum  [a 1Kb] uastitate concursus. Et uere is ille erat qui, non ut parcus dispensator aut timidus, [b 1Kb] respectu sibi credite et crescentis quotidie congregationis aliqua tribueret, plura seruaret. [c 1Kb] Sed quid quotidie in alieno non faceret, quod in suo semel fecerat? Hoc est, nichil sibi, nichil suis preter presentium dierum uictum et [d 1Kb] uestitum reseruabat.

21. Exhausta est aliquando dispensationis substantia, fides numquam. Quadam enim uice cum unum iam ex multis millibus aureum nummum [e 1Kb] proflua ad munificentiam arca retineret, hunc ipsum, etiam in multarum rerum defectu, constantissime pretereunti pauperi dedit, et [f 1Kb] me atque aliis astantibus dixit: Certum est iam appropinquare [g 1Kb] qui deferat, si non habet munificentia nostra quod proferat. uix trium  aut quatuor horarum spatium, die fluente, transierat, et continuo qui [h 1Kb] uerbis suis fidem faceret, occurrit. O felix munificentia, cui fides ministrauit! O felix fides, cui munificentia numquam moram fecit! Et uere quantum fides sua [i 1Kb] suppeditabat, dispensare sua tantum manu non occurrit. Plurimos multis locis probatissimos uiros habuit, quorum semper manibus, quod sibi deferebatur, expenderet. Sic unius dispensatoris gratia, dispensatores multos habebat, et fides sua, quasi communis quidam fons, et dantibus et accipientibus plurimis profluebat. Nullius [i 1Kb] angustie ad ipsum peruenerunt, que ultra ipsum protenderentur, aut non in ipso metam reperirent.

22. Hinc iam ad illum certatim, ut putabat, aut certe ut optabat, latentem undique litterarum officia  perlata sunt, quibus ille quam nouis affectibus uariata reddebat, quam grauia, quam blanda, quam dulcia! Unde pulcherrime splendidus mundo, splendidior Christo emulus uirtutis sue beatus Eucherius cum ab eremo in tabulis, ut assolet, cera illitis, in proxima ab ipso degens insula, litteras eius suscepisset: Mel, inquit, suum ceris reddidisti. Quis itaque non beatum se, beatam domum, beata scrinia sua credidit, in paruo ex ore ipsius munere magna benedictione ditatus? Et sane tantum in scriptis illius salis, tantum dulcedinis erat, ut non scriniis aut armariis, sed arca pectoris condi mererentur. Inde est quod plurimi ea inscripta sensibus ferunt, et libentissime ad testimonium amoris sui [k 1Kb] proferunt. Denique quis umquam tantum sibi amicorum presentibus  illigauit officiis, quantos ille, qui se diligerent et auidissime desiderarent, habuit ignotos?



CAPUT u. S. Hilarius Honorati adhortationibus conuertitur Gratie Christi efficacia in Hilario.

23. Interea ego dum [l 1Kb] multam eius in omnes gratiam memoro, in me infinitam curam pretermitto: cum ipsius utique mihi cura non minus in Christo salutis attulerit, quam amor inter uos ornamenti et [m 1Kb] amoris reliquit. Mei enim gratia, quod ad meritum suum et iudicium meum pertinet, patriam quam fastidierat non dedignatur accedere; nec refugit laborem [n 1Kb] tam longi itineris, suis precipue multis iamdudum infirmitatibus grauem; [o 1Kb] meque illic iam in illis annis nimis amicum seculo et contumacem Deo,  ut seductor et uerax ad amorem Christi blanda manu tentat. Longum est intromittere illam in exhortationibus ingenii sui uiolentiam, in quibus cum iam ante propositum acerrimos sibimetipsi [p 1Kb] ad conuersionem stimulos admouere potuisset, haustis diu sapientie fontibus multipliciter diffundebatur. Sed cum parum in aures meas pietatis illius uerba descenderent, ad solita orationis presidia conuertitur [q 1Kb] et affectus sui clamor repulsus duritia mea piissimas Dei [r 1Kb] usque ad misericordiam pulsauit ac penetrauit aures. Et uere obluctanti mihi, et per secularem illam nimis periculosam consuetudinem obstinationem interdum meam sacramento obstringenti, prophetico, ut ita dicam, spiritu ante [s 1Kb] promiserat: Hoc, inquiens, quod mihi tu non prestas, Deus prestat.  Et o quamdiu emollire duritiam meam nisus est imbre lacrymarum! quam piis mecum pro salute mea osculis amplexibusque certauit! ad presens tamen, ut ille ait, uici [t 1Kb] pessima uictoria. Exagitandum me illinc et edomandum dextera Dei suscepit; illi enim me oratione tradiderat. Qui tunc in corde meo fluctus! Que tempestates diuersarum et inter se compugnantium uoluntatum excitate sunt! Quotiens sibi in animo meo uelle et nolle successit! Et quid plura? Absente illo partes in me suas Christus exsequitur: [u 1Kb] post biduum orationibus suis per miserationem Dei mea contumacia subiugatur. Fugauerat enim somnum cogitatio, et inuitante me pio Domino, totus eminus cum uoluptatibus suis mundus astabat. Quid expetendum, quid relinquendum [u 1Kb] suaderetur, animus mecum  meus, tamquam collatis apud amicum tractatibus, uentilabat. Gratias tibi, Iesu bone, gratias, qui dirupisti uincula mea, famuli tui Honorati pia supplicatione permotus, et iniecisti mihi uincula amoris tui, quibus si tenear, numquam peccati uincula reualescent. Occurro itaque subditus, qui superbus abscesseram, et omni contradictione deposita nouus precator accedo. Sic, sic sancti oratio fugitiuos suos reducit, sic contumaces subiugat, sic expugnat rebelles.

24 . Iam quibus ille tunc lacrymis ariditatem meam [a 1Kb] irrorauit, quam pio fletu me quoque traxit in lacrymas! Tali me humilitate et blandimento, tamquam si ipse a me exiperetur, excepit. Ablata est illico causa remorandi. Tunc primum illam  [b 1Kb] patriam, quam fugiendam dudum crediderat, agnouit. Educit me secum, suam predam; gaudet, triumphat, exsultat. Eremo me iam tamen exemplo suo secreti cupidum festinat includere. Alit primum lacte, et postmodum cibo. Potat etiam profluo illo, qui in se erat, celestis fonte sapientie. Atque utinam tantum angustie spiritus mei recepissent, quantum ille [c 1Kb] studuit infundere! Preparasset me profecto uobis, et desiderio uestro dignum dedisset; [d 1Kb] et successorem sibi idoneum nesciens erudisset. [e 1Kb] Iam uero illam sui in omnes profluam caritatem, quod sine inuidia dixerim, quantum in me adiecerat, et leue illud Christi iugum quantum mihi leuius blandimentis suis fecerat! [f 1Kb] Quoties me mentem suam, quoties animam, quoties linguam suam nominabat!  Quam impatiens absentie, quam semper indignissimi conspectus mei cupidus erat! Quid de his omnibus dicam, nisi illud propheticum, quod Dominus ei retribuit pro me?



CAPUT uI. Honoratus fit episcopus et episcopaliter uiuit.---Eleemosyne mortuorum refrigeria.

25. Interea, dilectissimi, strictim contingens potius cuncta quam referens, de solertissimo pastore uestro ea que aliis potius quam uobis erant nota [g 1Kb] replicaui. Sacerdotium quippe suum in Ecclesia hac nomine auctum uidimus; sanctimonia uero et actibus iam prius summum. Sed unde illud, queso, quod tam e longinquo tam ignotus expetatur? Quis illam absentis nec prius uisi gratiam uestris pectoribus  affixit? Quis illud desiderium suscitauit, ut orbatis his quibus a Domino apud eremum indultus erat, uobis nasceretur? Ille utique qui cuncta dispensat; ille qui eum et patrie sue, quamdiu congruum uidebat, indulsit, et per maria et per terras ad utilitatem uidentium hanc tantam cultoris sui gratiam circumegit.

26. In summa ex illo breui quo uobis inductus est tempore, facile metiri datur, quid plus de illo in his, quid minus dixero. uidistis enim, dilectissimi, illam sollicitudinis uigilantiam, illud discipline studium, illas pietatis lacrymas, illam iugem ac perpetuam mentis serenitatem, cuius [h 1Kb] testimonium uultus immutabilis erat. Audistis quoque os illud congruens uite, [i 1Kb] in quo erat consentanea puritas pectoris,  sermonis luculentia. uidistis illam latitudinem caritatis, que tanta in illo fuit, ut non immerito de illo sanctus idem, cuius proximam sententiam protuli, dixerit: quod si arbitrio suo caritas ipsa [i 1Kb] exprimenda esset, in uultum Honorati potissimum pingi debere uideretur. Quis itaque illum umquam sufficienter uidisse sibi uisus est? Cui non loco omnium affectuum fuit? Quis ita blandimentum cum seueritate coniunxit? Quis ita mixtam [k 1Kb] hilaritate disciplinam propinauit? Quem non cum ipsius gaudio, qui corrigebatur, correxit? Quando letitia illius quidquam lasciuie redolens? Quando tristitia non salubris? Quando gemitus, nisi de peccati alieni merore descendens? Quis eum non auctiorem inuenit quam prius uiderat? Semper in summitate uirtutum positus,  semper quo crescere posset inuenit.

27. Iam uero sub exhortatione ipsius, quis anxius non dolorem suum spreuit? Quis feris moribus non insaniam suam exsecratus est? Quis arrogans non plusquam omnes superbiam ipse suam abominatus est? Quis lasciuus luxuriam non detestatus est? Et quid plura? Omnibus omnia, ut Apostolus ait, factus , communis omnium medicina erat. Nullam pene gratiam non in se tam plenam habuit, ut ipsam specialiter excolere et possidere tamquam unicam putaretur. In nullo uite ordine non ita uiguit, ut [l 1Kb] ipsi specialiter aptus uideretur.

28. Denique ut primum [m 1Kb] Ecclesie huius Arelatensis regimen accepit, prima ei cura concordie fuit, et precipuus labor [n 1Kb] fraternitatem calentibus adhuc  de assumendo episcopo studiis dissidentem mutuo amore connectere. Tamquam probatus Isrelis agitator, probe nouerat non facile quidquam discordantibus imperari. Studebat preterea amore potius regere quam terrore dominari: ut uoluntaria magis quam coacta correctio hunc quoque subditis adiiceret ornatum, ne ad officium suum compulsi [a 1Kb] uiderentur. Confestim itaque exclusa discordia illi, que est omnium uirtutum mater, caritati locum prebuit. Floruit igitur [b 1Kb] sub ipso Christi Ecclesia, sicuti monasterium ante floruerat. Creuit gratiis, decreuit metallis; ingressa uidelicet disciplina, [c 1Kb] domo sua tamquam domo Dominica mammona iniquitatis exclusit; et que otiose diu congeste fuerant, dignis tandem usibus deputauit; dudum defunctis thesauros suos misit:  iterumque, qui obtulerant, oblationum suarum refrigeria senserunt. Hoc solum quod ministerio suo sufficiens erat reseruauit. Sed si exegisset usus, nec ministerio, ut reor, pepercisset. Alieni temporis uota dispensationem suam fecit.



CAPUT uII. Honorati morbus obitus, sepultura.---Sancti in celo pro mortalibus orant.

29. Operari etiam inter extrema non destitit. Multos in lectulo suo uerbi dispensatione ditauit. Sed quamdiu illum lectus tenuit, cui superare etiam uicinas [d 1Kb] morti lassitudines iam in consuetudinem uenerat? Ultimum, doloribus iam reluctantibus, Epiphaniorum die in ecclesia sermonem habuit: nesciens umquam colluctante cum infirmitatibus fide,  dolori magis corporis quam spiritus feruori acquiescere, seruiuit desideriis uestris supra suas uires. Non illum siquidem aliqua extrinsecus superueniens egritudo, non subitus febrium estus absorbuit; sed diu dilata infirmitas, nimio dudum propositi rigore contracta, et adhuc remissioni parum acquiescendo ingrauescens, octauo eum uel nono die [e 1Kb] a solemnitate predicta, paulatim attenuando confecit. uix quatriduo tamen nobis suam in officiis caritatis deditis presentiam denegauit, timens utique ne suos uicinia transitus sui contristaret. Nulli umquam grauis inter grauissimas egritudines fuit. Nulli, ut assolet, ullum infirmitates sue horrorem intulerunt. Et quidem hoc ordine illud sancti Spiritus [f 1Kb] habitaculum conquieuit.

30. Ceterum impollute illius mentis uigorem incredibile  est quam integrum usque in extrema seruauerit. [g 1Kb] Ac primum semper uberrime consolatus est suos, ac nichil magis timuit quam ne diutina desperatione conficerentur; intelligens pene facilius ferri extrema quam dubia. Abstersit semper sermone condito circumstantium lacrymas, quas tamen quo magis [h 1Kb] abstersit irritauit. Inde grauiorem suo dolore nostrum computabat. Non facile quisquam tam forti pectore inter quelibet aspera et dura [i 1Kb] toleratu, nec optauit aliquando mortem nec expauit. Nam is quem uiuere inter quelibet grauia in Christi seruitute non piguit, ad nouam uitam per communem illam noue uite ianuam transire non timuit. Premeditata enim illi ultima hominum necessitas, non repentina aduenerat. Itaque sub ipso iam finis aspectu, tamquam  emigraret, tamquam ualediceret, ne quid imperfectum derelinqueret, ne quid minus plene quam proposuerat ordinaret, interrogare singulos nostrum, et ad suggerendum, si quid memoriam suam subterfugisset, hortari. Omnia interim subscriptione firmare, et parcentes nos fatigationi sue ad omnia que agenda erant cogere; cogere autem blando illo, sicut semper, imperio.

31. Quadam autem uice cum comprimere lacrymarum mearum tempestatem et abrumpere riuos fletuum laborarem: Quid, inquit, fles? ineuitabilem humani generis necessitatem? Imparatum ergo te inuenire meus transitus debuit, cum me non inuenerit imparatum? Cumque ego [i 1Kb] impedita singultibus utcumque poteram uerbis ipsius uerba subnecterem, quod  iam non destitutionem [k 1Kb] meam dolerem, quippe qui mihi orationum suarum patrocinia numquam defutura confiderem, quin et post transitum suum ualidiora presumerem, uno me dolorum suorum uulnere et difficilium inter extrema luctaminum grauiter affligi. Et quid ego, inquit, minimus omnium fero ad ea que sanctorum plurimi in supremis suis acerbissima pertulerunt? Et commemoratis aliquot, adiecit, quod credo alicubi legerat: Magni, inquit, uiri multa patiuntur, et ut alios pati doceant, nati sunt in exemplum.

32. Confluentibus autem ad se potestatibus, prefecto et prefectoriis uiris, quam feruentia sub mortali iam frigore mandata deprompsit, ab ipso exitu suo sumens acerrimum exhortationis exordium. Et dignum plane erat ut qui uite semper exempla prebuerat,  etiam mortem suam in exemplum aduocaret. uidetis, inquit, quam fragile habitemus hospitium. Quolibet uiuendo ascenderimus, illinc morte detrahemur. Ab hac necessitate neminem honores, [a 1Kb] nullum thesauri redimunt. Hec iustis et iniustis, hec potentibus et humilibus communis est. Magnas Christo debemus gratias, qui morte et resurrectione propria mortem nostram spe resurrectionis animauit, eternam uitam offerens, [b 1Kb] discusso eterne mortis horrore. Sic ergo uitam agite, ne uite extrema timeatis; et hoc quod mortem appellamus, quasi commigrationem exspectate. Mors pena non est, si non ad supplicia deducit. Dura quidem est carnis animeque diuulsio; sed multo durius in gehenne flammis erit carnis animeque consortium; nisi in omni uita generositatem suam spiritus recognoscens,  bellum corpori, et corporalibus uitiis certamen indixerit, et felici discretus [c 1Kb] a carnis colluuione diuortio, eterne paci impollutam seruet utramque substantiam, illic feliciter copulandam, ubi exultabunt sancti in gloria et letabuntur in cubilibus suis, [d 1Kb] hoc est in corporibus tamquam in receptaculis suis; cum ea que iustitie dedicauerant membra socialia, tamquam consueta hospitia [e 1Kb] recognoscent. Hoc itaque agite: hanc uobis Honoratus uester hereditatem relinquit: supremo halitu suo ad hereditatem uos regni celestis inuitat: Nullus nimium mundi huius amore teneatur. Optimum est ut uoluntate fastidias, quo te uides necessitate cariturum. Nemo opibus diffluat, nullus pecunie inseruiat, neminem uana diuitiarum pompa corrumpat. Scelus est pretium salutis in materiam perditionis  assumere, et [f 1Kb] illo capi quemquam, quo redimi potest. Plus interea uultu, plus oculis, plus emicante in celum sensu monebat. Impar est quidem ignito sermoni suo sermo referentis; sed non minus imparia spiritui suo uerba erant monentis. Tali itaque exhortatione et insolito quodam [g 1Kb] motu oratione profusa, inusitatum quoddam munus benedictionis impendit.

33. Deficiente membrorum ministerio, noua semper mentis gratia pullulabat. Ordinatis itaque omnibus , cum omnes charos [h 1Kb] suos mente percurreret, quantos nominatim proferre lassitudo non uetuit, missa per eos qui astabant salutatione ditauit. Mihi uero in aurem, [i 1Kb] Excusa, inquit, sancto illi  fieri non potuisse quod uoluit. Magna et admiranda solertia, inter graues illas mortis angustias prouidisse, ne cuius tristitiam non, quantum in se erat, abstergeret: ne quid certe inexcusatum relinqueret. Quid illud, queso, quod cum omnes suos quos ad hanc urbem amor suus traxerat, utique inter peregrina desereret, nullum ulli reditum, nullam societatem commendauit, non loca uiuendi certa distribuit: tamquam uere prescius nullam suorum dispersionem futuram, nisi eorum qui iam et se superstite animi definitione migrassent? et uere non facile quemquam a societate nostra abesse nouimus, nisi quem [i 1Kb] abfuturum ipse premonuit, qui aut cariorem conspectu suo patriam, aut grauiorem senserat disciplinam. Interea grauior illum somnus urgebat;  quem cum interdum pauidi interpellaremus: Miror, inquit, in tam graui mea lassitudine, post tam longa insomnia que precesserunt, grauem uobis meum somnum uideri. Et cum, suspectis omnibus, sedere eum in ultimo diutius [k 1Kb] perhiberemus, ioculari, ut erat solitus, blandimento et consuetudinaria mentis serenitate respondit: quod molestos nos in hac sollicitudinis parte pateretur. Ita pene ante uita [l 1Kb] eius quam dulcedo consumpta est.

34. Somno deinde ultimo exceptus, in mortis quietem dormiens transiit sine ullo, [m 1Kb] ut se habent suprema, luctamine. Nullas difficiles obitus moras sensit. Angelicis choris anima illa sancta, generosa, sincera, et ab omni contactu mundi incontaminata suscipitur. Multorum interea uariis uisionibus somnus  incutitur, quarum tamen una omnium facies erat, quod scilicet sancto illi occurrerent officia sanctorum. Et uere illico in eodem medie noctis puncto ecclesiam in occursum sancti corporis conuentus impleuit, ut nonnisi angelicis nuntiis suscitatus putaretur. Relinquitur uegetatum semper spiritu, plenum gratie corpus exanime: integrum siquidem uultus decorem facies omnibus grata [n 1Kb] seruabat. Probe uos ista nostis, et multo plenius uobis quam sermo sufficit animorum meditatione describitis.

35. Neque ullus non magno sibi damno affici uisus est, si conspectu corporis [o 1Kb] eius caruit, si non, ut quemque aut reuerentia aut amor suaserat, osculum aut ori aut quibuscumque membris [p 1Kb] ipsius impressit,  aut feretro in quo sanctum illud corpus magna fidei ambitione uestitum erat, maiore postmodum, dum sepulcro admoueretur, pene nudatum. Nec enim pepercit sanctificatis amictu suo palliis fides, que pretiosissimi muneris loco habuit aliquam [a 1Kb] uelaminum illius fimbriam decerpsisse. Certauit in exsequiis illius uester affectus. Refecistis in funere suo latentem adhuc inter uos peregrinationem meam. Pauistis me tam effusa in ipsum animi caritate. Quem enim illo die sua tecta tenuerunt? Aut quem non tamquam peculiari luctu obrutum basilice huic menia huius urbis dederunt? Pro magno munere habitum est lectice [b 1Kb] manum admouisse, aut ceruicem subiecisse. uidistis non sine uestra gloria gloriam suam: nam et illa exsequiarum religio, fidei  deuotio erat, et tam letum erat habuisse talem, quam graue talem amisisse. Nec parum fiducie dat sepulcri sui gratia: nam cuius hic ossa condidimus, in celo utique patrocinia presumimus. Prelata tunc ante feretrum ipsius aromata et incensum uidimus; sed maiora de uestris mentibus Deus, in tanto erga tantum pastorem affectu uestro, odoramenta suscepit. Presultauit in gloria sua Dei gloria, et in dissonis [c 1Kb] diuersarum linguarum choris amor consonus.



CAPUT uIII. Hilarius successor Honorati, eius consanguineus.---Inuocatur Honoratus uti patronus.

36. Pius Dominus, qui stimulando animos uestros ad electionem paruitatis mee, dedit ne a sepulcro illius longius abessem, illud etiam uobis orantibus  dabit ne a uiis eius longe [d 1Kb] recedam: sed ut quidquid illum egisse cognouero, id sine exploratione aliqua, aut disceptatione factorum agere festinem. uobis enim me, ut uideo, iam tunc per illum Deus genuit. [e 1Kb] uobis licet indignum preparauit. uobis ille me nesciens tanto labore quesiuit. uobis tam propensa sollicitudine et cura utcumque erudiuit, querens in me fidei, sicut sanguinis sui uenam. uobis me tanto labore per litteras, tanto per excursum suum ambitu, ab insula, cui me [f 1Kb] derelictis episcopatus sui principiis secreti amore reddideram  fortasse prescius, [g 1Kb] amouere satagebat, uti iuxta sepulcri sui sedem in amore uestro patriam collocaret. Sed quid agimus, quod immaturum me maturo excessu tradidit? Non est  nostrum secretum eterni Regis in ullo uel leuiter  culpare iudicium: non facile senseratis [h 1Kb] quid amisissetis boni, si redintegratum uobis bonum uestrum fuisset.

37. O magna et inclyta, Honorate, tua gloria! Non indiguit meritum tuum signis probari; ipsa enim conuersatio tua plena uirtutibus et admirationis nouitate precelsa, perpetuum quoddam signum ministrauit. Multa quidem tibi diuinitus [i 1Kb] indulta nouimus quicumque propius assistebamus; sed in his tu minimam partem computabas, maiusque tibi gaudium erat quod merita et uirtutes tuas Christus scriberet, quam quod signa homines notarent. Et tamen quod esse maius signum uirtutis potest, quam signa fugere et occultare uirtutes? Et uere tam familiaris quodammodo oratio tua Christi auribus erat, ut  enixissimis precibus impetratum putem ne uirtutem tuam signa clamarent. Habet et pax martyres suos; Christi enim tu perpetuus, quamdiu in corpore moratus es, testis fuisti. Illud etiam stupendum quod adolescentie tue robur perpetuo abstinentie rigore tenuatum, et in illam quam uidimus aspectus, licet decore seruato, exilitatem redactum crux utique quotidiana consumpsit: quam tamen semper sine ulla notabili superstitione seruasti, omnes semper nimietates, et cognatum nimietatibus glorie fugiens appetitum. Numquam in tuo ore nisi pax, nisi castitas, nisi pietas, nisi caritas. Numquam in corde nisi horum omnium fons Christus habitauit, qui tibi et per te plurimis caritatis, gaudii, pacis, longanimitatis, bonitatis, benignitatis, fidei, modestie, continentie  fructus ministrauit, [i 1Kb] exuberantes in multiplicem copiam in multorum salutem et gaudia, ut non immerito illi cantaueris: Qui timent te, uidebunt me, et letabuntur ; cui omne semper conuersationis tue bonum ascripsisti: illud assidue tibi ac tuis ingerens: Quid enim habes quod non accepisti? aut, si accepisti, quid gloriaris, quasi non acceperis ? Sed eo magis tuum erat uite tue bonum, quo magis tuum negabas.

38. In te commune omnium Dominum desiderantium solamen fuit. [k 1Kb] Quidam gloriantur in huius uite prosperis; tu e contra in Deo exsultare suadebas, resonante [l 1Kb] affectum tuum uoce blande modulationis immurmurans: Letetur cor querentium Dominum . Nulla tibi umquam maior quam in orationibus  et psalmis [m 1Kb] uoluptas. Tuis in tantum medullis  Christus insederat, ut interdum, quod expertus loquor, membris tuis placido sopore deuinctis, illum etiam in somnis officio solito tua lingua resonaret. Sepe dormiens sanissime exhortationis, sepe orationis affectuosissime uerba refudisti. Agebatur quippe in lectulo corporis requies, mentis in Christo. Et quidem hec, prout [a 1Kb] quique adfuimus, experti sumus. Tu uero unica semper omnium requies, quam alacer, quam sepe referebas somnia, non aliquid presagientia, neque aliqua in futurum anxietate sollicita, sed [b 1Kb] irrequietis anime desideriis excitata; martyrium scilicet, quod semper meditatione gestabas, credo, alludente interdum, et prouocante cupiditatem tuam Domino, tamquam excitata in fidem tuam persecutione peragebas. Et uere puto neminem  diffiteri, tibi ad martyrium [c 1Kb] tortores, non animum, defuisse. Quotidianus siquidem in sincerissimis tractatibus, [d 1Kb] confessionis Patris, ac Filii, ac Spiritus  sancti testis fuisti. Nec facile tam exerte, tam lucide quisquam de Diuinitatis Trinitate disseruit, cum eam personis distingueres, et [e 1Kb] glorie eternitate ac maiestate sociares.

39. Memento itaque, amice Dei, memento iugiter nostri, Deo incoinquinatus assistens, canens illud canticum nouum, et sequens Agnum quocumque uadit. Tu illi pedissequus; tu nobis patronus, orationum nostrarum interpres acceptabilis, et fortis assertor, perfusas ad sepulcrum tuum alumni gregis preces [f 1Kb] perfer; impetra ut conspiratione communi omnes simul sacerdos et populus, que iussisti, que docuisti, aliquatenus obtinere mereamur. [g 1Kb] Per Dominum nostrum Iesum Christum, qui te in gloriam suam assumpsit, atque cum Patre suo et cum Spiritu  sancto uiuit et regnat Deus per omnia secula seculorum. Amen.





[a 1Kb] EPISTOLA S. HILARII ARELATENSIS EPISCOPI AD S. EUCHERIUM EPISCOPUM LUGDUNENSEM. 

 [b 1Kb] Domino beatissimo, merito suscepto et suscipiendo et in Christo deuinctissimo pape Eucherio episcopo Hilarius episcopus.

Cum me libellos tuos mecum relaturum precedentibus litteris indicassem, [c 1Kb] instantiam et exactionem  pueri quem miseras lentare nullatenus potui. [d 1Kb] Emisi itaque florulenta beatitudinis tue opera, non parum anxius ne necdum [e 1Kb] descripta tam iugiter, tam grauiter, ruentibus imbribus labefactarentur. [f 1Kb] Percurri ea semel tantum, uniuersa miratus. Concedat Dominus  ut speciosa hec in Christo [g 1Kb] Instructionum nostrarum glorie tue opera, te in paginis tuis duce, aliquando [h 1Kb] percenseam. Hoc unum precor, ne me diu his Instructionibus fraudari feras; sed unum me de iuuenibus tuis, [i 1Kb] quorum hec eruditioni ordinasti,  habens, eo instantius habere me hec uelis, [i 1Kb] quo me magis iuuentutis retia premunt. Memorem te mei Dominus ad profectum Ecclesie sue diu seruet, beatissime papa.



SANCTI HILARII ARELATENSIS EPISCOPI OPUSCULA DUBIA.





SERMO SEU NARRATIO DE MIRACULO S. GENESII MARTYRIS ARELATENSIS.  

 Opera Dei narrare honorificum est: ergo opere pretium est miracula dicti operis ad S. martyris Genesii gloriam referenda narrare. Natalis enim ipsius die frequens ille in ciuitate Arelatensi casus, pontis abrupti periculo, urbem totam nimio tremore concussit, et animis subiti pauoris discrimine concussis, solemnitatis letitiam recepta salutis gratia letiorem reddidit, iucunditate duplicata. Nam cum quos in hac celebritate plus etiam quam suos Arelas populus cegisset, quorum in illa die gaudiis ipsa ciuitas angusta erat, semite et spatia camporum, surgente in agmine, et laborantibus sua cunctis densitate ibat in ulterioris fluminis ripam, in honorem martyris, Christo deuotus exercitus cum caris coniugibus, dulcibus pignoribus, plura simul beneficia habere  festinans. Nec contentus uno in loco uota perfundere, in ecclesia peruigil, antelucanus ad locum cedis et sanguinis festinabat; item ad sepulcrum gaudiorum immolans hostias, quasi occupaturus aures martyris properabat. Nec clericorum officia solemniter ordinata, nec ipsum denique lucis tempus exspectabat. Splendor siquidem festiuitatis, collucente urbe tota, omnem omnimodis pepulerat noctis horrorem. Interim uia illa naualis, qua inter confederatas sibi urbes, illius terribilis Rhodani terga calcantur, subito, aut sub iniusto fasce, aut nimio materiarum pondere, aut per obliquum amnis illapsum prona diffusa est. Incertum est quo casu: certum tamen cuius insidiis pretiosum onus, hoc est fidelium turmam in mediis fluctibus male pendula strata deposuit,  astante me, quod ueraciter loquor, et pedem ab ipso, ut ita dixerim, ponte referente. Magnus illico fragor populi tam ruentis quam circumstantis exoritur; pauor tota urbe percurrit: hic coniugi, ille filiis, alii propinquis, alii amicis; omnes simul diuersis affectibus metuunt; qui parum, ciuibus.

Inter hec sancte recordationis antistiti Honorato, quo tunc ille populus pastore gaudebat, uni quidem pro omnibus metuenti, omne cladis pondus incumbit: quos tunc illa pietas stimulos accepit! quam subita animi egritudine egris presto fuit! Erectis confestim ad celum oculis, intentione cordis luminibus exequata, ita a nobis circumstantibus mentis excessu totus abscessit, ut nemo dubitaret quin tribunalibus  Christi cum S. Genesio opem presentis mali impetraturus astaret. Agebantur interim grandi tumultu miseranda naufragia: mixti hominibus phalerati equi, impedito indignantes natatu, altis pectoribus crura innotabant: quidquid obuium fuerat, seu admoniti periculo, seu pauidi instinctu, proculcantes pauida uirtute; impliciti caris oneribus matrum ulnam, et pressi caucis matronalibus famuli, et tota itineris sui immixta fragminibus pompa solemnis. Nemo hoc loco malus interpres occurrat, nemo tantam martyris gloriam maligna obtrectatione obscuret, et ripe uicinam turbam nullus alleget, nemo uadis exceptos asserat, quos palam dextera diuina saluauit. Depressa peregrinorum mercibus, quotidie iisdem ripis inestimabilium onerum nauigia iunguntur:  nauem illic ferendis pontibus, tamquam iacere fundum desperaret aggeribus, ordinatio antiqua constituit. Tantum cum hoc uasto gurgite, stipati populi pondus exposuit, quantum longissimis ualidissimis, eodemque confractis pondera trabibus acceperat.

Occurrat nunc animis atque oculis ista replicantium, simul totum Rhodanus, ruina, naufragium, implicanda turba miserorum diuersa, in unum diaboli insidiis conglomerata pernicies. Nihil periculo defuit ut ad gloriam martyris nil deesset. Quando enim alumnos ipsius mergeret fluuius, quem eodem die piis natalibus consecrasset? O magna Dei gloria! Erupit e uasto gurgite gloriosus exercitus. Iordanem iterum crederes, rupto diuinitus amne, patuisse; aut iterum maria populo Dei, sicut sub Moyse quondam  duce, in uirge imperio iter inter fluenta solidum prebuisse. Neminem ruina quassauit, neminem grauatum uestibus fluuius inuoluit, nemini haustum suum fluuius incessit. Illesos omnes atque incolumes uernacula ac familiaris ripa suscepit. Pompa omnis, sicut ingressa fuerat, egressa est. Materfamilias ex profundo famulorum suorum ceruicibus mobilium cubiculorum secreta uiderunt. Compte in honorem Dei uirgines, nulla fluitantium monilium detrimenta senserunt; acus ipse, ut ita dixerim, sicut affixe fuerant maternis manibus, heserunt. Nemo damnum aliquod rei, nemo dispendium salutis accepit. Occurrunt pignora chara pignoribus: unusquisque proximum suum, cui plurimum timuerat, letus amplectitur.  Cuius hic nisi Christi per intercessionem martyris sui presens uirtus operata est? Conuenit utique episcopus martyrem, et dominum martyr. Ostensum est salute dignum fidelis populi officium. Et denique plurimi  illico, ne uel leuiter turbare deuotionem sanctam liceret inimico, uestibus ut erant madidis nauigia conscendunt, et matutinum rigorem fluuii spe feruente contemnunt; festini quo intenderant, ad locum scilicet cedis, animo uictore perueniunt, alacritate maiori post periculum recens uota fusuri. O digne audiri preces! que non fracte iniuriis, imputare nesciunt quod periclitati sunt: grates referre sciunt quod euaserunt. Omnes gaudio tripudiant: assistunt denique solemnibus leti, interfuisse  periculis iuuat: quia conspicabile interfuisse miraculis: tanti cuique fuit de salute dubitasse, ut salutem suam mirabiliter acquireret. Integro suorum numero Honoratus pastor exsultat: qui quidem hec manu politiori, maiorique gratia mansuris perpetuo seculo scriptis mandare potuisset, nisi diuini muneris conscius in legatione S. martyris particeps designatus, quod se presule Dominus hec contulisset, insolentius exsultare timuisset. Et quidem ad nos beneficia per plures diffusa perueniunt. Ceterum quanti in se priuata cognoscunt? Quod soli Deo ascribimus, qui omnium conditor et conscius colitur, et uiuit cum Filio et Spiritu sancto per infinita secula seculorum. Amen.





[a 1Kb] uERSUS IN NATALI MACHABAEORUM MARTYRUM. 


 Rex fuit Antiochus Syrie ditissimus olim,
In cuius regno mater [b 1Kb] natique fuerunt
Septem, ut fama refert, de sancta gente creati;
Quos cura [c 1Kb] egregii generis meminisse iubebat,
Et legi seruire date: sic namque uolentes
De populo meliore Dei sua iura tenebant.
Rex auidus mutare fidem, mutare timorem
[d 1Kb] Iustorum uoluit, populo ut misceret iniquo
Premia promittit matri, promittit [e 1Kb] et aurum,
Et quidquid posset toto conquirere regno,
Si modo mutaret mores sensusque priores,
Cogeret et natos alios sibi fingere mores.
Illa negat, tacitumque premit sub corde dolorem.
Hanc postquam [f 1Kb] nullis potuit corrumpere uerbis,
Tentauit primum tormentis uincere seuis.
 Pertulit illa [g 1Kb] tamen gemitus, et tristia regis
uerbera non timuit. [h 1Kb] uictum se uidit ut ille:
Heu! quid agam? dixit. [i 1Kb] uincis quod femina regem!
Non tamen effugies: plus est quod [i 1Kb] dura dolebis.
In natos seuibo tuos, licet improba perstes:
Hac certe ratione meum [k 1Kb] sanabo dolorem.
Sustulit illa manus, celumque [l 1Kb] aspexit in altum,
Emisit gemitus, et talia uerba locuta est:
Tu licet et gazas tradas et regna, tyranne,
Non capimur regum donis, nec munera sanctis
 Eripient promissa Dei. Spes certior illa est
Que uitam nobis promittit tempore longo.
Hanc sequor, hanc didici. [m 1Kb] Nam lubrica tangere dona,
Sumere diuitias facile est, et perdere uitam.
Sed licet et flammas [n 1Kb] post uerbera seua mineris,
Nil mutare potes, [o 1Kb] quod primis cepimus annis.
uirtute id cum lege data mihi uincere certum est.
Quid nunc, seue, iubes? natis quid dure minaris?
Hoc solo poteris matrem turbare dolore.
Est mihi namque Deus spes, est mihi [p 1Kb] cura meorum,
Per quam spero equidem te nullum uincere posse.
[q 1Kb] Celi tu faueas Numen, quia iusta rogamus.
Rex furit Antiochus [r 1Kb] turbatus corda tumultu.
Non tulit, et seuos testatur lumine uultus,
Miraturque diu possit quod femina tantum.
 [s 1Kb] Pare age, miles, ait; regi quoque pare, minister.
uos famuli, parete mihi, date [t 1Kb] digna furenti
Femineo tormenta malo; seuire furentem
Femina me cogit: quod plus est, femina uincit
Regis iussa sui: sed non impune locuta est.
Membratim [u 1Kb] perdam septem quos perfida natos
Intra se retinet: quorum qui primus habetur,
Hic primus pereat: [u 1Kb] perdam sic ordine cunctos.
[x 1Kb] Cratibus impositos subiectis urere flammis
Cernat ut ipsa suos, sic cernat ut aspera natos.
 [a 1Kb] Pena autem manet hec: celeres decet esse ministros.
Interea fecunda parens, iam crine soluto,
[b 1Kb] Stabat, et hortanti similis iam pectore nudo
Ubera protendens, natorum alimenta suorum
Non confusa [c 1Kb] aperit; natumque ut uidit ad ignem,
[d 1Kb] Constantique gradu fortem procedere, dixit:
Tu, mea progenies, tu primus respice matrem:
[e 1Kb] Tu certe meus es, nunc nostri, nate, memento.
Te primum peperi, [f 1Kb] tu nunc imitare parentem:
Sume meos mores, et regem uince tacendo.
Tu poteris durare diu, [g 1Kb] si tempora uinces
Perfida, ne superet sanctos uiolentia regis.
Utere consilio [h 1Kb] matris, nec damna timebis,
Fortior [i 1Kb] esto ere saxoque potentior ipso.
 Ingredere ut iuuenis, patienter uince dolores.
Ille modo ad matrem uultus, modo tollit in altum:
Dumque tacet tacitusque rogat quem debet, [i 1Kb] timetque,
Conscendit rapidos subiectos cratibus ignes.
Corpus inane [k 1Kb] fluit: mater grauis ipsa resultat,
Et dixit: uici, [l 1Kb] uincam si sepius orem,
Duret natorum uirtus incognita regi,
Sed iam nota Deo, populi qui pectora nouit.
Finierat primi partus fecunda dolorem,
Sed remanente metu pro pluribus anxia mater;
Dissimulatque tamen, ne regem gaudia tangant.
Rex stupet Antiochus. [m 1Kb] nec credit posse sequentes
Pene tale genus simili peruincere sensu.
Cepta iubet peragi. Mater non territa mansit:
 Sed tamen ut uidit pallentem assistere natum,
Hec secum uoluens, aliqua iam parte [n 1Kb] leuatur.
Ecce secunda mihi partus producitur etas.
Quam similis [o 1Kb] fratris forme si pectore duras,
Et sequeris primi partus uestigia nostri!
Esse meus poteris, [p 1Kb] poteris reperire salutem,
Quam iam frater habet, matris precepta secutus.
 Pone metus, regisque minas contemne furentis,
Regnaque, [q 1Kb] queis cursim labentia tempora dantur
Non poterit post ista tibi rex iste nocere;
[r 1Kb] Sed poteris post hec tu regi, nate, nocere
Temporis ecce leuis [s 1Kb] conscendere cogeris ignes,
Sed uirtute opus est, languentem pone timorem.
[t 1Kb] Esto memor nostri generis, si sensus inheret.
Hic qui sceptra tenet, regno qui seuit in isto,
Tempus inane [u 1Kb] putat, regno uitaque carebit,
Damnatusque nocens eternos sentiet ignes.
Tu securus eris, turba comitante piorum.
Aspice, nate, meos uultus, et suspice celum,
Auctoremque Deum, per quem tibi uita paratur
Hac [u 1Kb] melior, fratrisque tui uestigia calca.
[x 1Kb] Neue quod iste iubet, sed quod Deus imperat audi
 Sicut erat monitus, matrem celumque uidere
Constitit, atque hilari uultu contemnere regem
Cepit, et ut ridens ardentes irruit ignes,
Collapsusque iacens anima superante quieuit.
Mater ut hoc uidit, rigido sic ore locuta est:
Felix parte aliqua [y 1Kb] iam sum, iam non potis omnes
Seue tyranne, meos [z 1Kb] trucidando uincere natos.
Te grauior [aa 1Kb] mox pena manet, crudelis inique,
Quam patiere breui: Deus [bb 1Kb] hec namque omnia cernit.
Iam duo securi, contempto rege, manebant.
Spes melior iam matris erat: iam tertius instat,
Ecce locus pene, si pena est uincere regem:
Et seruire Deo laus est, non pena furentis.
Tertius attrahitur iuuenis [cc 1Kb] frendente tyranno,
 Qui nondum satiatus erat. Furor intus et ira
Seuiebant pariter, quod fortia pectora fratrum
uiderat impauide regis superasse furorem.
Constitit ante pedes iuuenis florentibus annis,
Egregius forma, [dd 1Kb] dignus qui regna teneret,
Dignior Antiocho, [ee 1Kb] uerum meliora secutus
Regna, [ff 1Kb] uocante Deo; mater cui talia fatur:
 Accipe, nate, tue securus dicta parentis,
Accipe, ne segnis perdas uirtutis honorem.
Sunt tibi iam fratres pietatis sede manentes
[a 1Kb] Inque loco meliori quam labentia regna;
Quorum [b 1Kb] si proprios attingis pectore sensus,
uictor apud populos regem superasse fereris,
Sicut fama tuos iam misit in ardua fratres.
[c 1Kb] His accede, precor; sunt hec aptissima dona,
Contempsisse nefas, et iura relinquere regis
Indomiti, quem nulla manet post ista uoluptas.
At iuuenis tacito mittebat murmure uoces
Oranti similis, palmas tendebat in altum,
Subnixoque genu matris [d 1Kb] pendebat ab ore,
Cui licet aspectus, corpus non ipsa premebat.
Qui simul admonitus cratem conscendit, [e 1Kb] in igne
 Intrepidus certaque fide sua membra locauit.
[f 1Kb] Conduntur flamme, tepida remanente fauilla,
Corpusque illesum tellus adaperta recepit:
Sancta quoque ad superos anima inuiolata recessit.
At mater dubitans, gemitus an gaudia sumat,
Hesitat, et querulo sic est sermone locuta:
Quid nunc, dire, paras? Iussis [g 1Kb] parebimus omnes?
Sed numero partus, custos ne subtrahat ullum,
Ac licet ipse uelis, non sum passura, tyranne,
[h 1Kb] Ut non isto omnes pereant certamine nati.
Temporis ista tui, mutes licet, horrida pena est,
Duraque damnatis eadem sententia natis.
Si grauiora putas, si sunt grauiora, minare;
Quodque meos cernis uultus, horrore teneris.
Gaudemus pariter, quoties deseuis in istos.
 Ardet at ipse magis [i 1Kb] rabida rex concitus ira,
[i 1Kb] Tentarique putat, ne sicut cetera fratrum
Turba ferant penas, [k 1Kb] matremque hoc querere sentit.
 Durat in exitium, quartumque addicere natum
Pene mox uoluit; lassati namque ministri
Nec regis furias, nec regem ferre ualebant.
Proh pudor! erubuit uultus ostendere matri
Natus, et [l 1Kb] attonitam mentem confundere cepit.
Hunc postquam stantem submisso lumine uidit,
Talibus aggreditur dictis monitura timentem:
[m 1Kb] Quartus es a trino partus, mihi quartus et infans.
Que nunc uerba tibi, que possum dicere, nate?
Hoc nisi quod [n 1Kb] celi durata potentia tecum
Sit simul et uirtus; [o 1Kb] sancteque propaginis ortum
Illi debemus regi, quodcumque negamus.
Ille dedit nobis Abraham cum semine sancto,
Per quem nobilitas, per quem genus omne probatur,
Quod manet in Domino; [p 1Kb] sanctus cui nascitur Isac,
 Tunc cum iam nullum natum sperare senectus
Sponte sua poterat, sterilis quia Sarra manebat;
Illaque cum peperit, generisque propagine [q 1Kb] cepta,
Ex insperato remanent tibi Sarra nepotes,
Esau [r 1Kb] et patria deductus origine Iacob,
Quos scimus partu geminos peperisse Rebeccam.
Hinc sumus, hinc [s 1Kb] orimur: genus hoc tibi, nate, petendum est:
Tu tibi pande uiam, genitori accede priorum.
Quorum progenies totum dispersa per orbem
Inuidiam patitur: Dominum quia sola potentem
Mente colit, turbe nec mixta accedit inique.
Quid tibi cum tristi uultu, quid lumina terre
Fixa tenes? Celum potius celique Parentem
Conspice, ne dubites, mater tibi prospera monstrat
 [t 1Kb] Quidquid inest, patiens porta, ac comitare ualenter
Turbam, nate, meam, numerumque hortare sequentem.
 [a 1Kb] Sic dilecta parens luctus et gaudia miscens
Finierat claros monitus, cum luminis orbes
Ipse leuat, matremque oculis [b 1Kb] intendere cepit,
Nil iam triste gerens, habitu uultuque fatetur
Se timuisse nichil nisi tristia uulnera matris
Per partus diuisa suos: [c 1Kb] sic ipse tenentum
Elapsus manibus, cursu contendit in ignes.
Mira loquar, [d 1Kb] flamma illius non contigit ora,
[e 1Kb] Exanime ut corpus flamman superarat et ignes,
Ore patente, tamen tacito, qua spiritus iret,
Unde acceptus erat, pariter cum sanguine fugit.
Hoc ipso gauisa parens, quod qui modo tristi
Constiterat uultu, [f 1Kb] fretus mox pectore toto
Paruerit monitis, et regis tempserit iras:
Sic est orsa tamen, cum rex dubitaret in illos
 Qui superant, gemitusque daret pia turba, ministri
Regem exsecrantes, tacito sermone requirunt.
Protrahe, quid dubitas? nulli iam parcere debes,
Nec potes, ut cupias, decretum rumpere noli,
Appello Regem, totum qui temperat orbem,
Cui mare, cui celum, celi cui sidera parent:
Quod nisi producis, timor est: [g 1Kb] iam segnius instas,
Iam sentis que regna petant, que gloria nobis
Iam parte ex utraque manet, si parcere nolis.
Nam quoscumque tuo iussisti excedere regno
[h 1Kb] Seu uitio comitante tuum uicere furorem,
Nempe tuum, letique manent in sede piorum.
Forsitan hoc mortem credas, furiose tyranne?
uita est longa magis, regnoque potentior isto
Quod regis, [i 1Kb] extrema cuius iam parte moraris.
 Mortalis tamen es, nec in euum regna tenebis.
Sed perage imperium, nec partus diuide nostros:
Hos quoque funestus, superant qui etate minores,
Hos quoque da flammis, et iuribus utere regni.
 Hi contempta etiam uincent tua regna, superbe.
Concipit Antiochus furias, seuusque tyrannus
Aestuat, et gemitus inter sua pectora uoluit.
Consentit cum mente [i 1Kb] color, tristisque grauatos
Attollit uultus, et talia uerba profatur:
Hec tua libertas et [k 1Kb] dura potentia lingue,
Atque hic, quem tumida portas ceruice rigorem,
Sentiet irati regis quid [l 1Kb] uerbera possint,
Si nondum es satiata malis, et fingere tentas
Letitiam, luctusque tuos in gaudia uertis.
[m 1Kb] Non mutabo necem: gaude, letare, triumpha;
Dummodo sic uincas, ut sis suprema tuorum.
[n 1Kb] Sic furiosa animis natorum funere gaudet.
Hos quoque do flammis, hoc nec mutare potestas
Ulla potest; [o 1Kb] decreta manent, letare superstes
 Natis orba tuis, et ne mea iussa morentur,
Ordo suos peragat cursus: [p 1Kb] producite natos,
Ne uani pereant ignes. Dubius ne uideri
Rex possit, certe timor est mihi, femina, nullus.
Precipuus de gente tua produceris, [q 1Kb] ore
Et specie, mirande puer, cui pectore uirtus
Firma manet: [r 1Kb] tamque hinc poteras uel uincere regem.
Ad quem sic placido mater sermone locuta est:
Si dare complexus matri tibi, nate, liceret,
Confiteor soli, post uulnera, nate, dedissem.
Sed me dura uetat, tristisque potentia regis.
[s 1Kb] Deneget amplexus, dum sit uox libera nobis,
Et liceat meminisse Dei, legemque tenere
Non a rege datam, sed quam Deus arbiter orbis
 Tradidit, et mundi rector, Moysesque petitam
Accepit, populoque dedit, [t 1Kb] cui maxima laus est
Nosse Deum, meritum cui nos debemus honorem.
Tu modo ne dubites monitis parere parentis:
 [a 1Kb] Sit uigor et uirtus, penitusque in pectore toto
Mens maneat iam plena Deo; sit fortior etas,
Quam [b 1Kb] regem sperare fuit superare iubentem.
O quanta est uirtus, quanta est fiducia fortis!
[c 1Kb] Sed iam ne dubites medias peruincere flammas.
uictor eris, mi crede, puer, uictorque redibis.
Ossibus et ualidis miscebunt corpora nerui,
Seruatasque animas iterum in noua uiscera reddent.
Sed ne forte tamen rapidus te terreat ignis,
Fratrum sume animos, [d 1Kb] eternumque inspice Numen.
Iussa facit, tacitusque Deum testatur et orat
Murmure quo poterat: puerum non impedit etas,
[e 1Kb] Non timuit cratem expositam, matrique uolenti
Paruit, et dicto citius super irruit ignes.
Cesserunt flamme, cessit dolor omnis, et una
 Corpus et ignis erat, corpus superauerat ignem,
Spiritus ante tamen placidas superauerat auras.
Leta dolet tacite mater, [f 1Kb] pressoque dolore
Tristitiam luctusque suos in gaudia uertit.
[g 1Kb] Interea trepidat, et curas corde uolutat
Non de preteritis, sed de puerilibus annis
Qui superant; ne forte negent, ne forte timorem
Concipiant [h 1Kb] animis, regique accedere malint.
Et quo quis minor est, maior metus, anxia secum
[i 1Kb] Ducit, heu! curas; etiam spes ac timor una
Luctantur, matrisque pie per uiscera currunt.
Spes tamen est [i 1Kb] melior. Natum ut procedere uidit,
Et procul, exsultans, uideo quid possit in isto
Spes conferre mihi, uultus agnoscere nostros
Debet et hic, fratrum [k 1Kb] et numero parere suorum.
 Forsitan hunc solum puerilia pectora [l 1Kb] tangent,
Indigneque feret, quod sic uelut hostia detur.
Alloquar, et paucis conabor dicere uerbis,
Sit memor ut potius generis quam temporis huius.
Si te nobilitas generis, si tangit origo,
Respice, nate, tuos, [m 1Kb] et nos quoque respice, nate:
Noli annos numerare tuos, puer: incipe [n 1Kb] forti
 Pectore ferre Deum, tradent hoc secula seclis
[o 1Kb] Quod tu forte petis, des nunc exempla futuris
Temporibus; mundo quod ames, nil amplius hoc est
Respice que fugias, et quam meliora petantur.
Non te sollicitet [p 1Kb] stolidi fallacia regis.
Sic crescens iste nunc in contraria uictor
Spiritus exstinxit flammas; sic deinde uocatum
Quod dederat corpus tellus adaperta recepit,
Sanctaque que superest anima inuiolata recessit.
Quamuis lassa parens, [q 1Kb] per tot sua uulnera uictrix
Procidit in faciem, pariter manibusque supinis
Has habuit uoces et talia uerba locuta est:
Qui [r 1Kb] regis imperium celi, terreque, marisque,
Sidera qui celo, qui das animalia terris,
Aequoribus pisces, [s 1Kb] auibus qui temporis auras,
 Ad te, magne, mee mentis fiducia surgit;
Qui chaos [t 1Kb] immensum ceca caligine mixtum
Diuidis in partes, et das noctemque diemque,
Lunamque [u 1Kb] ac solem, uario quos tempore semper
Nocte dieque iubes lumen prebere per orbem.
Post hec das hominem, cuius de semine [u 1Kb] mundi
Completur mortale genus, cui lingua loquescit
Dissona per gentes, sapor est tamen omnibus unus.
Sed [x 1Kb] quid mutarit meritumque hominumque loquelas
Longa referre mora est, ceptis insistere certum est.
Te mare diuisum [y 1Kb] uirga tenuisse fatemur,
Dum pede per siccum populus transcenderet equor,
Aegypti fugiens [z 1Kb] mortem regemque Pharaon,
Qui sibi sanctorum numerum seruire iubebat,
Quem tua maiestas Moses duce transtulit [aa 1Kb] omnem,
 Seruatumque tua tutum uirtute diremit.
Terra dabat fructus, quos te cogente ferebat,
[bb 1Kb] Et sitis ad requiem quesita est lympha latebris.
Humor erat nullus, cuncti clamore querentes
Poscebant Moysem, daret ut sitientibus undas;
Ad quos ille breui sic est sermone locutus:
Credite posse Deum quidquid [cc 1Kb] petetis ab illo,
 Qui potis est uirga hac amnem diffundere saxo,
Ut ueniant fontes tota regione [a 1Kb] negati,
Percussitque simul, dicto uelocius omni
Emisit saxum fontes dulcedine prima.
Confiteor, totus cum sit tibi debitor orbis,
Tu quidquid possunt gentes, potes omnia solus,
[b 1Kb] Et quod non capiunt gentes, capis omnia solus.
Tu mortale genus curis onerasque leuasque,
Te precor [c 1Kb] attonita cum firma mente timentem,
Ne desit fratrum numero meus infimus infans,
Ignarusque sui, quem iam procul ecce teneri
Conspicio, turba circumueniente frequenti
Hunc propter solum lacrymas [d 1Kb] mihi commouet etas:
Unus enim superest, de quo mihi maxima cura est,
Ne tener ignoret qua sit de gente creatus.
 Hunc ego si possem secreto apprendere solum,
Blandirer, patriumque genus, patriamque docerem:
Sed quecumque tamen potero solatia mittam.
Parue puer, tenerisque tuis mihi carior annis,
Charior es regno, uita quoque carior ipsa,
Tu potes in totum uictricem reddere matrem,
Tu finis [e 1Kb] partus, finisque future malorum;
Si te cura mei tangit, si matris honorem
Mente pia retines, quamuis [f 1Kb] sis . . . . . et infans;
Hoc magis aure auida dictis attende parentis.
Primum disce, puer, quid sis post ista futurus,
Si patiens fueris; [g 1Kb] quid te mihi, chare futurum
Facta docent. Fratrum sanctorum in parte [h 1Kb] manebis,
Et requie securus eris, dum secula cursus
 Seua suos peragunt, finito tempore [i 1Kb] longo,
Hanc lucem repetes, eternaque regna uidebis
Non maculata malis, [i 1Kb] nusquam contraria sanctis:
Nec morti locus ullus erit, nec bella citatis
[k 1Kb] Committentur equis, sed pax eterna manebit.
 [l 1Kb] Matri crede tue, saluum que te cupit esse.
Heu! mihi cur tristi uultu mea dicta repellis?
Quid refugis? Miserere mei, miserere tuique.
Si liceat, [m 1Kb] prior ire uelim, uetor ecce; sed ibo,
Tunc cum uictorem [n 1Kb] te uidero, nate, malorum.
Quid sperare iubes? solus mea dicta moraris?
Solus adhuc [o 1Kb] etiam reuocas, mi nate, dolorem?
Annuis, an damnas [p 1Kb] et me fratresque genusque?
Quod ne forte uelis, oro te, et deprecor, audi.
His ego te paruum nutriui, nate, papillis,
[q 1Kb] Has etiam lacrymas te propter, nate, profundo.
Ne remanere uelis, remanebis solus et orbus.
Non tibi iam frater superest: solatia uite
Quis dabit? Heu! solus matrem confundere tentas
Et genus, et patriam! si talia dicta recusas.
 [r 1Kb] O quanto melius uitam seruabis in euum,
Si facis ante Deum quidquid fecere priores.
Audenter depone metus, depone timorem:
Concipe mente Deum, uires dabit ille uiriles.
Hec dum mater agit, puer ad precepta parentis
Respicit, et solum [s 1Kb] cum se uidet esse relictum,
Sustulit in celum uultus palmasque supinas,
Et sic uoce potens, eternum Numen adorat,
[t 1Kb] Quem secum sensu pariter nutuque rogabat,
uinceret ut regem, seuos ut uinceret ignes.
Atque ita non segnis nec pro puerilibus annis
Prosilit intrepidus medios delapsus in ignes,
[u 1Kb] Expugnat, uictor donec remearet in altum
Spiritus, et fratrum peteret secreta priorum.
Dum puer ista gerit, [u 1Kb] soluerunt gaudia matrem
 Iamque ut erat lassata malis, iam uoce negata
[x 1Kb] Spirat ouans, interque manus collapsa suorum
Concidit exanimis, resolutaque membra quierunt.
[y 1Kb] Sic ipsa, ut nati, sanctorum in parte recepta est





METRUM IN GENESIM, AD LEONEM PAPAM, Quod Hilarii Arelatensis episcopi opusculis a Quesnelio subiectum fuit. 


 Paruimus monitis, tua dulcia iussa secuti,
   Antistes Christi, que [a 1Kb] dabas ore pio.
An ego non canerem tanti preconia Patris,
   Munus opusque Dei, dum mihi lingua foret?
Rauca quidem, stridens, et nullis digna coronis,
   Ingeniumque iacens, sed libet alta loqui.
Dignum opus et iustum est semper tibi dicere grates,
Omnipotens mundi genitor, quo principe cuncta
Natalem sumpsere diem, atque exorta repente
Post tenebras stupido spectarunt lumina celo.
Gens hominum, pecudesque, fere, [b 1Kb] milleque uolucres,
Et que per liquidos discurrunt agmina campos.
Omnia per temet, ex te, qui maxima condis,
Ex te, [c 1Kb] nate Pater; nec iam patris est pater alter.
 [d 1Kb] Tu capitis primique caput, tu fontis origo,
Primus apex rerum, primus sator, omnia condens:
Nec tamen ex alio ducis genus, ipse perennis
Spiritus, antiquo uiuens per secula motu,
Semper eris, quia semper eras, non mortis egenus,
Qui natalis inops, nec finem noueris eui.
[e 1Kb] Ex se principium, cui contigit, haud manet alter
Auctorem casus, nascentia terminus urget.
Omnia cum tegeret nigrum chaos, altaque moles
Desuper urgeret informis corpora mundi,
Et caliganti premeret serotina nocte,
Nec species, nec forma foret; Deus intus agebas,
Corporibus tectis mixtus, secreta potestas.
[f 1Kb] Iam tum disponens nascentia menia mundi,
Et uarias rerum facies animasque futuras,
 Utque caput [g 1Kb] uicta prompsit caligine noctis
Sublimem attollens uultum, sensere tenebre.
Mox Dominus rerum somnos discussit inertes,
Pigraque materies trepidauit [h 1Kb] numine pulsa
Commotaque simul [i 1Kb] matura, conscia partus,
Scinditur ingentis cumuli per plurima corpus
Membra, [i 1Kb] locusque simul metantur semina iussu,
Et confusa [k 1Kb] simul descendunt uiscera moles,
Sectaque per partes, formas spectantia frusta,
Iam color intus alit, et blando suscitat igni.
    Ac primum celi pansus liber omnia mundi
Complectens spatia, celso suspenditur orbe:
Terra grauis pigro descendit pondere ad imum,
Ac semet defixa salo fundata resedit,
Essetque ut spatium uacue regionis aperte,
Qua tener incedens mortalia pasceret ether,
Quoque exire patris possent tot munera rerum,
Ortaque ferrentur nullo per inane labore,
Diffuse coguntur aque; mox [l 1Kb] limite certo
Liquuntur maria, nec finem transilit unda.
Tunc oritur lux alma, dies que iussa uocari.
Nascentem tenero perfudit lumine mundum.
Munus opusque tuum prodens, tua maxima dona.
Condere que genitor patria pietate parabat,
Utque hominum solers posset clarescere uita
 Artibus ethereis que totas ducere luces.
Gaudet, et ingenium diuersa laude fatigat.
   Insequitur nox atra diem denseque tenebre,
Corporibus somnos que ferrent otia fessis,
Et cunctis unam faciem similemque figuram.
Namque dies uaria [m 1Kb] rerum discriminat ora,
Et dat cuique suum disiecta nocte colorem,
Instigatque animos [n 1Kb] opere ad maiora calentes,
Exacuens uariis mortalia pectora curis:
Quo mage forma dies uite, nox mortis imago.
   Tunc condens Pater astra polo, ac lumine [o 1Kb] uiuens,
Sidera distinguens, uariis per tecta figuris
Lucifer exsurgit roseus et fulgidus ore
uesper, puniceos spargit aurora capillos.
Anguis agit sudum, important pleiades imbres.
 Sunt iuga, sunt plaustra, gemmantes flore corone,
Signaque bissenis annum uoluentia formis.
Multaque preterea celse domus ornamenta,
[p 1Kb] Queis seclum folcit signis, et regia summa
Picta parens uaria stellarum luce coruscat.
Sed soli lux maior inest, quem munere largo
Excultum genitor pleno dignaris honore.
Igneus ille iubar precelso uertice tollit,
Ora rubens patulo, celi per menia fertur,
Astrorum ductor mundi uiget, atque elementa.
Ecce aliud mirum, mirum decus, en noua cursum
 Mutat luna suum, quos perdit colligit ignes,
Cornuaque exstinguens perturbat [a 1Kb] lumine frontem.
Mox tamen ardescit completo circulus orbe
Noctilucum lumen pascit sata sidera luce.
Nec tamen eterno, que machina uoluitur [b 1Kb] ethre,
Non tantum pictura poli est, nec celsa uoluntas;
Mens ratioque subest, et rebus utilis ordo.
Hinc doctrina uenit terris, hinc denique cunctis
Consilium agricolis, et qui maria alta pererrant,
Ut se quaque ferant luces predicere possint,
uenturos norint imbres, siccumque serenum,
Tempore quo tauros campis inducat arator,
Et dubium tentet securus nauita pontum.
   Instructos ignes celo, Pater optime, terras
Excolere aggrederis, et [c 1Kb] munere donas opimo.
 Regna hominum, pecudumque larem requiemque uolucrum
Planescunt campi, colles tumor arduus effert,
Subsidunt ualles, florentia prata uirescunt,
Saxaque durantur, pinguis se gleba resoluit,
Rumpuntur fontes, [d 1Kb] fluuiis genus arduum unde est,
Herbarum uaria consurgunt gramina campis.
   Iamque seges tenera fructum fundebat arista,
Cum iuga nulla forent, nec uomer ullus aratri,
Mugiret nullus proscissis taurus in aruis,
Ecce etiam uitis madido iam plena racemo
Expers falcis adhuc, et duri nescia ferri,
Pampineas celsis texebat collibus umbras.
Diuersa exoritur uariarum forma ferarum,
Quadrupedes anime, nec non repentia terris.
 Nascuntur pictis uolucres per nubila pennis.
   His ubi perfectis Genitor, iam diuite mundo
Cuncta uidet magni curam deposcere regis,
Qui mare, qui terras, atque omnia nata gubernet,
Quique altum spectet celum, laudetque [e 1Kb] potentis
Munera magna Dei, ne sint hec condita frustra.
Tunc faciamus, [f 1Kb] ais, hominem. Dic, optime, cum quo?
[g 1Kb] Nunc loqueris? clarum est: iam tum tibi Filius alto
Assidet in solio, et terras [h 1Kb] spectat amicas.
Sed faciamus, ais, hominem, cuius uultus imago
Noster erit, manibusque meis procedat in euum.
   Inde opifex rerum, assumis mollia terre
Atque uirum formas, cuius [i 1Kb] de costa cupido
Fit mulier uultu, mulier de costa uiri fit.
Quo mage chara uiro et lateri sit coniugis apta.
   O felix animal, summi cui dextra Tonantis
 Est pater! o felix nimium, qui ducis olympo
Et genus et formam! si te non noxia terre
Decipiant uitia, nec blandus subruat error,
Numen eris, celoque redux mirabere regna,
Que promissa bonis fido Pater exhibet ore.
Nam tibi multa Deus nascenti contulit ultro,
Aetheream faciem primum, uultumque paternum,
Incessumque pedum rectum, sublimia colla,
Ne qua mora in celum oculis spectantibus esset,
Tunc alacres promptasque manus, uiteque ministras
Atque domum diue pectus rationis, et alti
Sedem consilii, [i 1Kb] fundende uocis honorem.
   Hec soli concessa homini: nam cetera mutum
Est pecus: obtinuit uentrem, precordia, neruos,
uenarum riuos, et sparsum corpore sanguen,
 [k 1Kb] Iuste, leuique simul sensusque dolores.
Tu uero, Omnipotens, priuato munere largus
Erga hominem, manibusque tuis operisque fauore
Impendens patria pignus pietate colendo,
Ne quid diuinis modo desit uultibus, ignem
Aetheris inspiras, et sacre mentis opimam
Indulges partem, [l 1Kb] permixtus corpore toto,
Tunc meminisse licet ueterum, presentia [m 1Kb] nosse
Hinc datur, atque anime fas est uentura uidere.
Hinc loquimur canimusque Deum, hinc sidera cuncta
Terrarumque uiget cultus, pontusque mouetur;
Hinc artes, [n 1Kb] nomenque pudor, prudentia, iustum;
Hinc anime surgunt fortes, hinc pergit honestum,
Et uia que ducit castos ad limina celi.
   Ergo hominem pleno perfectum munere terris
 Preponis, Genitor, et rerum tradis habenas:
Cuncta habeat subdatque sibi, [o 1Kb] fieretque
Telluris dominus, famulus tuus, omnia mundi
Possideat, tantum Domino tibi seruiat uni.
   Postquam primus homo uetito se pascere ligno
Non timuit, captusque dolis se prebuit angui,
Stat reus, et nudus deiecto lumine uestem
Implorans, Dominumque fugit, uultumque recondit
Culpa comes sequitur, peccato obnoxia uita
Debilitat uires, celo uenientia dona.
Aethere demissus paulatim deficit ignis,
Frigore peccati torpentia corda rigescunt,
Cura cibi uentrisque [p 1Kb] subibat, cura tegendi
Corporis, et sacrum subeunt mortalia pectus.
   Nascitur hinc proles peccati, germinat inde
Deterior soboles multo, peiorque priori
 Progenies sequitur gradibus ad crimina crescens:
Crimina que stimulis acuunt dementia corda,
Teque, Pater, uariis armant [a 1Kb] .
   Tum primum uenit opere incumbere terris
Intempestiuus descendere nubibus imber,
Fulmina tum primum celo deiecta sereno;
Horrida tum grando turbatos uerberat agros,
Et tonitru altisono infractus murmurat ether.
Nec tamen ista malos reuocant; furor impius orbem
Obsidet, et laxis rabies defertur habenis.
Bella placent, cedesque simul, periuria, fraudes,
Mentirique libet, rapere est amor, abdere furta.
Nulla fides populis, nulla est iam ueritas usquam.
Diluuio abluitur terrarum crimen et undis,
uirque unus residet generis populique refector.
 Arca tegit paucos castorum semina seruans;
Iam tum uenturi facies monstrata lauacri,
 Atque unus multis, per quem [b 1Kb] data luce renati,
Susceptor fido seruans Ecclesia partu.
   Postquam diluuii cecidit tumor, unda resedit,
Ales pacifere folium portauit oliue,
Iam siccis reuolans pennis dedit omina pacis.
   Tum populus surgit melior [c 1Kb] tum purior undis
Gens hominum magnos terris paritura nepotes.
Inde sacerdotis in celum dedita corda,
Hinc inter flammas pueri cantare parati,
Et puer impasti quem non tetigere leones,
Tum reges cecinere Deum, tum uera prophetis
Ora sonat celi sobole splendentia terris.
Quamuis cuncta Deo seruirent crimine uicto;
Attamen antiqui etiam nunc gutta ueneni
Spargebat populos, et erant uestigia fraudis,
 Que bonus ablueret doctor melioribus undis.
[1Kb]



ANNO DOMINI CCCCL.
PASCHASINUS, LILYBAETANUS EPISCOPUS.





NOTITIA HISTORICO-LITTERARIA IN PASCHASINUM.




§ I. uita.


Paschasinus ciuis et episcopus clarus maxime legatione Leonis I iussu ad concilium Chalcedonense a. 451 una cum Lucentio episcopo Asculano et Bonifacio presbytero suscepta, inter quos ipse tamen primus loco et honore fuit, primusque Actis concilii Leonis nomine subscripsit. Neque hoc unicum fuit Leonis de doctrina et prudentia uiri huius testimonium, sed iam antea meruerat ut ab eo de Paschatis a. 444 supputatione, haud leui tunc questione, consuleretur. Multa autem grauia per id tempus cum Ecclesia sua perpessus est a Genserico, de quibus ipse in epistola ad Leonem conqueritur. Extrema uite eius incerta sunt.



§ II. Scripta.

Superest epistola eius ad Leonem, de Questione Paschali, scr. a. 443, qua Leonis epistole que intercidit, respondet. Apud Marianum Scotum male in  duas epistolas dissecta est et ab aliis etiam duobus titulis ineptis, nimirum de Fontis miraculo, et de Captiuitate uandalica laudari solet. Epistola autem altera Paschasini de Damnatione Dioscuri, quam exstare tradunt in Actione 3 concilii Chalcedonensis, non est epistola, sed eiusdem Paschasini coram ipso concilio Leonis nomine dicta in Dioscurum sententia, quod nemo non uidet, qui Acta ipsa inspicere uelit; obuia in Conciliis Labbei T. Iu, pagg. 419-21; Harduini T. II, pagg. 343-46; Mansii T. uI, pagg. 1046-48.



§ III. Editiones.

Paschasini epistolam non solum multi Epistolarum Leonis M. libri mss. seruarunt, sed transmisit etiam in Chronicis suis Marianus Scotus seculi undecimi chronographus, lib. II, act. 6 ad a. 444, ed. Bas. apud Oporin. a. 1559, p. 344-46, et in Pistorii SS. rer. Germ. Ratisb. 1726.

Emendata est potissimum Petauii et Bucherii opera  quorum alter in opere de Doctrina Temporum nonnulla castigauit ad mss. codd. Iac. Sirmondi, alter totam auctiorem et elimatiorem descripsit ex aliis mss. exemplaribus in Commentario in uictorium Aquitanum  pagg. 75-77. Dehinc eam suscepit Quesnellus inter Leoninas post epistolam II, doctasque  annotationes addidit pagg. 425 sq. ed. Lugd. Tandem Ballerinii relectam ad ms. uat. Regine Suecorum num. 586, seculi XI, in quo Paschasini opere inserta erat, cum copiosis et ipsi annotationibus et uariantibus lectionibus representarunt inter Leoninas num. III, non omissis Quesnelli notis tomo III. Adde Mansii Concilia T. III, p. 1222.





PASCHASINI EPISTOLAM

uide inter Epistolas Leonis Magni, numero III, infra, tom. LIu.




EODEM TEMPORE.
P. ANNAEUS SYLuIUS, EPISCOPUS OCTODURENSIS.





NOTITIA HISTORICO-LITTERARIA IN SYLuIUM.




§ I. uita.


Polemius siue Syluius aut Saluius  , episcopus Octoduri ; si idem uere fuit, cui Eucherius Lugdunensis Passionem Martyrum Agaunensium nuncupauit. Certe nichil amplius preter hoc cum laudatissimo uiro, cui uicissim lucubrationes suas inscripsit, uinculum, uite eius memoriam commendat.



§ II. Scripta.

Exstat eius Laterculus siue index dierum festorum, singulis mensibus tum inter Christianos, tum apud Gentiles celebrari solitorum, scr. Theodosio Iuniori et ualentiniano Augustis, Flauio Zenone et Porthumiano  coss. i. e. a. 448.



§ III. Editiones.


Partem huius Laterculi, mensem scilicet Ianuarium et excerpta ex aliis uulgauit primus Bollandus in prefatione gen. ad Acta SS. T. I Ian. p. 44, 45. Integrum deinde proposuerunt continuatores eius tomo uII Iunii pagg. 178-481 cum prefatione de ms. codice, ex quo ille proficiscitur, item etate, auctore et indole eius, ad que magis illustranda aliud simul ediderunt Kalendarium e regione Laterculi huius impressum Furii Dionysii Philocali, quod antea euulgarat Bucherius in Commentario in uictorem Aquitanum. Attamen multis hic Laterculus in locis mancus est et ab excerptis etiam, que Bollandus olim ediderat, perquam sepe recedens ut pridem Benedictini auctores Historie Litterarie Gallie T. II, p. 295, 96, et nuper Mansius ad Fabricii Bibl.  M. et Inf. Lat. animaduerterunt.





SYLuII KALENDARIUM

uidesis, lector, supra tomo XIII nostre Patrologie, col. 676, ubi materie propinquitas iam nobis prebuit rationem edendi opus Syluii.




EODEM TEMPORE.
TURRIBIUS, ASTURICENSIS EPISCOPUS.





NOTITIA HISTORICO-LITTERARIA IN TURRIBIUM.




§ I. uita.


Turribius, Asturicensis in Hispania Tarraconensi episcopus, acerrimus Priscillianistarum hostis et  uexator, qui postquam ex uariis per Hispanie et forte etiam exteras prouincias peregrinationibus redux de malo hoc late in tenebris serpente, primum amicos  Idacium et Ceponium, episcopos, mox Leonem Romanum semel iterumque ad auxilium contra ferendum excitauit, iussorumque eius et epistolarum ad Tarraconenses, Carthaginienses, Lusitanos  atque Gallecos episcopos de generali concilio celebrando ministrum se prebuit. Acta quoque hac in causa, non in Gallecia solum, sed et aliarum quatuor prouinciarum  synodus; sed de successu utriusque nichil ad nostram memoriam peruenit.



§ II. Scripta.

Restat Turribii epistola de non recipiendis in auctoritatem fidei apocryphis scripturis, et de secta Priscillianistarum ad Idacium et Ceponium scr. a. circiter 447, cum nondum episcopi dignitatem esset adeptus. Interciderunt epistola ad Leonem, aliaque, quorum  ille in Epistola responsoria  diserte meminit.



§ III. Editiones.

Laudatam epistolam edidit primus Ambrosius de Morales in Historia Hispanie lib. XI, cop. 26, ex codice S. Aemiliani, qui in Bibliotheca S. Laurentii Escuriarum seruabatur. Exinde eam Baronius inseruit Annalibus ad annum 447 , et Franciscus Biuarius (Commentariis in Chronicon Maximi continuatoris Pseudo-Dextri  ad a. 445, n. 6, pagg. 137---159, qua occasione fuse de Turibio disputat. Mox  recepta fuit inter Concilia Hispanie cardinalis de  Aguirre et cum notis eius illustrata in editione priori  T. II, p. 218---222; noua autem  T. III, p. 108---111. Leoninis Epistolis inseruit primum Pasch. Quesnellus post Leonis ad Turibium epistolam que numero est Xu. Nouissime recusa est a Balleriniis post eamdem Leonis epistolam T. I, col. 711, quem locum tamen non tam consilio editorum, quam errore typographorum, quibus Quesnellianum exemplum describendum datum erat, obtinuit. Subiicienda enim erat in Appendice T. I, p. 1478. Sed bis repetere noluerunt. Plurimum lucis huic epistole affunditur ex animaduersionibus Quesnelli ad laudatam Leonis epistolam, ed. Lugd. p. 445, quibuscum iungende sunt Balleriniorum in easdem  note T. III, col. 1362---86. Baluzius in pref. ad Nou. Conc. Collectionem in suspicionem hanc epistolam adduxerat, sed satis eam antiquitate codicis Aemiliani uindicari demonstrarunt Ballerinii: quippe codicis istius notitiam, tametsi quidem haud satis exactam, dedit Ambrosius de Morales; sed Leonis editores ex libro Canonum, quem ante Ambrosium a. 1575, iussu card. Quiroge, Io. Bapt. Perezius ex mss. Hispanicis conscripsit et Romam ad Gregorium XIII, ut emendationi Gratiani inseruiret, transmisit, ubi nunc in Bibl. uat. n. 4887 custoditur, affirmant, ms. huius Aemiliani, qui inter alios Hispane collectionis codices in eo fuit adhibitus, antiquitatis et prestantie adeo manifesta esse indicia, ut omnem de interpolatione aut suppositione suspicionem penitus  tollant.





TURRIBII EPISTOLA

Habetur infra citato tomo nostro LIu, inter Leoninas numerum Xu sortita, ubi uidesis, beneuole lector.




uolume back matter




INDICES IN CASSIANUM. [1Kb]





INDEX RERUM ET uOCUM QUARUMDAM NOTABILIUM IN TEXTU CASSIANI OCCURRENTIUM.



Numerus Romanus librum uel collationem indicat: Arabicus uero, caput.
     Abbas quidam moriturus ob meritum obedientie, successorem delegit, Instit. Iu, 28. Abbas qualis esse debeat, Instit. II, 3.
    Abraham anachoreta: eius uirtutes et miracula, Collat. Xu, 4 et 5.
    Abrenuntiatio quid sit, Instit. Iu, 34. Abrenuntiationum tria genera. Collat. III, 6. His tribus tres Salomonis libri respondent, Collat. 3, 6. Abrenuntiatio exterior non prodest absque interiori, Instit. Iu, 36; Collat. III, 7. Abrenuntiatio mala, et male abrenuntiantes describuntur, Collat. Iu, 20. uide Renuntiatio.
    Abstinentia antiquorum Patrum, Instit. Iu, 11. Ceteris uirtutibus sociata esse debet, Instit u, 10 et 11. Abstinentia qualis esse debeat ad superandum fornicationis spiritum, Instit. uI, 7, 8. Abstinentie modus non omnibus uniformis, Instit. Iu, 5. Abstinentia corporalis quo spectet, Instit. u, 22. Abstinentia cuiusdam senis sexies comedentis et adhuc esurientis, Instit. u, 25. Pesii Abbatis usque ad solis occasum, Instit. u, 27. Abstinentie temperamentum  quomodo seruandum diebus Dominicis et festiuis, Collat. XXI, 23. uide Ieiunium.
    Acedia describitur, Instit. X, 1 et seq. Tristitie affinis, Ibid. Solitarios maxime circa meridiem infestat, Ibid. Unde et demonium meridianum appellatur, Ibid. Monachos quomodo corripiat, Instit. X, 2, 3. Quomodo superanda, Instit. X, 25. Unde oriatur, Collat. u, 3, 9. Eius duo genera et duplex tentatio, Collat. u, 11.
    Actiua uita in duobus consistit, Collat. XIu, 3. Actualis uita in presenti tantum exercetur, Collat. I, 10. Post hanc uitam terminanda, Collat. I, 10. Actiue uite opera multiplicia, Collat. I, 4.
    Actuum preteritorum recordatio quatenus utilis aut noxia, Collat. XX, 19.
    Ade peccatum leuius an grauius peccato Eue, Collat. XX, 11. Peccati utriusque pena, Collat. XX, 11.
    Aduersa facilius, quam prospera sustinentur, Collat. uI, 9; Instit. XI, 11.
    Aeree potestates que sint, Collat. uIII, 12.
     Affectus operantis, non operis effectus, aut euentus spectandus, Collat. uI, 8, 9. Affectus immoderatior etiam in res uilissimas perfectionis studio contrarius, Collat. I, 6, 9.
    Afflictiones iustorum iuste a Deo immittuntur, Collat. uI, 2 et seq. Afflictionum diuersa genera et cause, Collat. uI, 11.
    , et ut differant, Collat. XuI, 14. Agape quid, Collat. XXIu, 12.
    Agonis spiritalis cum externo et seculari comparatio, Instit. u, 12. Agonis spiritalis fundamentum in corporis castigatione situm, Instit. u, 17.
    Allegorie usus in Scripturis sacris, Collat. uIII, 3; XIu, 8. Allegoria gentium alienarum e terra sancta expulsarum, Collat. u, 16 et seq.
    Amans, et timens ut differant, Collat. XI, 9, 10.
    Ambidextri in Scriptura qui dicantur, Collat. XuI, 10.
    Ambitio in monachis reprehenditur, Collat. I, 20; Iu, 20; Instit. X, 2; XI, 14, 15; XII, 30.
    Ambitiosos non acquirere ueram et solidam scientiam, Collat. XIu, 9 et 10. Ambrosii encomium, Incarn. uII, 26.
    Amicitiarum diuersa genera, Collat. XuI, 2. Amicitia unde indissolubilis efficitur, Collat. XuI, 3 et 6. Amicitia uera uirtute nititur, Collat. XuI, 3. Amicitia perpetua non nisi inter perfectos stare potest, Collat. XuI, 4, 24, 28. Amicitie particulares et iuramento contracte improbantur, Collat. XuI, 28.
    Anachoretarum uita, et conuersatio, Instit. u, 36. Anachorete unde orti, atque appellati, Collat. XuIII, 6. Anachoretarum sanctimonia in ipso uultu relucens, Collat. XI, 2, Cuiusmodi loca expetere debeant. Collat. XXIu, 3. Anachoretarum studia cuiusmodi esse debeant, Collat. XXIu, 4. Anachoretas etiam in remotissimis locis Deus obscuros esse non sinit, Collat. XXIu, 19.
    Anagoge in Scripturis quid, Collat. XIu, 8.
    Angeli cur dicantur Principatus et Potestates, Collat. uIII, 18. An ante mundum uisibilem creati, Collat. uIII, 7. Nomina unde illis indita, Collat. uIII, 15. Angelorum stabilitas ex Dei gratia, Collat. uI, 16. Angelorum lapsus, Collat. uIII, 8 et seq. Angelos malos singulis hominibus deputatos opinatur abbas Serenus, Collat. uIII, 17. Angeli mali inter se pugnant, Collat. uIII, 13.
    Anime tres status, Collat. Iu, 19. Anima humana immortalis, Collat. I, 14. Post hanc uitam nec sensu nec intellectu caritura, Collat. I. 14. Numquam otiosa, Collat. uII, 4 et seq. Mole aquarie similis, Collat. I, 18. Item plume, uel pennule uolanti, Collect. IX, 3. Anime decor, et feditas in quo consistat, Collat. III, 8. Mobilitas, Collat. uII, 3. Perfectio, Collat. uII, 3 et 4, Facultas triplex. Collat. XXIu, 15. Anime naturaliter insunt semina uirtutum, Collat. XIII, 12. Anime pars superior primo curanda, Collat. XXIu, 16.
    Animi triplex morbus, Collat. XXIu, 15.
    Anniuersarius depositionis defuncti dies celebratur, Collat. XIX, 1.
    Anthropomorphitarum heresis, Collat. X, 2 et seq.
    Antiphonarum antiquus usus, Instit. II, 2.
    Antiocheni symboli fides, eiusque expositio, Incarn. uI, 3 et seq.
    Antonii Eremite laus, Collat. XuIII, 6. Eiusdem de perfecta oratione notabilis sententia, Collat. IX, 3. Item de discretione, seu prudentia, Collat. II, 2. Item de exemplis uirtutum diligendis et imitandis, ibid.
    Apparere quid sit, Incarn. II, 5.
    Appetitio ciborum qualis esse debeat, Instit. u, 8 et 9.
    Apum industria, Incarn. uII, 5.
    Aque potum moderatum quoque esse debere, Collat. XII, 11, 15, XXII, 3.
    Archebii anachorete commendatio et uirtutum commemoratio, Instit. u, 37, 38. Eiusdem ad episcopatum uocatio et prouectio, Collat. XI, 2.
    Artes omnes proprium finem habent, Collat. I, 2. Artis magice auctor Cham, Collat. uIII, 21.
    Athanasii elogium, Incarn. uII, 30.
    Auaritia simulacrorum seruitus, Collat. XII, 2. uide Philargyria.
    Auditorum capacitati ac meritis docentis sermonem Deus accommodat, Collat. I, 23.
    Augustini commendatio. Incarn. uII, 28.
    Baculum cur gestabant monachi Aegyptii, et qua significatione, Instit. I, 9. Baculi usus olim monachis familiaris, Collat. XI, 3.
    Basilii Magni sententia de uirginitate sua, Instit. uI, 19. Eiusdem de monacho non perfecte renuntiante bonis temporalibus, Instit. uII, 19.
    Blasphemus traditur immundissimo spiritui, Instit. XII, 20.
    Bona que proprie dicantur, Collat. uI, 3; XXI, 12, 16.  Bonum principale uirtus est, Collat. XXI, 12. Quomodo a ceteris bonis discernatur, Collat. XXI, 16. Bonum quod Apostolus se perficere non posse testatur, Collat. XXIII, 3.
    Calceamentis cur non utebantur monachi Aegyptii, Instit. I, 10
    Canonice orationes nocturne, Instit. II, 1 seq. Canonicus psallendi modus, et Psalmorum numerus Angelo traditus, Instit. III, 4 et 5. Canonice orationes diurne apud monachos Aegyptios, Instit. III, 1 seq.
    Carnis uocabulum uarie sumitur in Scriptura, Collat. 4, 10. Carnis et spiritus pugna utiliter in nobis relicta, Collat. Iu, 7. Carnis desideria quomodo compescantur, Collat. XII, 5.
    Carnalia uitia differunt a spiritualibus, Collat. u, 4.
    Cassianus a Chrysostomo Diaconus ordinatus, Incarn. uII, 32.
    Castigatione temporali indigni sunt homines reprobi, Collat. uII, 31.
    Castitatis commendatio, Instit. uI, 15, 16 et 17. Castitas sanctimonia nuncupatur ab Apostolo, Instit. uI, 15. Homines Angelis quodammodo equat, Instit. uI, 6. Quibus modis comparetur, Instit. uI, 9, 10 et 12; Collat. XI, 14; XII, 11 et seq. Quomodo conseruetur, Collat. XII, 21. Quibus argumentis exploranda, Collat. XIX, 16. Ieiuniis et orationibus maxime acquiritur, Collat. uII, 2. Castitatis premium, Instit. uI, 17. Est peculiare Dei donum, Instit. uI, 6; Collat. XII, 4, 15 et 16. Differt a continentia, Instit. uI, 4; Collat. XII, 10 et 11. Castitas nititur humilitate, et scientia Castitatis, Instit. uI, 18. Castitatis perfectio unde cognoscatur, Instit. uI, 10, 20 et 22. Castitas studiose seruanda, Collat. XII, 16. Castitatem promouet patientia, Collat. XII, 6. Castitatis gradus et differentie, Collat. XII, 7, Castitati magna suauitas coniuncta est, Collat. XII, 13. Eam soli agnoscunt qui experiuntur, Collat. XII, 13. Castitas Philosophorum gentilium imaginaria, aut simulata, Collat. XIII, 5. Castitas corporis sine cordis castitate nulla est. Instit. uI, 12 et 20. Castitas eximia Abbatis Sereni, Collat. uII, 1. Abbatis Pauli, Collat. uII, 16. D. Basilii, Instit. uI, 19. Abbatis Theone, Collat. XXI, 8 et 9. Cuiusdam rustici, seu agricole, Collat. XIu, 7. Castitati non nocet carnis commotio in somnis, Collat. XII, 10. Nec ieiunii laxatio tempore ab Ecclesia prescripto; modo parcimonia seruetur, Collat. uI, 22.
    Castoris Epistola ad Cassianum, Collat. 53.
    Celle et solitudinis utilitas, Collat. XXI, 22.
    Cellam suam hospitibus et peregrinis cedit Archebius, Instit. u, 37.
    Cellam suam deserere, aut extra eam uagari quam perniciosum monacho, Collat. uI, 15.
    Cenodoxia quid, Instit. XI, 1 seq. Multiplex et multiformis, Instit. XI, 3 seq. Bulbis comparatur, Instit. XI, 5, Omnibus uirtutibus insidiatur, Collat. u, 10. Difficulter curatur, Instit. XI, 6 seq. Quomodo purganda, Instit. XI. Cenodoxie duo genera, Collat. u, 11. Aliquando utilis est, Collat. u, 12.
    Censure ecclesiastice etiam apud monachos usitate, Instit. II, 15, 16.
    Centuplum recipere in hac uita quid sit, Collat. XXIu, 26.
    Centurio Euangelicus typus anime perfecte, Collat. uII, 5.
    Cham filius Ne magicas artes laminis ante eneis et lapidibus durissimis ante diluuium insculpsit, Collat. uIII, 21.
    Charismatum diuinorum tripartita ratio, Collat. Xu, 1.
    Charitas non solum res Dei, sed etiam Deus est, Collat. XuI, 13 Pre omnibus amplectenda, Collat. XuI, 7. Etiam pro inimicis orat, Collat. XI, 10. Eius cum fide et spe collatio, Collat. XI, 6. Eius officiis specialiter beatitudo promittitur, Collat. II, 2. Charitatis gradus, Collat. XuI. 14. Eius dignitas commendatur, Collat. XI, 6 seqq. Charitati nichil preponendum, Collat XI, 7.
    Chananeorum terra filiis Sem primo attributa, a Chananeis usurpata, Collat. u, 24.
    Cheremon abbas laudatur, Collat. XI, 4.
    Christus solus immunis ab omni peccato, Collat. XXII, 9, 10. Solus uenit in similitudinem carnis peccati, Collat. XXII, 11, 12. Solus absque peccato tentatus, Collat. u, 5. Iisdem modis tentatus a diabolo, quibus Adam, Collat. XXII, 6. Christi mors triduana quomodo intelligenda, Incarn. uI, 23. Christum non tantum habuisse diuinitatis imaginem, sed etiam diuinitatem, Incarn. II, 6 seqq., Christi ortum non fuisse occultum, Incarn. II, 9 seq. Christi diuinitatem demoni non fuisse prorsus ignotam, Incarn. II, 11, 13. Christus sine patre, sine matre, sine genealogia, Incarn. II, 14, 15. Christi nomen miraculis illustre, Incarn. II, 19. Christus in celum propria uirtute ascendit, Incarn. II, 23, 24. Christus alia ratione uocatur saluator, quam homines, Incarn. Iu, 12. Christus solus potuit nos redimere, Incarn. Iu, 12. Christum non tantum , sed etiam Deum esse,  Incarn. u, 1 seqq., 16. Christum diuidere, aut duas in eo personas distinguere nefas est, Incarn. u, 7. Christum soluere quid sit, Incarn. u, 12. Christus solus nostre salutis auctor, Incarn. u, 17. Christum esse unicum, non duos, Incarn. uI, 13, 15, 16. Christus non tantum magister noster, sed et liberator, Incarn. uI, 14. Christi temporalis ortus nichil detraxit diuinitati ipsius, Incarn. uI, 19. Christi eternitas astruitur, Incarn. uI, 21. Christum uere hominem esse, Incarn. III, 5.
    Chrysostomus Cassianum in sacrum ministerium cooptauit, Incarn. uII, 32. Chrysostomi laus, Incarn. uII, 31.
    Cibus monachorum qualis esse debeat, Instit. u, 23. Cibus monachorum Aegypti, Instit. Iu, 11; Collat. II, 21. Ciborum appetitus qualis esse debeat, Instit. u, 8, 9. Cibus necessitati, non uoluptati seruire debet, Instit. u, 14. Cibi ac potus satietas uitanda, Instit. u, 6. Cibi quotidiani optimus modus, et mensura, Collat. II, 22. Cibi spiritales anime noxii. Instit. u, 21. Cibum etiam necessarium cum tristitia sumebant SS. monachi, Collat. II, 21. Cibariorum et utensilium monasterii diligens custodia, Instit. Iu, 19 seq. uide Abstinentia. Cilicina uestis cur a monachis Aegyptiis improbata, Instit. I, 3.
    Cingulum monachorum quid significet, Instit. I, 2, 12.
    Cene Dominice sacrificium, Instit. III, 3.
    Cenobite unde dicti, Collat. XuIII, 4, 5. Eorum origo ab apostolis, Ibid. Cenobitarum quis finis, Collat. XIX, 8. Cenobitica obedientia Christi exemplo nititur, Collat. XIX, 6. Cenobitice uite utilitates, Ibid. Cenobium ut differt a monasterio, Collat. XuIII, 9, 10; XIX, 7, 8.
    Cogitationum nostrarum tria principia, Collat. I, 19. Earum status describitur, Collat. I, 17. Origines et principia diligenter examinanda, Instit. uI, 13; Collat. I, 20, 21. Earum mutabilitas et inconstantia, Instit. uI, 16; Collat. X, 12. Cogitationum quadruplex discussio, seu discretio ad instar nummulariorum, Collat. I, 21, 22. Cogitationes non statim in actum deducende, Ibid. Cogitationes prauas quomodo excludere debeamus, Instit. uI, 13. Cogitationes suas senioribus monachi patefaciant, Instit. Iu, 9; Collat. II, 11, 12 et 13. Eius rei magna utilitas, Ibid. Cogitationes nostras an, quomodo cognoscant demones, Collat. uII, 15. Cogitationes bone et spiritales ut custodiende, Collat. X, 11, 13.
    Colobiis quare utebantur monachi Aegyptii, Instit. I, 5.
    Communionem sacram singulis Dominicis frequentabant, Collat. XXIII, 21. Communio sacra peccatis uenialibus non impeditur, Ibid. Nec pollutione inuoluntaria, Collat. XXII, 4 seqq. Nec etiam energumenis denegatur, Collat. uII, 30.
    Compunctionum diuersitas, Collat. IX, 28. Earum cause et qualitates diuerse, Collat. IX, 25, 26.
    Concupiscentia carnis cur in homine relicta, Collat. Iu, 7, 13; XII, 5. Quid nobis prosit, Collat. Iu, 13, 15 et 16.
    Confessio et agnitio sui peccati quam utilis, Collat. II, 11.
    Consiliis propriis inniti quam periculosum, Collat. II, 21; XuI, 11, 12. Consilia praua diligenter euitanda, Collat. uIII, 11.
    Consuetudines maiorum non spernende, Collat. XXI, 12.
    Contemplatiua uita. uide Theorice.
    Continentia ut differt a castitate. Instit. uI, 4; Collat. XII, 10.
    Contentiones monachorum pro rebus uilibus taxantur, Collat. I, 6.
    Corpus peccati quid. Collat. XXIII, 16. Corporis imbecillitas non impedit continentie seu abstinentie uirtutem, Instit. u, 7.
    Correctionum monasticarum uarie species, et modi, Instit Iu, 16.
    Correptio proximi quomodo facienda, Instit. uIII, 5; XI, 16. Correptio moderata esse debet, Collat. II, 13.
    Crucifigi spiritaliter quid sit, Instit. Iu, 34.
    Crux nostra timor Domini est, Instit. Iu, 34. Crucis Dominice contra demones uirtus, et efficacia, Collat. uII, 23; uIII, 18.
    Cuculle monachorum Aegypti, Instit. I, 4.
    Culpe leuiores cur interdum grauius punite, Collat. uI, 11.
    Curas seculares monachus fugere debet, Collat. IX, 5, 6.
    Demon calcaneo nostro insidiatur, cuius caput obseruare et conterere debemus, Instit. Iu, 37. Demon auctoritate Scripture repellendus, Collat. XXII, 10. Multis de causis Christum Deum esse opinatus est, Incarn. uII, 21. Auctor et instigator otiosorum sermonum et fabularum, Instit. u, 21. Demon aperte confessus est se per Arium et Eunomium hereses sparsisse, Collat. uII, 32. Demones sine permissione diuina nocere nequeunt, Collat.  uII, 22. Ignorant cogitationes internas hominum, Collat. uII, 15. Non sine labore cum hominibus confligere sensit abbas Serenus, Collat. uII, 21. Alii aliis uitiis presunt, Collat. uII, 17. Demones plerumque prius obsident et possident animas, quam corpora, Ibid. Perniciosius animas, quam corpora possident, Collat. uII, 28. uariis ex causis humana corpora possident, Ibid. Inuocatione sanctorum pelluntur ab energumenis, Collat. XIu, 7. Duobus modis hominibus subiiciuntur, Collat. uIII, 19. Demonum uires per Christum debilitate, Collat. uII, 23. Demonum illusionibus expositi qui suo iudicio fidunt, Collat. II, 11; XI, 11. Demones quomodo repellendi, ac superandi, Collat. uIII, 18. Quomodo energumenis dominentur, Collat. uII, 12. Quomodo humanis mentibus copulentur, Collat. uII, 9, 10. Demonum peccata ueniam non merentur, Collat. Iu, 14. In impugnando homines quemdam ordinem et concordiam seruant, Collat. uII, 19. Non sunt omnes eiusdem ferocitatis, Collat. uII, 20. Demonum genera diuersa, Collat. uII, 32. Eorum uires et ingenia etiam diuersa, Collat. uII, 20. Demonum ruina et lapsus, Collat. uIII, 8 seq. Demonum alii aliis subiiciuntur, Collat. uIII, 16. Demones inter se subinde decertant, Collat, uIII, 13. Demonum multitudine plenus est er, Collat. uIII, 12. uide Diabolus.
    Danielis abbatis laus, Collat. Iu, 1.
    Debitum creditoribus pro matre persoluit Archebius, Instit. u, 38.
    Decimarum et primitiarum oblatio Deo grata, Collat. XXI, 2. Decimarum et primitiarum oblatio qualis apud Iudeos, Collat. XXI, 3.
    Decipientis et decepti pena distinguitur, Collat. uIII, 11.
    Delicie cibi et potus monacho diligenter euitande, Collat. u, 11.
    Detractorem audire perniciosum, Instit. u, 29.
    Deus nichil ex natura sua malum creauit, Collat. uIII, 6. Deus solus ea que diuina sunt, perfecte cognoscit, Incarn. uII, 7. Deus pro nobis sollicitior, quam nos ipsi, Collat. IX. 20. Deus uult omnes homines saluos fieri, Collat. XIII, 7. Deus in adiutorium meum intende, quante sit uirtutis, Collat. X, 10. Deus solus incorporeus, Collat. uII, 13. Propter se amandus, Collat. XI, 8. Deus secundum presentem iustitiam de hominibus iudicat, Collat. XuII, 26. Dei omnipotentia infinita, Incarn. uI, 1. Dei opera admiranda, Collat. XII, 14. Dei ira qualis. Instit. uIII, 23. Deus sepe inuitos trahit ad salutem, Collat. XIII, 6. Deo humane affectiones et membra metaphorice ascribuntur, Instit. uIII, 4. Dei iniurias nemo uindicare studet, sed proprias, Collat. IX, 22. Deum deserere mors est anime. Collat. IX, 6; XXIII, 9. Expedit interdum a Deo derelinqui, Collat. Iu, 6. Deo propriissime tribuitur esse, Incarn. u, 6. Dii homines uocati, Incarn. III, 2. Dei uoluntate, uel permissu cuncta geruntur, Collat. III, 20.
    Diabolus magis metuendus, quam hostis externus, Instit. u, 21. Sensit occultam diuinitatis Christi operationem, Incarn. uII, 13. Quibus modis Christum tentauit, Collat. u, 5. Diabolo uenundatus homo per peccatum non fuit diuine potestati subtractus, Collat. XXIII, 12. Diaboli illusiones quibus incautos decipit, Collat. I, 21 et seq. Diabolus quomodo dicatur mendax, et pater mendacii, Collat. uIII, 25. uide Demon.
    Diaconatus ordinem Abbas Daniel suscepit, Collat. Iu, 1.
    Diaconi munus, Incar. uI, 11.
    Diaconie prefectura seu dispensatio rerum monasterii aut eleemosynarum probatissimo cuidam seniorum deferebatur, Collat. XXI, 1. Diaconie prefectus populi oblationes recipiebat, Collat. XXI, 1, 2.
    Diogenis sententia de adulterio non puniendo, Collat. XIII, 5.
    Diolcos oppidum Aegypti, Instit. u, 36. Item Eremus, Collat. XuIII, 1.
    Diluuio iuste puniti, qui ante peccauerunt, Collat. uIII, 24.
    Discipline rigor in monasteriis, Instit. Iu, 16 et 20.
    Discretionis uirtus, seu prudentia, oculus et lucerna in Euangelio dicitur, Collat. II, 2. Omnibus uirtutibus preferenda, ibid. Inter nobilissima Spiritus sancti dona numeratur ab Apostolo, Collat. II, 2, 4. Eius utilitas et necessitas commendatur, Collat. I, 22, 23; II, 1 seqq. A solo Deo datur, Collat. II, 1. Discretionis defectu Saul et Achab decepti, Collat. II, 3. Discretionis defectu multi Anachorete turpiter lapsi, Collat. II, 5 seqq. Discretionis uirtus quo modo acquiratur et possideatur, Collat. II, 9, 10.
    Diuitie tripartite in Scripturis, bone, male, medie, Collat. III, 9. Diuitie que proprie dicantur nostre, Ibid. Diuitiarum usus qualis esse debeat, Collat. uI, 3.
    Docendis aliis nemo se facile idoneum reputare debet, Instit. X, 2; Collat. XIu, 10, 17. Docere alios presumentes indocti reprehenduntur, Instit. II, 3; Collat. XXIu, 13, 16. Docentium alios duplex utilitas, Collat. XXII, 1.
    Doctoris munus, Collat. XI, 4.
     Doctrina spiritalis duobus modis redditur infructuosa, Collat. XIu, 18.
    Dominico die nec ieiunandum, nec genu flectendum maiores censuerunt, Instit. II, 18; III, 11; Collat. XXI, 20. Dominicis diebus monachi ad ecclesiam procedebant, Collat. uII, 34. Sacra mysteria percipiebant, Collat. XXIII, 21. Dominici diei solemnitas in quo ab aliis diuersa, Instit. III, 11. Dormire post matutinas laudes monachi Aegyptii non solebant, Instit. III, 5.
    Ebrietas non ex solo uino incurritur, Instit. u, 6. Ebrietas duplex cauenda, Collat. IX, 5.
    Ebionitarum error magis blasphemans, quam Manicheorum, Incarn. u, 12.
    Ecstases frequentes abbatis Ioannis, Collat. XIX, 4.
    Eleemosynarum erogandarum necessitas, Collat. XX, 8.
    Energumenis quomodo maligni spiritus copulentur, Collat. uII, 12. Energumeni sanctorum inuocatione a demonibus liberantur, Collat. XIu, 7. Pro energumenis orandum, Collat. uII, 28 seqq. Non sunt a sacra communione arcendi, Collat. uII, 30.
    Epiphania Domini apud Aegyptios quando celebrata, Collat. X, 2.
    Epistole paschales a patriarcha Alexandrino per prouincias mitti solite, Ibid. Epistolas parentum priusquam legeret, combussit quidam monachus, Instit. u, 32. Eremi, et uite eremitice utilitates, Collat. XIX, 5. uide Solitudo. Eremi et solitudinis finis, Collat. XIX, 7, 8. Eremum quare reliquit abbas Ioannes, Collat. XIX, 3. Eremum qui petere debeant, Collat. XIX, 11.
    Esse propriissime Deo tribuitur, Incarn. u, 8.
    Eucaristie sumptio contra diabolicas illusiones et pollutionem nocturnam plurimum confert, Collat. XXII, 6. Ea nemo se dignum iudicare debet, Collat. XXI, 35; XXII, 7. uide Communio.
    Eunuchis non desunt incentiua libidinis, Collat. XII, 10. Eunuchi laudabiles qui, Collat. XXII, 6.
    Eunuchorum tepor et socordia describitur, Collat. Iu, 17.
    Eua grauiusne peccarit Adamo, Collat. uIII, 11.
    Euangelii precepta leuiora, quam legis, Collat. XXI, 13.
    Euangelii filios precepta legalia supergredi debere, Collat. XXI, 5.
    Excelsus Deus cur dicatur, Incarn. u, 5.
    Excitatoris in monasterio munus, Instit. II, 17.
    Excommunicatio etiam apud monachos usitata, Instit. II, 16. Eam incurrebant qui cum excommunicatis communicabant, Ibid.
    Exempla uite a paucis, sed melioribus expetenda, Instit, Iu, 38, 40.
    Experientia probatur perfecta renuntiatio, Collat. III, 7.
    Fabula de tonsoris mercede ad illusiones diaboli detegendas adaptata, Collat. XXIu, 13.
    Ficus deferentes egrotanti fame moriuntur, Instit. u, 40.
    Fides eiusque incrementum ex Deo est, Collat. III, 16; X, 3. Fidei cum spe et caritate collatio, Collat. XI, 6. Fides diuina nititur auctoritate, Incarn. Iu, 6. Fides maiorum retinenda, Incarn. uI, 6. Fidei orthodoxe euidens argumentum concors omnium Catholicorum sententia, Incarn. I, 6; uI, 5; uII, 31.
    Finis consideratio in omni re necessaria, Collat. I, 2; II, 26; III, 5. Finis monachi quis, Collat. IX, 3. Finis cenobite, Collat. XIX, 8. Finis anachorete, uel eremite, Collat. XIX, 7, 8.
    Flagitiorum recordatio uitanda, Collat. XX, 9.
    Fornicatio spiritalis, Collat. XIu, 11. Fornicationis spiritus quomodo superetur, Instit. I, 3, 12. Sine Dei gratia non superatur, Instit. I, 5, 6. Eius stimulos et cogitationes immundas statim reprimere oportet, Instit. I, 13. Abstinentia et solitudine cercetur, Instit. I, 3 seqq. Fornicationis tria genera, Collat. u, 11. Alibi etiam quadruplex fornicatio distinguitur, Collat. XIu, 11.
    Fortis et sanus est, qui cedit alterius uoluntati. Collat. XuI, 23. Fundamento religionis male constituto non bene superstruitur, Instit. XII, 26, 27.
    Furtum confessione purgatum, Collat. II, 11. Furti accusans innocentem a demone possidetur, Collat. XuIII, 5.
    Gastrimargia, id est, gule concupiscentia uel intemperantia, Instit. u, 1 seqq. Gastrimargie uitium describitur, Instit. u, 5, 6; Collat. u, 19 seqq. Gastrimargie fortiter resistendum, Collat. u, 4; XXI, 3; Instit. III, 13, 16. Gastrimargie uitium primo omnium supprimendum, Instit. III, 13, 14, 17. Gastrimargie tria genera, Instit. u, 23; Collat. u, 11. Gastrimargia superata, cetera quoque uitia expugnanda sunt, Collat. u, 26. Gastrimargia quomodo uincatur, Instit. u, 14.
    Gentium septem significatio describitur, Collat. u, 18. Gentium numerus septenarius et octonarius quomodo intelligendus, ibid. Gentes septem cur iubeantur interfici,  et una reseruari. Ibid. Gentes decem cur Deus predixerit Abrahe expugnandas ab Isreliticis, Collat. u, 22.
    Genua cur non flectantur in oratione publica tempore Paschali, Instit. II, 18; Collat. XXI, 11, 19 et 20. Nec diebus Dominicis, Instit. II, 18; Collat. XXI, 20.
    Gratie diuine bona omnia ascribenda sunt, Instit. u, 2; uI, 5, 6; XI, 10 seqq.; Collat. II, 11; III, 10, 14 seqq.; X, 10; XXIII, 10. Gratie diuine necessitas, Collat. XIII, 3, 6; XXIII, 10. Sine gratia Dei nichil possumus ad salutem, ibid. Sub gratia noui Testamenti quomodo quis esse probetur. Collat. XXI, 34. Gratiarum actio quid. Collat. IX, 14 et 15.
    Gregorii Nazianz. encomium, Incarn. uII, 29.
    Gula. uide Gastrimargia.
    Habitus monachorum Aegypti, Instit. I, II seq. Habitus monachorum qualis esse debeat, Instit. I, 3. Habitu lineo, non laneo utebantur Tabennensiote, Instit. Iu, 10. Habitus pro temporum et religionum uarietate uariandus, Instit. I, 11. Habitus diuersitas in monasterio non admittenda, Instit. I, 3. Habitus mutatio in ipso religionis ingressu et professione, Instit. I, 3; Iu, 5; Collat. XuIII, 2. uide uestis monachorum.
    Heresis quanta pernicies, Collat. X, 4. Heresis hydre similis, Incarn. I, 1, 2.
    Heretici dogmata sua Scripture sacre pallio uestiunt, Incarn. uII, 7. Heretici eas tantummodo scripturas allegant quas suis erroribus suffragari credunt, Incarn. uII, 7. Heretici Scripturam lacerant et peruertunt, Incarn. uII, 14, 16. Hereticorum nouorum errores olim in suis auctoribus damnati, Incarn. II, 1. Hereticorum cecitas deploranda magis et corrigenda, quam irridenda, Incarn. I, 6; II, 1. Heretici Christum persequuntur, Incarn. III, 10.
    Hieronymi laus, Incarn. uII, 27.
    Hilarii laus, Incarn. uII, 25.
    Historia in Scripturis sacris agnoscenda, Collat. XIu, 8. Historie sanctarum mulierum apud iuniores olim pretermisse, Collat. XIX, 16.
    Hominum ingenia diuersa, Collat. XXIu, 5.
    Horam refectionis et somni anteuertere uitiosum, Collat. II, 17; u, 11.
    Horarie preces, earumque significatio, Instit. II, 2; III, 2 seqq. uide Canonice preces.
    Hordeacei panes in Scriptura quid significent, Incarn. uI, 2.
    Hospitalitas commendatur, Collat. XXI, 14; XXIu, 20, 21. Etiam otiosis hominibus exhibenda, Instit. X, 15.
    Humanitas Christi astruitur, Incar. III, 5.
    Humilitas omnium uirtutum magistra, Collat. Xu, 7; XIX, 1; XXIu, 16. Humilitas uera in quo consistat, Instit. Iu, 39; Collat. XuIII, 11. Miraculorum dono prefertur, Collat. Xu, 7. Quomodo acquirenda, Instit. XII, 31. In omni uitiorum conflictu et expugnatione necessaria, Instit. uI, 1, 18. Ad perfectionem acquirendam necessaria, Instit. XII, 23, 31. Humilitas abbatis Ioannis, Collat. XIX, 2. Pynuphii abbatis, Instit. Iu, 30; Collat. XX, 1.
    Hypostasis una in Christo, Incarn. Iu, 5 seqq.; u, 7; uI, 22.
    Impatientie sue causam nemo in alium reiicere debet, Instit. uIII, 15 seqq.
    Imprecationes et maledictiones prophetice quomodo intelligende, Collat. uII, 21.
    Infirmioribus condolendum, Collat. II, 13; XI, 10.
    Infirmitas corporis non officit castitati, Instit. u, 7.
    Inequalitas et diuisio bonorum inter homines unde profecta, Collat. I, 10.
    Incarnationis Dominice explicatio, Incarn. u, 13 seqq.
    Iniurias proprias quisque propensius uindicare studet, quam Dei, Collat. IX, 22. Iniuriis lacessiti quid agere debeant, Collat. XuI, 26. Iniuriosi homines iniuriarum impatientissimi, Collat. XuI, 24, 26.
    Instabilitas humane mentis, Collat. uI, 14.
    Inuidie morbus difficile curatur, Collat. XuIII, 17.
    Inuocatione sanctorum expelluntur demones, Collat. XIu, 7.
    Ira etiam breuis cauenda, Instit. uIII, 12. Quanta mala generet, Instit. uIII, 1 seqq. Que iusta, uel iniusta, Instit. uIII, 6 seqq. Quomodo curanda, Instit. uIII, 21; IX, 7. Ire tria genera, Collat. u, 11. Ira Dei qualis sit, Instit. uIII, 2 seqq.
    Iracundia maxime cauenda, Instit. u, 27; Collat. XuI, 7. Quomodo cohibenda et curanda, Collat. XuI, 26, 27. Iracundie sue culpam nemo alteri imputet, Instit. uIII, 15 seqq. Iracundie uirus et natura, Instit. uIII, 1. Iracundie peccatum quomodo expiandum, Instit. uIII, 12, 13; Collat. XuI, 8, 15, 16, 18. Iracundiam proximi etiam silentio prouocare non licet, Collat. XuI, 18. Iracundiam retinere in pectore et occultare pestilentissimum, Instit. uIII, 10 seqq. Iracundi frequenter etiam qui a nemine lesi aut prouocati, Instit. uIII, 16.
     Irasci nobis ipsis debemus, et uitiis nostris, Instit. uIII, 8.
    Isrel spiritalis, Collat. XII, 11.
    Iacob spiritualis, Collat. XII, 11.
    Ieiunandi modus non omnibus uniformis, Instit. u, 10 seqq.
    Ieiunantes ex indignatione reprehenduntur, Collat. XuI, 19.
    Ieiunium corporale ad spirituale ordinatur, Instit. u, 22. Ieiunium ab omni iactantia et ostentatione uacuum esse debet. Collat. uIII, 1. Ieiunium sabbati Rome et in Ecclesia Occidentali quare institutum, Instit. III, 10. Cur idem ieiunium sabbati per Orientis Ecclesias inhibitum, ibid. Ieiunium soluendum diebus Dominicis et in Pentecoste, Instit. II, 18; III, 11; Collat. XXI. 11, 19 et 20. Ieiunii uirtus et utilitas, Collat. II, 2; XXI, 13 seqq. Ieiunia que Deo accepta, Collat. XXI, 22. Ieiunia subsequens saturitas, seu repletio anime et corpori noxia, Instit. IX, 9. Ieiunia quarte et sexte olim apud monachos stricte obseruata, Instit. u, 24. Ieiunium quotidianum in aduentu hospitum solui licitum, Instit. u, 25, 26. Ieiuniorum modus, et mensura, Instit. u, 9. Ieiunii finis, Collat. XXI, 15.
    Iesum soluere quid sit, Incarn. u, 12.
    Ioannes Euangelista animum subinde recreabat, Collat. XXIu, 21.
    Ioannes abbas laudatur, Instit. u, 27, 28. Item alterius Ioannis abbatis uirtus eximia commendatur, Collat. XIX, 3.
    Iude proditoris auaritia, Instit. uII, 23 seqq.
    Iudicium temerarium de proximo uitandum, Instit. u, 30.
    Iugum Domini quomodo suaue et onus leue, Collat. XXIu, 22 seqq.
    Iuniores monachi seniorum iussa ne discutiant, Collat. XuIII, 2.
    Iustitia humana diuine comparata nulla apparet, Collat. XXIu, 4.
    Iustum interficiens, quamuis ei prosit, merito punietur, Collat. uI, 8. Iusto tam prospera, quam aduersa proficiunt ad salutem, Collat. uI, 9. Iustus non cere, sed adamanti similis esse debet, Collat. uI, 12. Iustus quomodo septies cadit in die et resurgit, Collat. XXII, 13.
    Labore manuum apostolus Paulus uiuebat. uide Opus manuum.
    Lacryme spiritales uarie, Collat. IX, 29. Lacryme exteriores non magni faciende, Collat. IX, 30. Lacrymarum profusio non semper in nostra potestate, Collat. IX, 27. Nec uiolenter extorquende, Collat. IX, 29.
    Lectio ad mensam monachorum a quibus instituta, Instit. Iu, 17.
    Leporius Pelagianismum abiurat, Incarn. I, 4.
    Lex peccati quid, Collat. XXIII, 11. Lex nature scripta in cordibus hominum, Collat. uIII, 23. Eius transgressores iuste puniti, Collat. uIII, 14. Lex Moysis conuenienti tempore data, ibid. Legis noue et ueteris comparatio, Collat. XXI, 5 seqq.
    Libertas arbitrii in homine, Collat. III, 12, 21, 22; uII, 8; XIII, 8. Eius imbecillitas ad bene agendum absque gratia, ibid. et Collat. XIII, 8, 10. Libertatis Lutheranice descriptio, Collat. XXI, 34.
    Libido Collat. XII, 2. Libidinis memoria penitus excludenda, Collat. XIX, 16.
    Leuitarum industria, Incarn. uII, 5.
    Luxuria. uide Fornicatio.
    Macarii abbatis apophthegmata, Instit. u, 41; Collat. u, 12; XXIu, 13.
    Mafors et mafortes, quid, Instit. I, 7.
    Magie auctor et promulgator Cham, Collat. uIII, 21.
    Malum non est a Deo, Collat. uIII, 6. Non infertur inuito, Collat. uI, 4. Mali sui quisque auctor est, Instit. IX, 5, 6, 8; Collat. uI, 9; Collat. XuIII, 16: Mala in hoc mundo que sint, Collat. III, 3; XXI, 12. Mala pro afflictionibus in Scriptura sumuntur, Collat. uI, 6.
    Manicheorum error cum errore Ebionitarum confertur, Incarn. u, 12.
    Mansuetudo maxime decet monachos, Instit. uIII, 3.
    Manualia opera. uide Opus manuum.
    Maria uirgo siue Deipara, Incarn. II, 2, 4.
    Marthe et Marie comparatio, Collat. I, 8.
    Martyrio expiantur peccata, Collat. XX, 8.
    Matutina precatio et sui ipsius commendatio ab omnibus facienda, Collat. XXI, 26. Matutinis finitis non redeundum ad somnum, Instit. III, 5. Matutine hore institutio, Instit. III, 4. Media quenam dicenda, Collat. uI, 3; XXI, 12. Media bona ad ea que principaliter et per se bona sunt, ordinantur, Collat. XXI, 15.
    Mediocritas in omni re optima, Collat. II, 16.
    Melotes et pellis caprina monachorum Aegypti, Instit. I, 8.
     Mens humana numquam otiosa, Collat. uII, 4. Mens nostra quibus ex causis aggrauatur, Collat. IX, 6. Mentis humane inconstantia, Collat. uI, 14; IX, 4.
    Mendacium aliquando licitum esse et laudabile sensis abbas Cheremon, Collat. XuII, 17 et deinceps.
    Memoria Dei assidue retinenda, Collat. XXIII, 9.
    Mense uicissim inseruiunt monachi. Instit. Iu, 19.
    Messie desiderium in sanctis Patribus quale fuerit, Incarn. u, 15, 17.
    Meum et tuum apud monachos non audiebatur, Instit. Iu, 13.
    Militia est uita hominis super terram, Instit. u, 17.
    Meritum cuiusque non debet ex miraculis estimari, Collat. Xu, 6, 11.
    Miraculum maius est luxurie fomitem a se expellere, quam demones ex alienis corporibus, Collat. Xu, 8 seqq. Miraculis preponderat humilitas, Collat. Xu, 7. Miracula abbatis Abrahe, Collat. Xu, 4, 5.
    Misericordie meritum, Collat. II, 2.
    Monachus ab initio quomodo uitam suam instituere debeat, Instit. u, 41. Monachi finis quis esse debeat. Collat. IX, 3. Monachi cibus qualis. Instit. u, 23. Monacho abnegatio sui et rerum temporalium necessaria, Collat. II, 3; XXIu, 2. Monachus curas seculares fugiat, Collat. IX, 5, 6. Puritati cordis semper studeat, Instit. u, 15. Monachum maxime ornat mansuetudo, Instit. uIII, 5. Monachi unde dicti, Collat. XuIII, 5. Ab apostolis eorum origo. Ibid. Monachi apud Alexandrinum a S. Marco instituti, Instit. II, 3. Monachi quidam solo habitu, et nomine, Collat. Iu, 20. Monachi semper a coniugio abstinuerunt, Collat. XuIII, 5. Unde auaritie seu proprietatis pestem concipiant, Instit. I, 1. Olim diu multumque probati, antequam admitterentur. Collat. Iu, 3, 7, 27, 36 seq.; XX, 1. Habitum mutant in ingressu religionis, Instit. I, 3; Iu, 5; XuIII, 2. Proprie uoluntati renuntiare debent, Instit. Iu, 8; u, 28. Nec superiorum acta, aut iussa discutere, Collat. XuIII, 2. Quomodo suas cogitationes custodire debeant, Collat. XXIu, 6. Iuniores cogitationes suas senioribus aperiant, Instit. Iu, 9. uide Nouitius. Monachi tepidi deteriores secularibus, Collat. Iu, 19. Monachi Tabennenses nichil inferebant monasterio, Instit. Iu, 5. Monachi ambientes prefecturas, aut docendi munus notantur, Instit. X, 2; XI, 14, 15; Collat. I, 20; Iu, 20. Monachorum tria in Aegypto genera, Collat. XuIII, 4. Quartum item genus recentius, Collat. XuIII, 8. Monachorum culpe etiam seuere punite, Instit. Iu, 16, 20. Monachorum obsequia mutua et alterna, Instit. Iu, 19 seqq. Monachorum opera manualia. uide Opus manuum. Monachorum Aegyptiorum obedientia perfectissima, Instit. Iu. 1, 10, 12. Monachorum uitia quomodo corrigenda, Collat. XIX, 13 seq. Monachis omnia communia, nichil proprium, Collat. XXIu, 26. Monachis philargyria, seu uitium proprietatis summopere detestandum, Instit. uII, 7 seqq. Monachis singularitas in Congregatione uitanda, Instit. I, 3; XI, 18. Monachis episcoporum perinde ac mulierum conuersatio a maioribus improbata, Instit. XI, 17.
    Monasterium a cenobio ut differt, Collat. XuIII, 9, 10.
    Monastica uita perpetua lucta, Instit. Iu, 38. Monastice perfectioni non conueniunt parentum priuata subsidia, Collat. XXIu, 10 seq.
    Monialium curam ambientes taxantur, Collat. I, 20.
    Morbus animi triplex, Collat. XXIu, 21.
    Mors omni etati insidiatur, Collat. XXI, 8. Mortis assidua memoria habenda, Instit. u, 41; Collat. XuI, 8.
    Mortificatio abbatis Apollo, Collat. XXIu, 9.
    Mortui suscitatio, Collat. Xu, 3. Pro mortuis oblationes, Collat. II, 5. Mortuorum anniuersarius depositionis dies celebratus, Collat. XIX, 1.
    Moses abbas, Collat. I et II.
    Mucius abbas, Instit. Iu, 17.
    Nouitii in monasteriis ut probandi, exercendi, instruendi, Instit. Iu. 6 seq.; XII, 26, 27. Nouitiis obedientia et silentium commendantur, Instit. II, 15; u, 28. Nouitii secularia uestimenta deponebant, et ab abbate monasticis induebantur, Instit. Iu, 5. uide Monachi. Nouitii cogitationes suas celare non debent, Instit. Iu, 9.
    Nuditas monachorum in quo consistat, Collat. II, 2; XXIu, 2; Instit. uII, 24 seqq.
    Obedientie commendatio, Instit. I, 3; XuI, 23. Obedientia simplex et ceca esse debet, Instit. XI, 33; Collat. XuIII, 3. Obedientia monastica Christi exemplo nititur, Collat. XIX, 6. Obedientia abbatis Mucii, Instit. Iu, 17. Tabennensiotarum monachorum, Instit. Iu, 1, 10, 12. Ioannis monachi, Instit. Iu, 23 seqq. Iuniorum quorumdam monachorum, Instit. Iu, 10. Duorum monachorum ficus deferentium, Instit. u, 4. Alterius cuiusdam monachi sportas diuendentis, Instit. Iu, 29. Abbatis Pynuphii hortum excolentis, Instit. Iu, 30. Obedientia omnibus uirtutibus prelata, Instit. Iu, 13.
     Oblationes pro defunctis fieri solite, Collat. II, 5.
    Obsecratio quid sit, Collat. IX, 11, 15.
    Octo principalia uitia. Collat. u, 18; Instit. u seqq.
    Omnipotentie diuine magnitudo, Incarn. uI, 1. Non potest hominum ratione conprehendi, Incarn. uII, 2, 3.
    Non Omnibus omnia conueniunt, Collat. XXIu, 8.
    Opera Dei in sanctis admiratione digna, Collat. XII, 12, 13.
    Opera manuum monachis perquam utilia et necessaria, Instit. II, 3; u, 37 seqq.; X, 8 seqq.; Collat. XXIu, 11, 12.
    Operatio manuum multa mala impedit et ampulat, Instit. X, 14.
    Opus manuum monachis Aegyptiis prescriptum, Instit. X, 22. Opere et labore manuum suarum uiuebat apostolus Paulus, Instit. X, 9, 10. Opus manuum non impedit orationem priuatam, Instit. III, 2. Opus manuum totius anni comburit abbas Paulus, Instit. X, 24.
    Oratio quid. Collat. IX, 12, 15. Attentio et deuotio in oratione quomodo habetur, Collat. X, 12 seqq.; IX, 26. Orationis et attentionis impedimenta, ut excludantur, Collat. XIu, 12, 13. Oratio breuis et frequens Deo accepta, Instit. II, 11; Collat. IX, 36; X, 6. Oratio altissimum silentium requirit, Instit. II, 10. Oratio secreto et in abscondito quomodo facienda, Collat. IX, 24. Oratio qualis esse debeat ex sententia S. Antonii, Collat. IX, 31. Oratio attentionem requirit, Collat. XXIII, 7. Oratio tantummodo uocalis duplici de causa reprehenditur, Instit. II, 10. Oratio est sacrificium, Instit. II, 12. Quomodo possit esse perpetua, Collat. X, 10. Pura et sincera quomodo comparetur, Collat. IX, 16; X, 8 seqq. Non impeditur manuali opere, Instit. III, 2. Orationis Dominice expositio, Collat. IX, 18 seqq., In oratione sepe delinquitur, Collat. XXIII, 20. Orationem publicam concludit sacerdos, Instit. II, 10. Orationis perseuerantia, seu constantia requiritur, Collat. IX, 3; X, 10 seqq. Exauditam esse quo indicio cognosci possit, Collat. IX, 32 seqq. Ad orationem tarde accedentes ab oratorio excludebantur, Instit. III, 7. Orationes Canonice. uide Horarie preces. Orationes cur certis horis in Ecclesia institute, Instit. III, 2 seqq. Orationes nostre cur non semper exaudiantur, Collat. XIII, 7. Orationes priuate publicis adiungende sunt, Instit. II, 12 seqq. Orationum quatuor species, Collat. IX, 8, 9. Oratione magis quam studio ad Scripturarum intelligentiam pertingitur, Instit. u, 31, 34. Oratione que debeant a Deo postulari, Collat. IX, 24.
    Ordines Angelorum quid significent, Collat. uIII, 15.
    Otium multorum malorum fomes, Instit. X, 8, 10, 20 seqq. uide Acedia.
    Otiosi et pigri conditiones describuntur, Instit. X, 6.
    Pesii abbatis laus, Instit. u, 27.
    Paphnutii abbatis laus, Collat. III, 1. Eius patientia, Collat. XuIII, 15. Bubali cognomen ei inditum, ibid.
    Panes hordeacei quid significent, Incarn. u, 2. Parentum cur est recordatio monachis excludenda, Instit. u. 22.
    Paschalis celebritas, Collat. X, 2.
    Pastoris liber citatus, Collat. uIII, 17; XIII, 12.
    Patientia a patiendo dicta, Collat. XuIII, 12, 13. Omnibus exhibenda, Collat. XuI, 17. Monachis necessaria, Instit. Iu, 41. Quomodo acquiri et retineri possit, Collat. XuIII, 12, 13, 16. Non ex aliena modestia, sed de propria uoluntate speranda, Instit. cap. 42. Fornicationis ardorem exstinguit, Collat. XII, 6. Patientia simulata, Collat. XuI, 20, 22. Patientia cuiusdam religiose femine, Collat. XuIII, 14. Paphnutii abbatis, Collat. XuIII, 15. Cuiusdam religiosi adolescentis. Collat. XIX, 1.
    Pauli Eremite elogium, Collat. XuIII, 6.
    Paupertas euangelica, Collat. X, 11.
    Peccatum omne uoluntarium, Collat. XXIII, 1. Peccata multis modis expiantur, Collat. XX. 8. Peccatum publicum publica satisfactione diluendum, Incarn. I, 4. 5. uenialia quomodo committantur, Collat. XX, 11; XXII, 13. Peccatorum magnitudinem et feditatem pauci intelligunt, Collat. XXIII, 8. Peccatorum radices euellende. Collat. XXIX, 2. Peccatorum recordatio quousque utilis, Collat. XX, 6, 7, 9, 11. Peccati corpus et eius membra describuntur, Collat, XII, 2; XXIII, 16. A peccato nullus immunis, Collat. XXXIII, 6, 7, 17, 18. Pecuniam dare ad usuram quid sit. Collat. XIu, 17. Pecuniarum cupiditas a monachis aliena, Collat. Iu, 20; u, 11. uide Philargyria.
    Pelagianorum errores, Incarn. I, 3.
    Pelagianismi abiuratio a Leporio et aliis facta, Incarn. I, 4.
    Pera et baculus monachis Aegyptiis familiare gestamen, Instit. I, 8, 9; collat. XI, 3.
    Perfectio in quo consistat, Collat. I, 6, Quomodo acquiratur, Instit. Iu, 30 seq.; XII, 13, 15, 23, 31, 32; Collat. I, 7, 8; XIX, 9; XXIII, 10. Perfectionis doctrinam non omnes capiunt, Collat. I, 1. Perfectionum diuersa genera,  Collat. XI, 12. Perfectionis exempla a paucis petenda, Instit. u, 4.
    Perfectus uir ambidexter dicitur, Collat. uI, 10.
    Perseuerandum in sua uocatione, Collat. XIu, 5 seqq. Perseuerantia in religione necessaria, Instit. Iu, 36, 37.
    Petrus apostolus Ecclesie pastor, Incarn. I, 12.
    Philargyria quid sit, et unde nascatur, Instit. uII, 11. Eam non pecunia, sed amor pecunie facit, Instit. uII, 21, 22. Est morbus animi perniciosus, Instit. uII, 20; Collat. u, 8. Difficile curatur, ibid. Multorum malorum procreatrix, Instit. uII, 7, 23, 26, seqq. Eius tria genera, Instit. uII, 14; Collat. u, 11. Turpe uitium et ignominiosum, Instit. uII, 3 seqq., 20. Quomodo superanda, Instit. uII, 21, 30, 31. Ante diluuium ignota, Collat. u, 8. Philargyria Iude proditoris, Instit. uII, 23, 24, 25. Giezi, Instit. uII, 14. Ananie et Sapphire, Instit. uII, 14.
    Penitentie definitio, Collat. XX, 5. Eius diuersi fructus, Collat. XX, 8. Eius perfectio et penitudo in quo consistat, Collat. X, 3, 5. Eiusdem necessitas, Incarn. uI, 18.
    Penitentibus doctrina multiplex traditur, Collat. XX, 8 seqq.
    Pollutio nocturna ex quibus causis procedat, Instit uI, 11; Collat. XXII, 3 seqq. Quando sit in culpa, Collat. XXII, 6. Sepe a diabolo procuratur, ibid. Non semper impedit Eucaristie perceptionem, ibid., 4 seqq. Inuoluntaria non officit castitati, Collat. XII, 9, 10. Quomodo impediatur, aut uitetur, Instit. uI, 13; Collat. XXII, 6.
    Postulatio quid sit, Collat. IX, 13, 15.
    Potestates eree que dicantur, Collat. uIII, 12. Quare potestates et Principatus appellentur, Ibid., 14.
    Practice in quo consistat, Collat. XIu, 2 seqq. Quomodo acquiratur, ibid., 3. Per eam ad Theoriam peruenitur, ibid., 2.
    Preceptorum Euangelicorum et legalium differentia, Collat. XXI, 33.
    Primitie spiritales que, Collat. XXI, 16. Primitiarum et decimarum oblatio in ueteri Testamento, ibid.
    Probatio monachorum. uide Nouitius.
    Professionis monastice antiquitas et obligatio, Instit. Iu, 36, 37.
    Prophetice imprecationes quomodo intelligende, Collat. uII, 21.
    Prophete seducti mors propter inobedientiam, Collat. uII, 15.
    Proprietas in monacho graue crimen, Instit XII, 26, 27; I, 6; Iu, 21; XuIII, 7; XXIu, 26. Proprietatis uitium eiusque descriptio, Instit. II, 3; Iu, 13, 14 et 15; Collat. uII, 7. uide Philargyria.
    Proprio niti iudicio et consilio quam perniciosum, Collat. II, 11.
    Prosperitas nocentior quam aduersitas, Collat. uI, 9.
    Prouidentia Dei in rebus omnibus, Collat. XXIII, 20.
    Psallendi modus et disciplina, Instit. II, 7; Collat. X, 14; XuII, 3; XuIII, 2.
    Psalmorum duodenarius numerus ab angelo traditus Instit. II, 5, 6. Psalmorum intelligentiam quomodo consequi possumus, Collat. XI, 8.
    Puritas cordis maxime sectanda, Inst. u, 15. Puritas cordis et corporis quomodo acquiratur, Instit. uI, 9, 10, 12 et 20. Puritatis perfecte iudicium, Instit. uI, 10. Qualiter custoditur, Instit. uI, 15; Collat. I, 7.
    Pynuphii abbatis humilitas et latebra, Instit. Iu, 30. seqq.; Collat. XX, 1.
    Quadragesime obseruatio, Collat. uII, 2; X, 2. Eaque diuersa in diuersis regionibus, Collat. XXI, 24, 25 seqq. Eius ieiunium instar decime anni, Collat. XXI, 25. Quadragesime lex quibus imposita, Collat. XXI, 29. Quadragesima quare sic dicta, Collat. XXI, 28. Quadragesimali tempore maxime tentatur monachi, ibid. Quadragesime legem supergrediuntur perfecti, Collat. XXI, 29. Quinquagesima, hoc est, tempore Paschali non ieiunatur, Collat. XXI, 11, 19 et 20. Nec genua flectuntur in horis Canonicis, Instit. II, 18; Collat. XXI, 11, 19 et 20. Quinquagesime typus in ueteri lege, Collat. XXI, 20.
    Rebrachiatoria monachorum quid, Instit. I, 6.
    Recedere a Deo mors est anime, Collat. IX, 6; XXIII, 9.
    Reconciliatio fratris quando et quomodo facienda, Instit. uIII, 12, 13; IX, 2; Collat. uI, 15, 16, 18.
    Redemptio generis humani per solum Iesum Christum fieri potuit, Incarn. Iu, 12.
    Refectionis tempus et mensura, Collat. XXI, 23. Refectio extra horam et mensam communem monachis illicita, Collat. II, 2, 17; u, 11; XXIII, 22. Refectionis tempore sacra lectio adhibenda, et quibus auctoribus, Instit. Iu, 17. Silentium seruandum, ibid.
    Regnum Dei, Collat. IX, 18. Regnum Dei et regnum Diaboli describitur, Collat. I, 13. Regum celorum trifariam accipitur, Collat. I, 13.
     Reliquiarum sanctarum ueneratio, Collat. uI, I; uII, 26.
    Remissio animi et laxatio subinde necessaria, Collat. XXIu, 20, 21.
    Renuntiatio facultatum omnium Scripturis comprobata, Instit. uII, 16 seqq. Monachis necessaria, Collat. XXI, 1, Nihil relinquit proprii iuris, Collat. uII, 7. Semel facta per omnem uitam prosequenda, Instit. Iu, 18; Collat. XXIu, 1. Non tam uoce, quam animo et affectu facienda. Collat. III, 7. Renuntiatio perperam facta, Instit. uII, 15. uide Abrenuntiatio, et Philargyria. Renuntiationum tria genera, Collat. III, 6.
    Resurrectio mortuorum generatio quedam est, Incarn, u. 7.
    Rufini laus, Incarn. uII, 28.
    Sabbatum a ieiunio liberum apud Orientales, Instit III, 9. Sabbati ieiunium cur in Ecclesia Romana et Occidentali institutum, Instit. III, 10. Sabbati uigilie, Instit. III, 8, 9.
    Sacerdotum munus, Collat. Iu, 1; Incarn. 6, 11.
    Sacrificium Dominice cene, Instit. III, 3.
    Salomonis tres libri tribus abrenuntiationum generibus respondentes, Collat. III, 6.
    Sanctus et immaculatus ut differunt, Collat. XXII, 9. Sancti etiam in hac uita se peccatores et immundos profitentur, Collat. XXIII, 17 seqq., XXII, 12. Sanctorum afflictiones iuste, Collat. uI, 2 seqq. Sancti ueteris Testamenti mandata Dei supergressi, Collat. XXI, 4.
    Sarabaitarum origo et conuersatio, Collat. XuIII, 7.
    Satietas cibi et potus uitanda, Instit. u, 6; Collat. II, 1, 22 et 23. Satietas post abstinentiam et ieiunium uitanda, Instit. u, 9.
    Satisfactionis perfecte indicium, Collat. XX, 5, 7, 10 et 11.
    Scientia spiritalis que, Collat. XIu, 8. Scientia legis diuine ex Dei munere est. Collat. III, 14. Scientia nitirur castitate, Instit. uI, 18; Collat. XIu, 14. Scientiam ueram non assequuntur ambitiosi, Collat. XIu, 9.
    Scopus actionum nostrarum quis esse debeat, Collat. uII, 6.
    Scripturarum sacrarum sacramenta quibus sint exponenda, Collat. uIII, 3; XIu, 17. Earum intelligentia magis oratione, quam studio acquiritur, Instit. u, 34. Scripture sensum nonnulli in somniis assecuti, Collat. XIu, 10. Quibus gradibus ad eam perueniatur, Collat. XIu, 9. Scripturarum uarii sensus, Collat. XIu, 8. Cur eas Deus obscuras esse uoluerit, Collat. uIII, 3. Scriptura sacra agro fertili comparatur, ibid. Scripture assidua lectio commendatur, Collat. XIu, 10. Scripture sacre auctoritate demones repellendi, Collat. XXII, 10. Eam multi detorquent ad alienos sensus, Collat. I, 20.
    Senectus unde commendabilis, Collat. II, 13.
    Senes imitandi, sed non omnes, Collat. II, 13. Seniorum consiliis et doctrine acquiescendum, ibid., 15.
    Sereni abbatis commendatio, Collat. uII, 1.
    Seruire legi peccati quid sit, Collat. XXIII, 15.
    Silentium altissimum in officio diuino apud monachos Aegyptios, Instit. II, 10. Silentium ad mensam monachorum, Instit. Iu, 17. Silentii commendatio, Instit. II, 15; Collat. XIu, 9.
    Singularitas in congregatione uitanda, Instit. XI, 18.
    Sion spiritalis, Collat. XII, 11.
    Socratis continentia, Collat. XIII, 5.
    Solitaria uita a quibus expetenda, Instit. uIII, 17; Collat. XIX, 10 seqq.
    Solitudo querenda et amanda, Instit. II, 15. Solitudinis commendatio, Instit. Iu, 10 seq; Collat. I, 20; II, 2; uI, 15; XI, 2; XIX, 20; XX, 1.
    Somni tempus prescriptum non excedendum, nec anteuertendum, Collat. II, 17; u, 11. Somnus moderatus necessarius, Instit. III, 8.
    Spadones plerumque tepidi, Collat. Iu, 17.
    Spes cum fide et caritate comparatur, Collat. XI, 6.
    Superbi aliis preesse uolunt, Instit. XII, 30.
    Superbia Luciferum perdidit et primos parentes, Instit. XII, 4. Superbia duplex, spiritualis et carnalis, Instit. XII, 2; Collat. u, 12. Spiritalis quos impugnet, Instit. XII, 4. Carnalis quos impugnet, ibid., 24, 25. Superbia uirtutes omnes exterminat, ibid., 3. Cunctis uirtutibus insidiatur, Collat. u, 10. Superbie deformitas et pernicies describitur, Instit. u, 1, 3, 5, 7, 20, 21, 22, 27 et 28; Collat. Iu, 16. Etiam perfectos grauiter impugnat, Collat. u, 6. Quibus signis  et indiciis agnoscatur, Instit. XII, 29. Superbia diuinitus punita, ibid., 20 seqq. Quanta mala et uitia ex superbia pullulent, ibid., 27. Quomodo superari possit, ibid., 9, 31, 32 et 33.
    Suum monachus nichil dicere debet, Instit. Iu, 13.
    Symbolum unde dicatur, Incarn. uI, 3. Symbolum diuinis litteris conforme, ibid., 8. Symboli Antiocheni expositio, ibid., 3 seq. Symboli quanta auctoritas, ibid., 4.
    Synaxis, Instit. II, 19.
    Synecdochica locutio Scripture familiaris, Incarn. uI, 23.
    Tabennensi monasterio nichil de suis facultatibus inferebant, qui recipiebantur, Instit. Iu, 4. Tabennensiotarum monachorum obedientia, ibid., 1, 10, 12.
    Taciturnitas. uide Silentium.
    Temere nichil statuendum, Collat. XuII, 8.
    Tentationem nullam sine Dei gratia superari, Collat. II, 13; III, 17. Tentationum seu afflictionum tolerantia a Deo tribuitur, Collat. III, 17. Tentationum utilitas, Collat. XXIu, 25. Tentationum Christi ordo, et ratio Collat. u, 6.
    Theone abbatis commendatio, Collat. XXI, 1, 8 et 9.
    Tepidi monachi taxantur, Collat. Iu, 12 et 19.
    Theoretice quid sit, et in quo consistat, Collat. XIu, 1 seq. Quomodo acquiratur, ibid., 10. Non nisi a puris mentibus apprehenditur, ibid., 10, 14, 15 et 16. Eius partes et genera, Collat. XIu, 8. Theoretica, seu contemplatiua uita laudatur, Collat. I, 8. Theorie, id est, contemplationi Dei uniuersa uirtutum studia postponuntur, Collat. XXIII, 3. Theorie assidue uacare in hac uita impossibile est, Collat. XXIII, 5, 13.
    Theotocos uirgo Maria, Incarn. II, 2, 4.
    Timor sanctus quis, Collat. XI, 13. Timor Domini initium salutis, et promotio, Institut. Iu, 39. Timoris et amoris differentia, Collat. XI, 9 et 10.
    Traditiones seniorum seruande, Collat. II, 15.
    Tristitia unde oriatur, Instit. IX, 4. Morbus animi perniciosus, ibid., 1, 2 et 3. Tristitie duo genera, Collat. u, 11. Tristitia que salutaris, aut mortifera, Instit. IX, 10 seqq. Tristitia quomodo repellenda, ibid., 13. Tristitia subinde desperationem inducit, ibid., 9. Tristitia et acedia etiam solitarios uexant, Collat. u, 9.
    Tropologia quid sit, Collat. XIu, 8.
    uana gloria. uide Cenodoxia.
    uenialia peccata in hac uita uitari non possunt, Collat. XI, 10; Collat. XXII, 7, 8 et 9; XXIII, 7 et 8. uenialia peccata non tollunt iustitie et sanctitatis appellationem, Collat. XXII, 13. Nec impediunt sacram communionem, Collat. XXIII. Non sunt paruipendenda, Collat. XXIII, 7. uide Peccata.
    uerbum recte dicitur caro, ratione unius Hypostasis in Christo, Incarn. Iu, 5 seq; u, 7; uI, 22.
    ueritas quomodo indaganda. Collat. XuI, 10.
    uestis monachorum. uide Habitus.
    uigilie sabbato celebrate, Instit. III, 8, 9. uigilie monachorum priuate, Instit. II, 12 seqq.
    uirgines Elias, Ieremias, Daniel in ueteri Testamento, Instit. uI, 4; Collat. XXI, 4. Et in nouo Ioannes Baptista, et Euangelista, ibid.
    uirginitatis commendatio, Collat. XXII, 6.
    uirtus per ardua acquiritur, Collat. Iu, 12. uirtus per se principale bonum est, Collat. uI, 3. uirtutes difficilius inseruntur, quam eradicantur uitia, Collat. XIu, 3.
    uitium illud quisque potissimum impugnare debet, a quo se magis impugnari sentit, Collat. u, 27. uitia principalia, siue capitalia octo, Instit. u, 1; Collat. u, 18. uitia quedam sunt carnalia, quedam spiritalia, Collat. u, 5. uitia facilius expelluntur, quam inseruntur uirtutes, Collat. XIu, 3. Que extra naturam sunt, pene incurabilia. Instit. uII, 3 seqq. uitiorum cause et radices euellende, Instit. XI, 15. uiliis quomodo resistendum, Collat. u, 14. uitia et defectus quomodo cognoscantur et corrigantur, Collat. XIX, 12 seqq. uitiorum plures, quam uirtutum species existunt, Collat. u, 16.
    uocationum tria genera, Collat. III, 3 et 4. uocationum diuersitas, Collat. XIII, 15.
    uoluntati aliene suam subiicere uiri fortis est, Collat. XuI, 23. uoluntati proprie renuntiandum, Instit. Iu, 8; u, 28. uoluntatis bone initium et consummatio a Deo est, Collat. III, 19; XIII, 3. uoluntatis et non facti tantum inspector Deus, Collat. XuI.
    Xenodochii fructus uberrimus, Collat. XXIu, 8.
    Xerophagia, Instit. Iu, 21.







INDEX RERUM ET uOCUM IN COMMENTARIIS ET NOTATIONIBUS EXPLICATARUM.

     Abbas qualis eligendus, I, 82. Abbates etiam apud Aegyptios plerique presbyteri, 190. Dicti seniores, 481.
    Abrahe sacrificium non temere imitandum, I, 534.
    Abraham anachoreta, I, 999.
    Abominatio desolationis a Daniele predicta, I, 727.
    Abrenuntiatio, I, 194. uide Renuntiatio.
    Absis, uel apsis, I, 1294.
    Abstinentia a carnibus commendatur, I, 217. Necessaria ad frenandam libidinem, 225. Eius necessitas, 551 seq. Abstinentie singularis exemplum, 958.
    Acedia quid, I, 361. Grecum est uocabulum, 359. Est uitium capitale, ibid. Eius Filie et effectus, 361 seq. Quando sit mortalis, ibid. Ut differat a tristitia, 363. Eius duo genera, 370. Solitariis infesta circa meridiem maxime, unde et demonium meridianum a Patribus dicta 364, 367. Non fugiendo, sed resistendo uincitur, 368. Acedie uitia, et eorum antidota, 370 seq.
    Achab rex Isrel, I, 528.
    Acham, eiusque supplicium, I, 515. An sit damnatus, ibid.
    Accessiones febrium, I, 364.
    , I, 554.
    , I, 1105.
    Actionum humanarum tria genera, I, 1186.
    Actiue uite duo officia, I, 956. Actiue uite opera in hoc seculo necessaria, 493. Triplex genus actionum uite actiue, ibid. uide uita.
    Adam an fuerit seductus, I, 612, 738. Ut peccauit quibus modis a diabolo tentatus, 612. Adam, Eua, et Serpens diuersimode puniti, 737.
    Aduentus Christi multiplex, I, 233.
    Adulterii pena, I, 906.
    Aegyptus in duas partes diuiditur, I, 79. Nili fluminis eluuie irrigatur, 997.
    , Agape, I, 1028, 1299.
    Agathon, I, 968.
    , I, 271.
    Agonis spiritalis et mundani comparatio, I, 276.
    Agonistarum ritus, I, 276.
    Agonothetes, I, 277, 695.
    Ahod ambidexter, I, 657.
    Agrippa rex, II, 56.
    Albertus Magnus, I, 968.
    Alleluia quibus temporibus decantetur, I, 101.
    Allophyli qui, I, 514.
    I, 627.
    Ambitionis morbus, I, 777.
    S. Ambrosius, II, 252.
    Amicitie definitio, I, 1011. Diuisio, ibid. Ut firma sit, que requirantur, 1017. Quibus modis conseruetur, 1019. Quomodo dissoluatur, 1038. Perfecta que, 1014. Amicitie particulares in monasteriis reprobate, 1041. Amicitie coniurate, ibid.
    Amico an eius gratia aliquando peccandum sit, I, 1019.
    Ammonius, I, 968.
    Amos propheta, I, 643.
    , uel , I, 657.
    , I, 71.
    , I, 97.
    Anachorete, I, 97, 477. Longeui, 559.
    Analabus, id est, scapulare, I, 71.
    Ananias et Sapphyra Sarabaitarum duces, I, 1103. Eorum interitus, 315, 663. Eorum exemplo admonentur monachi, 320.
    Anathema, I, 514 seq. Quomodo optarit Apostolus pro fratribus esse, 790.
    Andronicus abbas, I, 710.
    Angelus non nature, sed ministerii nomen est, I, 746. Angelus princeps Persarum apud Danielem, 741.
    Angeli omnes in statu gratie a Deo creati, I, 729. An sint creati ante mundum corporeum, 730. An sint natura immutabiles, 601, 667. Nationibus presunt, 743. Quomodo inter se pugnare dicantur, ibid. Custodes singulis hominibus attributi, 748. An duo singulis hominibus a Deo assignati, ibid. et 929. Sunt incorporei, 601. Eorum nomina unde petita, 745. Eorum lapsus cur irreparabilis, 602. Eorum hierarchie tres, 733. Angeli etiam de primis ordinibus lapsi, 603, 733. Angelis suis mandauit de te, 515.
    Anima rationalis a Deo creatur et corpori infunditur, I, 756. A corpore separata quid agat, 500. Anime uoluntas triplex, 597. Status triplex, 605. Comparatio cum mola, 507. Cum pluma, 774. Tres facultates, 1306. De anima humana tres errores, 499.
     Animalis homo, I, 605.
    Animi relaxatio honesta et necessaria, I, 1311.
    Anniuersarium defunctorum, I, 1125.
    Annuli sigillares, I, 171.
    , I, 328.
    Anthropomorphite heretici Deum corporeum fingebant, I, 327, 825.
    Antichristi miracula qualia, I, 992.
    Antiphonarum antiquitas et etymologia, I, 95.
    S. Antoninus Cassiani zelator, I, 901.
    S. Antonius multorum monasteriorum conditor, I, 206. Eius sententia de perfectione, 489, 807.
    Apis natura, II, 205 seq.
    Apollinaris, II, 13.
    Apollo abbas, I, 545.
    Apostate, I, 634.
    Apostoli operabantur manibus, I, 377. Quantum pro Christo reliquerint, 319, 573.
    Apostolus Paulus, I, 261.
    Arabia, I, 643.
    Arbitrii et gratie concordia, I, 582. Arbitrii humani imbecillitas, 452.
    Arca Testamenti, I, 970.
    Archangeli qui, I, 747.
    Archebius abbas et episcopus, I, 255, 848.
    Aristotelis argutie, I, 996.
    Arius heresiarcha, II, 14.
    Arma spiritualia, I, 674.
    Arreptitii. uide Energumeni.
    Arrha, uel arrhabo, I, 675.
    Arsenius abbas, I, 907.
    Ars nulla sine magistro discitur, I, 1092, scenofactoria, 383.
    Artes curiose, I, 759. Liberales columnis insculpte, ibid.
    Ascete cur monachi dicti, I, 60.
    Asceteria, monasteria, I, 60.
    Assuerus rex, I, 508.
    S. Athanasius episcopus, I, 1113; II, 265.
    , I, 380.
    Athera quid, I, 1009.
    Athletarum abstinentia, I, 276.
    Attaminare, pro, contaminare, I, 1203.
    Attentio in oratione quibus modis paretur, I, 841. uide Euagatio.
    Auaritia simulacrorum seruitus, I, 297. Etiam gentibus ignota, 620, 872. Eius filie, ibid. uide Philargyria, et Proprietas.
    D. Augustini conuersio, I, 972. Sententia de malis monachis, 284. Elogium, II, 260.
    Auxilium Dei speciale, I, 275.
    Babylonis rex diabolus, I, 287.
    Baculum monachi gestare soliti, I, 75, 849.
    Bacucei, I, 714.
    Balaam propheta auarus et malignus, I, 1307.
    Baptismi efficacia, I, 1159.
    Baptizandi profitebantur fidem, II, 168.
    Basiliscus, siue regulus serpens, I, 1122.
    S. Basilius, et eius scripta, in prefat. In Oriente monachorum pater, I, 174. Eius institutio, ibid. Sententia, 312. Castitas, 289.
    Beatius dare, quam accipere, I, 306.
    Beati mites, etc., I, 878.
    Beatitudines Euangelice, 862.
    Begardi heretici, I, 1207.
    Beligarum urbs, II, 17.
    Benedictina constitutio, I, 220.
    Benedictini olim exterius cincti, I, 63. Quo colore uti debeant, 70. An ad opus manuum obligentur, 391. Eorum studia et doctrina, 261, 977.
    S. Benedictus ueterum monachorum imitator, I, 70, 81, 88, 101, 105, 108, 173, 558, 817. Eius Regula explicatur, 88 seqq., 131, 213, 220, 258, 320, 331, 339, 374, 382, 391, 558, 776.
    Bibliotheca in monasteriis quo studio seruanda, I, 262.
    Biothanati qui, I, 304, 529.
    Birrus, uel birrum, I, 72.
    Blasphemia, I, 157. Blasphemie spiritus, 715.
    Bona, et mala, et media, I, 649. Bona triplicis generis in homine, 1245.
    Breuiarium ecclesiasticum quare sic dictum, I, 201.
    Cadauer, I, 706.
     Cestus quid, I, 233.
    Calamus solitudinis locus, qui et Porphyrio, I, 564, 704.
    Calceamenta monachorum Aegyptiorum, I, 75. An fuerint illis interdicta, ibid. An etiam apostolis, ibid.
    Canonicorum claustra et uita communis, I, 1288.
    Cappadocia, I, 178.
    Carice, I, 721.
    Carolomannus, I, 179.
    Caro hostis domesticus, I, 237, 595. Carnis uocabulum uarie sumitur, 594. Motus, 279. Tentationes importune, 690. Pugna aduersus spiritum, 591. Cur in nobis relicta, ibid. et 599. Carnis curam ne feceritis, 637. Carnis opera ab Apostolo recensita, 613. Carnium et uini usus immoderatus uitandus, 217.
    Caseus Aegyptiacus, I, 1136.
    Cassianus Latine scripsit, non Grece, I, 65, 477 seq. Sacerdos, 457. Cur Gelasii censuram incurrit, 899, 913. uisus fauere Pelagianis, 453 seq., 899. Doctor Catholicus a D. Prospero nominatus, 913. Eius modestia et taciturnitas, 493, 965. Eiusdem Institutiones et Collationes distinguuntur, 769. Eius error non defendendus, sed refellendus, 444. Eius sententia aperitur, et refutatur, ibid. seq., 906, 911. Eius errores dissimulare non oportuit, 946.
    Castitas uirtus angelica, I, 275. Est Dei donum, 274, 875. A continentia distinguitur, 269, 887. Quomodo conseruetur, 289. Infra quod tempus acquiratur, 896. Sanctificatio ab Apostolo nuncupata, 285. Eius excellentia, et prerogatiue, 273, 285, 288. Iucunditas, 894. Sex gradus, 879. Remedia, 273, 877. Castitati tuende patientia necessaria, 877. Castitas perfecta, 278, 288. Castitas gentilium philosophorum, 903.
    Castor episcopus Aptensis, I, 53.
    Caustica medicamenta, I, 373, 661.
    Cella, et cellula, I, 258. Duplex in iure canonico designatur, ibid. Unicuique monacho sua cellula, ibid. Celle et celi comparatio, 368. Ad cellam alterius accedere, monachis uetitum, 105. Celle, uel Cellia locus in Aegypto a cellis monachorum dictus, 647.
    Cenodoxia quid, I, 397. Prima superbie soboles, ibid. uirtutibus insidiatur, ibid., 407. uitium est capitale, et eius filie, 397. Differt a superbia et ambitione, 399, 400. Eius proprietates, ibid. Alia carnalis, alia spiritualis, ibid. In uoce et cantu, 411. Item in ieiuniis et macie, ibid. In nobilitate, ibid. In aliorum conuersione, 412. Quando utilis, 627. Quando sit mortalis, 401, 402. Cenodoxie et superbie collatio, 622.
    , I, 983.
    Centenarius numerus quid designet, I, 1321.
    Centuplum quomodo intelligatur, I, 1321.
    , I, 1305.
    Certaminum quatuor genera apud Grecos, I, 227.
    Cheremon abbas, I, 850. Idem cum aliis inter sanctos nominatus, 899.
    Cham filius Ne magie inuentor, I, 758.
    Chananeorum terre, I, 640.
    Charismata spiritualia, I, 989. uide Gratia gratis data.
    Charitas uera amicitia, I, 1016. Deus, et Dei donum, 1027. Eius effectus, 569. Numquam excidit, 496, 851. Perfecta, 855. Charitatem uiam cur uocet Apostolus, 864.
    Cherubim, I, 971.
    Chiliarchi, I, 673.
    Chiliaste, I, 1322.
    Christus aliis aliter apparet, I, 826. An dicendus creatura, II, 155. An dicendus homo Dominicus, 185. Primogenitus et unigenitus, 179. Adorandus, 99. Omnium Saluator et Redemptor, I, 943. Ut fuerit tentatus, I, 615; II, 226. Quas infirmitates humanas susceperit, ibid. Trina eius tentatio cum tentationibus Adami collata, ibid. Humilitas, I, 434.
    Christianorum duo genera, I, 310.
    Ciaconius  redarguitur, I, 943.
    Cibus monachorum qualis esse debeat, I, 238. Cibum extra tempus et mensam communem capere uetitum, 177. Qua hora sumebant anachorete, 1130, 1149. Cibi esculentiores qui, 222.
    Cicer, I, 721.
    Cilicium, et eius usus antiquus in Scripturis, I, 65. A sacco in Scriptura distinguitur, ibid. Eius usus apud monachos frequentissimus, 521.
    Cingulum monachorum quid significet, I, 62. Cuiusmodi esse debeat, ibid.
    Claues peculiares monachis interdicte, I, 170.
    Claustrum et clausura monastica, I, 1258 et seq. Dupliciter accipitur, ibid. Claustri abusiones duodecim, ibid.
    Clericatum ambientes monachi reprehenduntur, I, 412.
    Clerus et clericatus, I, 412.
    Cenobite antiquiores anachoretis, I, 1099. Eorum institutio et uita describitur, 1093 seq.
     Cenobitice uite utilitates, I, 1132 seq.
    Cenobium unde dictum, I, 1099. Differt a monasterio, 1111. uide Monasterium. Cenobium etiam apud ethnicos, 1111.
    Cogitationes soli Deo cognite, I, 685. Nostras an cognoscat diabolus, 686. Cogitationes male non semper a diabolo, ibid. Supprimende, 284, 290. Morose uitande, 284. Cogitationum suarum manifestatio quam utilis, 284, 537. Cogitationum cognitor et iudex Deus, 348. Cogitationum uarietas, 506. Nostrarum tria principia 508, 686. Cogitationis bone initium ex Deo, 942.
    Collatio quid, I, 477.
    Collationes a conferendo dicte, I, 477. Latine scripte, 480, 488. Inter monachos olim frequentate, 525. Collationum partitio, 477, 843. Collationum auctor Cassianus, ibid.
    Collectarum origo, I, 91.
    Colobium, eiusque significatio, I, 68.
    Colores uestium monasticarum, I, 69.
    Comitis dignitas que, I, 189.
    Commune quid dicatur in Scriptura, I, 1188.
    Communio idiomatum in Christo, II, 61. Ad communionem dispositio necessaria, I, 1230. Ad communionem quando accedant monachi, 1277.
    Completorium quando institutum, I, 89.
    Compunctio quid, et eius cause, I, 801. Eius genera duo sunt, 450.
    Concupiscentie ignis, I, 869. Cur dicatur lex, 1261.
    Concilium Arausicanum, I, 910, 914.
    Confessionis necessitas, I, 540.
    Confessor, II, 250.
    Conscientia mille testes, I, 856. Iudex et uindex scelerum, ibid. Etiam erronea obligat, 1188.
    Consilia euangelica, I, 308.
    Conspiratio, et coniuratio uetita, I.
    Consuetudinis praue uis, I, 596, 1241.
    Contemplationis uarius modus, I, 505. Impedimenta, 1253. Contemplationi locus opportunus, 1286. uide uita contemplatiua.
    Contraria contrariis curantur, I, 435.
    Cordis custodia, I, 282.
    Corporalis exercitatio quid, I, 494.
    Corpus animale, I, 685. Corpus mortis, 1271. Corpus suum iumentum aut asellum uocabant sancti, 868. Corpus peccati et membra eius, 869 seq. Corporis nudi aspectus uitandus, 885.
    Correctio seu disciplina regularis, eiusque gradus et species, I, 174.
    Correptio fraterna, I, 331.
    Crimen et delictum differunt, I, 1168.
    Cucullus et cuculla, eiusque significatio, I, 67.
    Culpe leuiores grauiter interdum punite ob exemplum, I, 663.
    Cuniculi, I, 227.
    Cupiditas, seu Philargyria radix omnium malorum, I, 295. uide Philargyria.
    Cuychii  sententia improbatur, 444.
    Demones alii aliis uitiis president, I, 692. Peccata in demonibus que esse possint, ibid. Eorum concordia ad nocendum, 693. Quibusdam locis magis infesti, ibid. Non omnes eiusdem nequitie et ferocie, 694, 712. Nemini nocere possunt, nisi Deo permittente, 699. Monasteriis infesti, 700. Crucis signo fugati, ibid. Ordinarie prius animas possident, quam corpora, 702. Quidam etiam a demonibus possessi ob leues culpas, 702, 708. Infantes etiam et iusti ab iis possessi, et uexati, 706. Diuersa eorum studia et propensiones, 711. uaria eorum spectra, 715. uaria eorum genera, 712. Heresium auctores, 716. In ere innumeri uersantur, 739. Ordo nature, et potentia in demonibus, 733. Duplex iis locus attributus, 734. Quomodo diuersis regnis et prouinciis presunt, 745. In gratia creati et natura boni, 729. Alii aliis imperant et presunt, 748. Duobus modis hominibus subiiciuntur, 752. Fingunt se a magis cogi, 753, 754. Potestas eiiciendi demones in Ecclesia duplex, 753. Demones incubi, 755. An cum feminis coire possint, 755. uide Angelus.
    Demonium meridianum, I, 564.
    Daniel abbas, I, 583.
    Dauidis patientia, I, 336. Adulterium et homicidium penitentia expiatum, I, 440.
    Decani in monasteriis, I, 160, 163, 176.
    Decessor, I, 1182.
    Decime Leuitis et sacerdotibus debite, I, 1172.
    Defunctorum memoria et oblatio pro eis, I, 529 seq.
    Deitas, II, 71.
    Delectatio morosa quale peccatum, I, 879.
    Denarius, I, 169.
    Deus superbis resistit, I, 434. Solus Deus menti humane illabitur, 679. Solus immutabilis et bonus, 667. Mira eius opera in sanctis, 891. Etiam inuitos subinde trahit,  677. Omnia in omnibus quomodo, 208. Quomodo dicitur irasci, 325. Actiones et membra humana qualiter ei tribuantur, 325 seq. quid egerit ante mundum conditum, 732. uoluntas eius duplex, 909. Eius promissiones alie affirmantes, alie negantes. 809. Admirabilis in conuersione peccatorum, 891. Dona eius duplicia, 273. Presentia eius cogitanda, 290. Non solum actuum, sed et cogitationum bonarum auctor, 901. Quomodo exspectet uoluntatem nostram, 931. Quomodo penitere dicatur, 1080. Solus Deus nouit cogitationes hominum, 685. Deus in adiutorium commendatur, 832.
    Deuotio in oratione quomodo excitetur, I, 801.
    Dextra et sinistra quid, I, 403. Dextra utraque, 657.
    Diaconia, I, 1107, 1170, 1179.
    Diabolus in forma Aethiopis sepe apparens, I, 545. An possit immittere cogitationes, 508. Mendax et pater eius, 767. Leo et formica, 678. Quomodo copuletur anime in energumenis, 679. Eius laqueos quomodo euademus, 437. uide Demones.
    quid, I, 1028.
    Dies sabbati, ut Dominicus, apud Aegyptios solemnis, I, 90, 115, 145, 557. Eius solemnitas, 149, 719. Eo ad Ecclesiam conueniebant anachorete, 719.
    Diogenes philosophus Cynicus, I, 906.
    Diolcos oppidum Aegypti, I, 255.
    Diptycha, I, 531.
    Disciplina regularis. uide Correctio.
    Disciplina quid, I, 653.
    Discretio. uide Prudentia. Discretio spirituum, I, 524.
    Discordia et eius cause uitande, I, 1024.
    Dispositio ad sacram communionem, I, 1230.
    In disputationibus modestia seruanda, I, 1024.
    Diuisio rerum unde introducta, I, 495.
    Diuitie nostre que sint, I, 572.
    Doctrina duplici ex causa redditur inutilis, I, 987.
    Domestici fidei, I, 723.
    Dominationes, I, 747.
    Dominicum quid, I, 136.
    Dormire post matutinas laudes olim monachis uetitum, I, 131. Dormitauit anima mea pre tedio, 369.
    Dorotheus abbas, I, 257.
    Ebrietas spiritualis multiplex, I, 775.
    , et , I, 270.
    Elias et Elizeus monachi ueteris Testamenti, I, 60. Uterque uirgo, 272. Elias quomodo uenerit in Ioanne Baptista, 728.
    Embrimia, I, 522.
    Emmanuel, II, 37.
    Energumeni, I, 707. Non despiciendi aut abominandi, 708. Nec communione priuandi, 707, 708.
    Entheca cenobii, I, 169.
    Ephebi, I, 228.
    , I, 714.
    Epiphania, I, 820.
    Eremi tres celebriores, I, 1294.
    Eremite finis et perfectio, I, 1137. Eremite episcopis subiecti, 1282.
    Eremus uel insula Lerinensis, I, 845.
    Eremus quibus conueniat, I, 345.
    Ericius, siue Erinacius, I, 837.
    Esce eius electe, I, 433.
    Eucherius, I, 843 seq.
    Eunomius heresiarcha, I, 716, 996; II, 14.
    Eunuchi euangelici, I, 1227. Eunuchi siue spadones corpore, 604, 875, 889.
    et , I, 783.
    Eutyches, II, 27.
    Euagationum in oratione cause et differentie, I, 585 775, 839.
    Euangelii prestantia, I, 1178.
    Exagium, I, 519.
    Examen conscientie, I, 629.
    Excessus mentis, siue exstasis, I, 1131 seq.
    Excitatoris officium, I, 108.
    Excommunicati quatenus uitandi, I, 107, 108.
    Excommunicatio apud ueteres monachos, I, 107. A D. Benedicto prescripta, 381.
    Exempla sanctorum, I, 562. Paucorum, 198, 206.
    Exorciste, I, 1006.
    Ezechias rex lapidatus, I, 405. Eiusdem lapsus, 406, 407. Eidem quomodo anni quindecim additi, 407. Sol decem lineis in eius horologio retrogressus, 408.
    Facienti quod in se est, etc., quomodo intelligatur, I, 446.
    Fauni uel Satyri, I, 713, 825.
    Felices et miseri, I, 710 seq.
    Feminarum memoria excludenda, I, 283. Familiaritas monachis uitanda, 1145 seq. Historie iunioribus non prelegende, ibid.
     Festuca in oculo fratris, I, 333.
    Fides Dei donum est, I, 577. Fides et timor prima dispositio ad gratiam, 853.
    Fornicatio, eius natura, I, 266 seqq. Superbie pena, 459. Eius filie, 266. Eius tria genera, 624. Est mortificanda, 872. Difficile superatur, 266 seqq. Spiritualis, 973. Fornicationis spiritus, 265.
    Franciscus  se maximum peccatorem affirmabat duplici ratione, I, 449.
    Fructus trigesimus, sexagesimus, et centesimus quid significent, I, 1324.
    Funambulus, I, 1259.
    Fundamenta spiritualis edificii fides et humilitas, I, 472.
    Galli cantus, I, 140.
    Gastrimargia quid, I, 205. Eius filie, ibid. Ante cetera uitia edomanda, 232.
    Gennadius Massiliensis notatus, I, 913.
    Gentes septem ab Isrelitis superate quid significent, I, 638.
    Genua quibus temporibus non flectantur in officio ecclesiastico, I, 109.
    Germanus Abbas Cassiani socius, I, 483, 493.
    Giezi famulus Elizei, I, 303.
    Gillo, siue Gello, I, 171.
    Gloria Patri et Filio, etc., I, 93.
    Gloria uana, I, 399.
    Gradus ascendentium et descendentium, I, 472.
    Graphium, I, 169.
    Gratia quid, I, 917. Eius diuisiones, 918. Non datur ex meritis, 932, 933. Fungitur uice nutricis et obstetricis, 939. Gratie diuine quatuor subsidia, 452. Eiusdem efficacia, 455. Gratie et liberi arbitrii concordia, 581, 582. Gratie Dei necessitas ad seruandam castitatem, 273. Ad perfectionem consequendam, 440, 897. Ad omne bonum inchoandum et perficiendum, 453 seq., 632, 940. Gratia estis saluati, etc., 440.
    Gratie Deo agende, I, 454. Gratis date, 989, 990. Quare aliquibus conferantur, ibid.
    Gregorius Nazianzenus, II, 263.
    Gryphes, I, 1014.
    Gule species, I, 237, 240, 624. Eius tyrannis et uiolentia, 637. uide Gastrimargia.
    Gyrouagi, qui et Circumcelliones, I, 1109. Cur deteriores dicantur Sarabaitis, 1110.
    Habitus monachorum pedagogus ipsorum, I, 65. Cuius coloris esse debeat, 69. Cur mutetur in professione, 158.
    He sunt gentes, etc., I, 590.
    Heretici nouatores perstringuntur, I, 1017. Hereticorum fiducia de peccatis remissis, 1155.
    Hebdomadarii seruitores, I, 177, 179.
    Hebionite, II, 13, 55.
    Helladius monachus, I, 772.
    Hero Eremita misere a diabolo delusus, I, 529.
    Herodes grauius peccauit implendo iuramentum, I, 1054.
    S. Hieronymus, eiusque opera, I, 57. Laus, II, 255. Flagellatur, 974.
    Hierusalem quadrupliciter accipitur, I, 964.
    Hilarion abbas, I, 334, 994.
    S. Hilarius, II, 250.
    S. Hildegardis, I, 221.
    Hippo urbs, II, 260.
    Homo interior, I, 239. Dominicus, 866. Animalis, 605. Hominum tres status in uita spirituali, 853.
    Homophagia, I, 182.
    Homousios, II, 142.
    Hodie quid, I, 794.
    Honoratus episcopus, I, 843.
    Hora lucernaris que, I, 125.
    Hore seu officia diuina, I, 77, 78. Earum triplex nomenclatura, 96. Hore canonice, septem an octo dicende, 129. Earum tempora cur sic instituta, 116. Initia earum diuersa, 833. Hore canonice apud Aegyptios breuiores, 112. Inter operandum an liceat eas recitare, ibid. Laudes matutine olim a nocturnis separate, 133. Hora prima, siue officium prime quando institutum, 77, 126. Hore tertie mysterium, 117. Hore sexte ratio, 119. Hore none mysterium, ibid. Hora nona tempus refectionum ante Quadragesimam, 557. Hore equales et inequales que, 132.
    Hospitalitas a monachis exercenda, I, 556.
    Humanitas pro hospitalitate, I, 556.
    Humilis se omnibus inferiorem qualiter estimare possit, I, 449.
    Humilitas, eius laus, I, 476. Indicia, 198, 537. Gradus, 475, 476. Erga Deum que esse debeat, 456. Triplici consideratione seruatur, 452. Ad tuendam castitatem necessaria, 288. Fundamentum omnium uirtutum, 460, 472. uera, non ficta, esse debet, ibid. et seqq.
     Hydra, II, 11.
    Hymni pro psalmis, I, 135.
    Hypocrisis punita, I, 539.
    Ibidis natura, II, 210.
    Idiota quis, I, 484.
    Illicitatio, I, 618.
    Illusiones nocturne ut uitentur, I, 279. Earum cause, 882.
    Impatientia solitudine non curatur, I, 346. uitium capitale, 354.
    Incarnatio Spiritui sancto attribuitur, II, 45.
    Incentor et incentiuum, I, 544.
    Indeuotionis cause, I, 585, 587, 804 seqq.
    Inimicorum dilectio, I, 858.
    Initiare quid, I, 801.
    Iniurie silentio superande, I, 1039. Iniuriarum obliuio, 343.
    Inobedientia duplex, I, 608.
    In principio creauit Deus, etc., I, 731.
    Intentio bona facit opus bonum, si non sit ex se malum, I, 1059.
    Inuidie malum, I, 1122.
    Ira ut differt ab iracundia, I, 321. Quale peccatum, ibid. Eius gradus et effectus, 329, 330. Remedia, 351. Mala, 329. Quatuor species, 331. Motus naturales, 293. Est etiam in infantibus, ibid. Etiam erga insensibilia, 350. Bona, et mala, 331 seqq. Bona triplex, ibid. Mala multiplex, ibid. Tacita et dissimulata, 341. Iracundia suppleri, 171. Irascimini, et nolite peccare, 335.
    Isaac abbas, I, 774.
    Isidorus Pelusiotes, I, 493. Eiusdem ad Cassianum epistola, 493, 965.
    Isidorus abbas monasterium muro cinxit, I, 1117. Plures eiusdem nominis, ibid.
    Isrelis uox quid significet, II, 218.
    Isrelite spiritales, I, 640.
    Ite, missa est, I, 91.
    Iacob an sit mentitus quando dixit: Ego sum Esau, etc., I, 1057. Iacob spiritualis, 480, 890.
    S. Iacobus apostolus lapidatus, II, 63.
    Ieiunium aliud spiritale, aliud corporale, I, 238. Modus eius quis esse debet, 238. Propter hospites soluendum, 244, 489, 556. Ieiunia quotidiana, 243. Quarte et sexte ferie, 211. Ieiunandi diuersa ratio apud ueteres, 209 seqq. Ieiunare an liceat diebus Dominicis, et post pascha, 1183 seq.
    Ieremias sanctificatus in utero, II, 85.
    iehsu Naue, siue Iosue, I, 938.
    iehsu Christus, II, 91 seq.
    Ioannem cur diligebat iehsu, I, 1029.
    Ioannes uterque, I, 271.
    Ioannes abbas, anachoreta, I, 245, 517. Plures alii eiusdem nominis, 957.
    Ioannes Silentiarius, I, 968.
    Ioannes Chrysostomus, II, 266.
    Ioas rex Iuda, I, 458. Eius superbia ignominiose punita, ibid.
    Iordanis, I, 644.
    Ioseph patriarcha quomodo a mendacio excusetur, I, 1077.
    Iude auaritia, I, 314. Cur eidem loculos Dominus crediderit, 315. Iude proditio mala, etiamsi eius effectus bonus, 655.
    Iudicium proprium monacho abdicandum, I, 1025 seq. Temerarium uitandum, 247.
    Iugum Domini quomodo suaue, I, 1315.
    Iuniorum instructio necessaria, I, 542.
    Iumentum pro corpore, I, 868.
    Iuramentum Dauidis, I, 1079. Herodis temerarium, 1054.
    Iusti an sint sub lege, I, 1173. Cur a Deo permittantur affligi, 648.
    Dispositio ad iustificationem, I, 852, 932.
    Labor manuum. uide Opus manuum.
    Lacryme spiritales, et earum cause, I, 803. Et uarietas, 804. Lacrymarum sterilitas et defectus unde proueniat ibid.
    Lac paruulorum, I, 829.
    Lapsanium, uel Lapsana, I, 164.
    Latronis confessio in cruce, I, 439.
    Lebitenarium, uel Lebitonarium quid, I, 68.
    Lectio ad mensam, a quo instituta, eiusque ratio, I, 174. Scripturarum commendatur, 971. Lectionum usus in Officio, 89. Lectiones matutinales, 142.
    Lecti monachorum, I, 521.
    Legumina, et olera, I, 210.
    Lenticula, I, 179. Lenticula olei, 185.
    Leontius Castoris frater, I, 479, 769.
     Leporius, II, 24.
    Lepra spiritalis, I, 318.
    Lerina insula, I, 846.
    Lerinense cenobium, I, 846.
    Lethalis somnus, I, 830.
    Lex quadruplex apud Apostolum, I, 1261. Lex Decalogi etiam Christianos obligat, 1214. Lex uetus instar Pedagogi, 761. Lex et scientia naturalis, 763. Lex nature quatenus per peccatum abolita, uel deleta, 761. Precepta legis nature ante legem scriptam seruata, ibid. Lex scripta cur non ab initio promulgata, 766. Lex talionis cur, et quibus data, 766, 1211. Legibus an teneantur etiam iusti, 762. De legalium obligatione et cessatione, Hieronymi et Augustini controuersia, 1069 seqq.
    Libertas et seruitus multiplex in Scriptura, I, 228. Libertatis diuisio, 920, 928 seq., 1176.
    Liberum arbitrium non destruitur a gratia, sed perficitur, I, 903. Libertas arbitrii astruitur, 519, 928 seq. Eius imbecillitas ad bonum, 906.
    Libido, I, 871.
    Libra panis, I, 211. Libra duplex, ibid.
    Libraria manus, I, 260.
    Libri ad collationem legendi, I, 1147.
    Libya Mareotis, I, 263.
    Lipsana, I, 164.
    Litteras scribere, aut recipere, I, 172.
    Locustarum natura, II, 209 seq.
    Lucerna corporis tui, etc., I, 526.
    Lucernarium et lucernaris hora, I, 125.
    Lucifer trifariam accipitur, I, 425. Primus angelorum ob superbiam deiectus, 428, 733. Qualis eius superbia, ibid. et seq., 428. A qua beatitudine exciderit, 430. Eius ante lapsum excellentia, 425.
    Lucius episcopus Arianus monachorum persecutor, I, 1106.
    Lustrum quid, I, 1169.
    Luxuria est pena superbie, I, 459. Eius tentatio duplex, 267. Remedia, 879. Non resistendo, sed fugiendo superatur, 1145. uide fornicatio.
    Lycos, uel Lycopolis, I, 184.
    Macarii duo, I, 265, 958, 995. Macarii apophthegma, 628.
    Macedonius, II, 14.
    Macula peccati, I, 571.
    Menidia, I, 183.
    Mafors, uel Mauorte, I, 72.
    Magi et malefici demonibus sacrificabant, I, 754. Quid possint erga demones, ibid. et 991.
    S. Malachias episc., I, 179.
    Maledicendi triplex modus, I, 697.
    Mammone seruire quid, I, 305.
    Manicheorum errores, I, 765, 595.
    Manna, II, 201.
    Mansiones, I, 396.
    Marcioniste et Manichei heretici, I, 729; II, 110.
    S. Marcus Euangelista, I, 84.
    Mare Rubrum et mare Mortuum, I, 643.
    Margaritum, I, 1246.
    Maria Theotocos, II, 31, 268. Mater, 31. uirgo a peccato immunis, 367. Marie et Marthe comparatio, 491.
    Martyres qui, I, 264; II, 267.
    Martyrium instar baptismi, I, 1159.
    Massiliensium et Semipelagianorum error, I, 442, 911, 932.
    Matutina solemnitas, e. i. laudes, I, 125.
    Maturus  soc. Iesu theologus, I, 901.
    Mazices, I, 583.
    Medice, cura teipsum, I, 333.
    Meditationis utilitates, I, 972.
    Medium duobus modis intelligitur, I, 132.
    Melotes, siue pellis caprina monachorum, I, 74.
    Mens perfecta in Centurione figurata, I, 673. Mentis humane mobilitas et inconstantia, 506, 671. Menti humane solus Deus illabitur, 679.
    Mendacium quid, I, 1050 seqq. Quotuplex, 1065. Eo utendum ut helleboro censuerunt nonnulli, 1062. Eo non est tegenda ueritas, 1075. Officiosum an licitum et laudabile, 257.
    Mercenarius quis, I, 861.
    Meritum, uide Gratia.
    Ad metalla damnati monachi, I, 1108.
    Meum, Tuum, Suum, e monasteriis proscripta, I, 168. Meum aliquid dicens monachus an peccet, ibid.
    Micheas propheta quomodo se mendacem optarit I, 791.
    Millenariorum error, I, 1322.
    Mirabilia Dei opera, I, 891, 892.
     Miracula non affectanda, nec temere tentanda, I, 993. Faciunt etiam improbi, 1001. Antichristi qualia, 992. Maius est miraculum uitia expellere, quam demones, 1007.
    Misse sacrificium, I, 585. Missa apud ueteres pro dimissione sumitur, 91. uel pro conuentu, aut solemnitate, ibid. Catechumenorum et fidelium olim distincte, 446. Solemnis in die Dominico, II, 278. Pro defuncto certis diebus fieri solita, I, 530. Missarum tricenarium, 530 seq.
    Modestia in disputationibus seruanda, I, 1024.
    Modus in omnibus seruandus, I, 549.
    Monachus ut subueniat parentibus in necessitate constitutis, 259. Absque licentia prelati ordinari non debet, 412. A diabolo illusus seipsum circumcidit, 535. Comparatur crucifixo, 195. Et pisci, 665. Eius officium, 1304. Finis, 773. Quatuor conditiones, 200.
    Monachi, unde dicti, I, 1195. Ascete, et milites Christi 60, 235. Stantes psallebant, 88. Quibus stratis dormiebant, 521. Et quanto tempore, 907. Qua hora cibum sumere soliti, 209. Nec edere, nec bibere extra mensam, 177. uicissim sibi ministrant, 178. , i. e. longeui, 559, 851. , i. e. insomnes, 851. Mundo mortui, 1297. A Saracenis occisi, 645. Alii ad metalla damnati, 1108. , id est, pabulo uiuentes, 1140. Diuites taxantur, 300. Quando in clerum assumpti, 412. Creati episcopi, 414. Subinde expelli possunt e monasterio, 159. Philargyri, aut proprietarii notantur, 607. uagi, aut fugitiui ut puniantur, II, 287.
    Fugitiui diabolo expositi, I, 158. Qui ad opus manuum non teneantur, 389. Cur episcopos et mulieres fugere debeant, 418. Triplici instrumento uocabantur ad Ecclesiam, 114, 164. Soli non egrediebantur, II, 285 Quidam pallio tenus, siue habitu solo, notantur, I, 607. Quidam cruces ligneas baiulabant, 727. Mali bonis permixti, 1120. Mali omnium pessimi, 641. Alexandrini a S. Marco instituti, 84. Palestine et Mesopotamie, 111. Monachorum Aegyptiorum ritus in officiis diuinis, 83. Silentium in mensa, 176. ueterum ieiunia, 267, 243. Status, seu gestus in orationibus, et psalmodia, 92. Seruitia hebdomadaria, 179. Numerus in monasteriis, 189. Cibus qualis esse debeat, 209, 238. Duo genera, 256. Tria genera in Aegypto, 1093. uaria officia, 261. Et opificia, 189. Silentium, 105. Quorumdam uarii errores, 814, 726. Quorumdam luxus et superfluitas in uestibus et aliis rebus taxatur, 608, 775. Nomen sacris litteris consignatum, 1017. Greca uocabula, 1095. Austeritas, 721. Habitus cur ab aliis distinctus, 64. uestes, 64, 158, 166. An iis expediat studere liberalibus disciplinis, 973. An conueniat predicationis officium, 1303. Eos non decet iurare, 1083.
    Monasterium quomodo differat a cenobio, I, 1111. Quomodo construi debeat, 1293. Omnibus necessariis abundans habuit Isidorus, 1291. Idque muro cinxit, 1117. Res monasterii quomodo tractande, et seruande, 170, 180. Monasterii bona communia, 168. Officine, II, 288. Monasterii clausura. uide Claustrum et Clausura. Monasteria Aegypti. I, 80, 647. Bethleemiticum, 847. Celle, uel cellia, 647. Lerinense, 846. Nitrie, 647. Palestine et Mesopotamie, 255. Penitentium, Metanea uocatum, II, 274. Ponti, I, 248. Scetica 263, 481, 995. Syrie, 241. Tabennense, 151. Thebaidis, 847. Monasteriorum Greca uocabula, 1099. In monasteriis exercebantur etiam laici, 256. Syrie, 241.
    Moniales quomodo ad Ecclesiam uocarentur, II, 278. Cur condeantur, 292, 293. Tabennenses, earumque disciplina, 293.
    Monoceros, I, 1013.
    Montanistarum et aliorum hereticorum errores de ieiunio, I, 1187.
    Morbi otalgicus et ophthalmicus, I, 1305.
    Mors, siue obitus fratrum, II, 287. Iustorum somnus aut dormitio appellatur, I, 532. Iustorum, 654.
    Mortificatio quid sit, I, 1283. Proprie uoluntatis, 160. Mortificare membra nostra quid, 873. Mortificationis et abstinentie exemplum, 958.
    Mortis memoria, I, 352.
    Moses, uel Moyses abbas, I, 395, 481, 823, 704. Plures huius nominis anachorete, ibid. Legislator negauit se filium filie Pharaonis, 862.
    Mundi prima etas, I, 620. Tria sunt in hoc mundo, bona, media, mala, 648.
    Municipatus noster, I, 565.
    Muria uel salsugo, I, 719.
    Murmurationis uitium grauiter punitum, II, 294.
    Mutius abbas, I, 186, 562.
    Myrum, I, 982.
    Mysteria profanis non reuelanda, I, 985.
    Myxaria, I, 721.
    Neuus, I, 817.
    Naphtha, I, 230.
    Nasci ex Deo, I, 859.
     Nazareorum ritus, I, 1069.
    Necessitas triplex, I, 1176.
    Ne declines ad dextram, nec ad sinistram, I, 403
    Nemo leditur nisi a seipso, I, 355, 656. Nemo repente fit pessimus, 355. Nemo militans Deo, etc., 369.
    Nesteros, I, 953.
    Nicolaus Peregrinus, I, 726.
    Nicolaus Diaconus, a quo Nicolaite, I, 1119.
    Nilus Aegypti fluuius, I, 523.
    Nitria, I, 647.
    Nolite fieri inanis glorie cupidi, I, 410.
    Nolite omni spiritui credere, I, 513.
    Nomen Dei quomodo sanctificetur, I, 791.
    Non uidebit me homo, etc., I, 505.
    Nosocomium, siue infirmarium, II, 281.
    Notarii apud ueteres qui, II, 275.
    Nouitius. uide Probatio.
    Nouitiorum institutio et disciplina, I, 153, 158, 199.
    , I, 340.
    Nudi corporis aspectus uitandus, I, 885.
    Nudipedalia, I, 1073, 1298.
    Nuditas monachorum que, I, 313, 315.
    Numerus septenarius mysticus. I, 129. Centenarius quid designet, I, 1321.
    Numularii et eorum officia imitanda, I, 511.
    Obedientia monachorum, I, 160, 165. Cunctis uirtutibus preferenda, 165. Obedientie exempla, 183, 184, 187.
    Obiecta mouent potentias, I, 1288.
    Oblationes pro defunctis I, 530.
    Obrizum, I, 512.
    Oculorum custodia, I, 282.
    Officium nocturnum apud ueteres monachos, II, 142; II, 297. Prefecti operum, II, 298.
    Oleum a Patribus benedictum, I, 247, 705.
    Onager monachi typus, I, 1102.
    Opera et opificia ueterum monachorum, I, 189.
    Opus manuum monachis olim prescriptum, et usitatum, I, 81, 371, 387. Quo precepto ad id obligentur monachi, ibid. et 379. An etiam Benedictini ad id teneantur, 391. Quatuor ex causis suscipitur, et ad quatuor fines ordinatur, 371. Illud exercentes monachi orabant, 103, 114. Peculiare monachis uetitum, 173. uoluntarium an sit melius quam preceptum, 114. Ex uoto factum, melius quam sine uoto. uide uotum. Operari manibus, quibus et quando sit preceptum, 373. Operabantur apostoli aliquando ex necessitate, aliquando spontanee, 375 seq.
    Oratio, quatuor eius species ab Apostolo distincte, I, 783. Orationis deuotio ut excitetur, 801. S. Antonii sententia de oratione, 807. Euagationes in oratione, 830. Attentio in oratione, 104. Ad orationem preparatio, 774. Orationes nostre ut certo exaudiantur, 808. Orationes breues et iaculatorie commendantur, 99, 806 seq. Orandum sine intermissione quomodo, 842. Oratio Dominica septem continet petitiones, 798. Eius prestantia, 787. Expositio, ibid. An ea petantur temporalia, 799.
    Oratorium, eiusque usus, et uocabula ei synonyma, I, 135. Tarde uenientium ad oratorium pena, 138.
    Ordo congregationis, II, 291. Ab eo qui excidant, ibid.
    Orestes, II, 161.
    Orientis et Occidentis distinctio, I, 144.
    Origenes, I, 663.
    Orsiesius abbas, II, 274.
    Otium a monachis fugiendum, I, 248, 252.
    Ozias rex, I, 409.
    Pachomius uel Pachumius monachorum Tabennensium institutor, I, 152, 552; II, 272. Pachomii Regula una, an plures, 271. Explicatur, 277.
    Pederastes et pederastia, I, 905. Hoc uitio notati gentiles, ibid.
    Palestina, I, 111.
    Palmarum multiplex usus apud Aegyptios monachos, I, 396.
    Pambo abbas, I, 968.
    Pancarpum quod spectaculi genus, I, 629.
    Panephysis ciuitas Aegypti, I, 848.
    Panis , I, 793. Panis portio duo paximacia, 213. uide Paximacium.
    Pape nomen unde, I, 55, 479. Olim omnibus episcopis commune, modo Rom. pontifici peculiare, 55.
    Paphnutius abbas et presbyter, I, 263, 529. Paphnutii alii plures, 557, 583. Paphnutius Bubalus cognominatus, 559.
    Papyrus Aegyptia, I, 523.
    Paracharagma, I, 516.
    Parentes sepius inuisere monachis noxium, I, 1283. Parentum cura monacho abdicanda, ibid.
    Parricidium, I, 534.
    Paschalis uigilia, I, 1200.
     Paschales Epistole, I, 820.
    Passiuus obtutus, I, 186.
    Pastoris liber, I, 749.
    et , I, 281.
    Patientia, I, 356. Patientie exempla, 895, 1036.
    Paula Romana, II, 273. Altera senior, altera iunior dicta, ibid. Paule senioris laus, ibid.
    Paulus apostolus ciuis Romanus, I, 309. Manibus suis operabatur, 377. uidet Christum, II, 55. Paulus primus eremita, an Antonius, I, 1099 seq. Paulus abbas, 394, 704. A diabolo possessus, 705. Plures eiusdem nominis anachorete, ibid. Pauli cenobium, 1125.
    Paupertas religiosa, I, 166.
    Pausantes, I, 532.
    Paximacium, uel paxamacium, I, 169, 539, 551, 895. Paximacii pondus, 242, 551.
    Peccatum unum sepe causa alterius, et alterum pena alterius, I, 457. Peccata dicuntur debita, 796. Peccata capitalia, 859. Peccatum ad mortem, ibid. Peccati diuisio, 870. Peccatorum memoria utilis, 1165. Peccatorum carnalium memoria excludenda, ibid. Peccata uenialia non possunt omnia uitari, 1168.
    Pelagianorum error, I, 910; II, 17, 19, 95. Querimonia de libero arbitrio a Patribus refutata, I, 902.
    Pelusium oppidum Aegypti, I, 749.
    Pensum quotidianum, I, 385.
    Pentecoste. uide Quinquagesima.
    Pera, uel penula monachorum, I, 849.
    Perfectio Christiana in quo consistat, I, 490 seq. Multiplex, eiusque uarii gradus, 853. Perfectionem an profiteantur monachi, 197. Perfectionis assecutio diuine gratie magis quam nostro labori ascribenda, 440.
    Perseuerantia, I, 106.
    Petra Euangelica Christus, I, 837.
    Petri certamen cum Simone Mago, I, 148. Negatio, 142. Confessio, II, 67. Petrus Ecclesie pastor, ibid. Petrus et Paulus an usi sint simulatione erga Iudeos et gentiles, I, 1069.
    Pharus, I, 1091.
    , I, 1043.
    Philargyria, I, 291. In monacho sacrilega, 467. In monacho est uitium proprietatis, 291. Tres eius species et triplex morbus, 302. Turpe uitium, 312. Radix omnium malorum, 295.
    Philosophorum gentilium castitas qualis, I, 903.
    Photiniani, II, 14.
    Physiognomon, I, 905.
    Piammon abbas, I, 1089.
    Pior abbas, I, 1282.
    Planetica quid, I, 72.
    Podagra, I, 1305.
    Penitentia in terram submissa, que, I, 106. Eius definitio perfecta, ibid.
    Pollutio nocturna ut uitetur, I, 103, 289, 554. Eius cause, 874, 884. An et quando impediat communionem, 1220. An, et quale sit peccatum, 882.
    Polygamia in ueteri Testamento permissa, I, 1066.
    Pomum nomen generale, I, 263.
    Ponti prouincia, I, 248.
    Pontifex et pontificium, I, 1266.
    Porphyrio eremus, I, 395.
    Possidere terram, quid, I, 877.
    Posterula, I, 226.
    Posuit flumina in desertum, etc., I, 849.
    Potestas eiiciendi demones, I, 752 seq.
    Precepta nature diuersa, I, 762 seq. Decalogi etiam Christianos obligant, 1214. Superiorum non discutienda, 1092.
    Predicatio duplici ex causa redditur inutilis, I, 987. Predicationis officium an monacho conueniat, 1303.
    Prime hore officium, I, 79. Quando institutum, 126.
    Primitie et oblationes, ueteri lege quibus debite, I, 1172. Quotidie a nobis Deo offerende, ibid.
    Principale cordis, I, 682.
    Principatus, I, 747.
    Prior et prepositus in cenobio Tabennensi, II, 300. Qualis esse debeat, ibid.
    Probatio nouitiorum, et professio, et utriusque ritus antiqui, I, 153 seqq., 158 seqq.
    Professio apud ueteres tribus uotis fieri solita, I, 158, 193, 367. Expressa et tacita, ibid.
    Procherium, I, 1131.
    Profectus spiritualis numquam dimittendus, I, 663.
    Propheta ab alio seductus, ob inobedientiam a leone occisus et mirabiliter seruatus, I, 703.
    Proprietas monachorum detestanda, et grauiter punita, I, 320.
    Proprietarii Ananie et Sapphire exemplo deterrentur,  I, 320. uide Philargyria.
    S. Prosper Cassiani impugnator, 899, 903.
    Prudentia inter uirtutes morales precipua, I, 519, 520.
    Psalmi Alleluiatici, qui, I, 101. Psalmorum numerus in uesperis et nocturnis, 87. In officiis diuinis prescriptus, 83. Usus antiquissimus, 86. Psallendi modus optimus, quis, ibid. Psalmi consuetudinarii ante et post mensam, 150. Gestus antiqui fidelium et monachorum inter psallendum et orandum, 92. Psalmi quomodo canendi, 88.
    Psiathium, quid, I, 167, 521.
    Pulmentum et pulmentarium, I, 551
    Pulsus ad mensam, II, 281.
    Pynufius abbas, I, 193.
    Quadragesime obseruatio apud Orientales, I, 1199, 1203. Ieiunium cur institutum, 1200. Est decima totius anni, ibid. Cur sic dicta, 1204. Cur additi quatuor dies ante primam Dominicam, ibid.
    Quinquagesima, siue Pentecoste, I, 90. Tria ei peculiaria, 109. Duplex, 1183.
    Qui irascitur fratri suo, etc., I, 350. Qui odit fratrem suum, homicida est, 350. Qui uult omnes homines saluos fieri, 908.
    Quomodo uos potestis credere, etc., I, 410.
    Raab Hierichontis, I, 1064.
    Rancor animi, I, 341.
    Ratio dati et accepti, I, 1013.
    Rebrachiatoria, I, 71.
    Rechabite filii Ionadab, I, 1174.
    Reconciliatio quando necessaria, I, 341 seq.
    Redhibere, et redhibitio, quid, I, 158.
    Refectorium, II, 280. Stare in refectorio tempore refectionis, ibid.
    Refrigerium pro eleemosyna, aut solatio, II, 273.
    Regnum Dei uarie intelligitur, I, 792. Multiplex, 497.
    Regula D. Benedicti explicata. uide Benedictus. Regule transgressio grauiter punita, I, 221. Regula S. Pachomii, II, 271. Regule SS. Patrum approbate, I, 1288 seqq.
    Religionum uarietas, I, 957. Transitus de una religione ad aliam, an probandus, 959, 1084. Liceatne de arctiori ad laxiorem transire, 1128. Religionis finis, 485.
    Religiosus. uide Monachus.
    Reliquiarum SS. ueneratio, I, 646.
    Renuntiatio, id est, professio, siue ingressus religionis, I, 151. Duplex, 560. Male renuntiantes, 305.
    Requiescet super eum Spiritus, etc., I, 868.
    Respicere retro, quid, I, 305.
    Resurrectio est regeneratio, II, 113.
    Rhinoceros, I, 1013 seq.
    Rhomphea ignea ante paradisum, I, 121.
    Rufinus, II, 368.
    Sabbatum apud Orientales solemne, ut Dominica, I, 90, 115, 144, 559. Sabbatum Paschale, 1199. Sabbato illucescere, quid, 109, 140. Sabbati officium nocturnum, 140. Sabbati uigilie longiores, 145. Sabbato non ieiunabant monachi Orientales, ibid. Sabbato cur ieiunatur in Ecclesia Latina, 147. Sexta Sabbati, id est, feria sexta, 144.
    Sacrificia pro defunctis, I, 530.
    Sagum, eiusque usus inter monachos, I, 246.
    Salomonis libri tres, I, 565.
    Saluator, II, 94.
    Samuel a Deo uocatus, I, 547.
    Sancti in hac uita cur se adeo humilient, I, 449. Cur eos sinat Deus ab impiis interimi, aut uexari, 647.
    Sarabaite, I, 1103.
    Saracenorum origo et crudelitas, I, 645.
    Satietas uitanda, I, 217.
    Scalper, uel scalprum, I, 488.
    Scamma, quid, I, 667.
    Scandalizantes, pro scandalizati, I, 646.
    Scandalum quando uitandum, quando non, I, 1061.
    Scenofactoria ars, I, 383.
    , I, 65.
    , I, 1259.
    Scethe, uel Scythica eremus, I, 481, 995.
    Scilta, uel squilla, in refectorio uel iuxta, II, 281. Eius pulsu audito fugatus demon, ibid.
    Scientia spiritalis duplex, I, 954. A quibus acquiritur, 970. An in peccatoribus esse possit, ibid. et 983.
    Scopos, et telos ut differant, I, 483.
    Scopus monachi, I, 485.
    Scribendi modus apud ueteres, I, 831. Scribendi libros in monasteriis uetus consuetudo, 262.
    Scripturarum intelligentia eget doctore, I, 541. Scripturarum sensus litteralis, et figuratus, 723. Sensus mysticus multiplex ibid. et 961. Scripturarum scientia quomodo acquiratur, 249. Scripturarum obscuritas, ibid. et 723. Scripturarum lectio et studium commendatur, 969, 970, Quid de Scripturis discere debeant monachi, II, 292.
     Scripulum, I, 518.
    Secta, II, 163.
    Sedilia etiam olim in oratoriis monac., et qualia, I, 101.
    Senectus incurua, I, 152.
    Senes qui audiendi, et qui non, I, 542.
    Semipelagiani a Pelagianis distincti, I, 911. Semipelagianorum error, I, 581.
    Septenarius numerus, I, 129.
    Sepulture ritus apud ueteres, I, 995.
    Serapion abbas, I, 538, 610, 637.
    Serenus abbas, I, 667.
    Serpens quomodo sapientior cunctis animantibus, I, 737.
    Seruitus multiplex in Scriptura, I, 228.
    Seth posteri dicti filii Dei, I, 756, 765.
    Seuerus Sulpitius, I, 968.
    Sexta sabbati, I, 144.
    Sextarius olei, I, 1135.
    Sicut unguentum in capite, etc., I, 354.
    Silentium in choro, 97, 105, 177. Silentium et taciturnitas in religiosis commendatur, 968. Silentium post Completorium et Nocturnum, 1045. Quando frangi possit, ibid. In mensa manachorum, 177. Signa monastica ad seruandum silentium instituta, ibid. Silentium ad focum communem, II, 277. Malum reprobatur, I, 469. Silentio superande iniurie, 1039.
    Sinistram non habet iustus, I, 876.
    Sion spiritalis, I, 890.
    Si oculus scandalizat te, etc., I, 869
    Si offers munus tuum, etc., I, 341, 342.
    Si uis perfectus esse, etc. I, 569.
    Si quis non uult operari, etc., I, 379.
    Spiritus uarie accipitur, I, 265 seq.
    Socrates philosophus, I, 905.
    Sodomorum subuersio, I, 644.
    Sol non occidat, I, 338.
    Solidus, et Stater, I, 259.
    Solitarius, id est, monachus, I, 827.
    Solitudo contemplationi congrua, I, 1286 seqq.
    Solitudinis, siue solitarie uite pericula, et incommoda, 1132.
    Sopor letheus, I, 247.
    Spadones, I, 604, 875.
    Speleum Bethleemiticum, I, 192.
    Sportella et Sportula, I, 167, 189.
    Stare ad orandum, I, 92.
    Statio quid apud monachos Aegyptios, I, 235, 243, 555.
    Stationes olim duplicis generis, I, 555.
    Status tres hominum, I, 853.
    Stechades insule, I, 847.
    Struma, I, 669.
    Studium litterarum an monachis expediat, I, 973.
    Stultitia auari, I, 320
    Subdiale, et Subdiuale, I, 1128
    Substantia pro diuitiis aut facultatibus, I, 310.
    Succidia, quid, I, 773.
    Superbia omnium uitiorum regina, I, 202, 419. Unde dicta, ibid. Quatuor eius species, 421, 433. Initium omnis peccati, 422. Diuiditur in carnalem et spiritalem, 424. Quale peccatum sit, ibid. Ut differt ab aliis uitiis, ibid. Superbia prior, an Cenodoxia, 622. Luciferi et aliorum angelorum, 430. Adami, ibid. Deum habet aduersarium, 434. Omnes uirtutes destruit, ibid. Grauioribus peccatis, presertim Luxuria humiliatur, 459, 460. Carnalis, que, 461. Gradus eius duodecim, ibid. Eius signa, 470.
    Suspensio ab oratione, quid, I, 105, 172. Cum eiusmodi suspensis communicare uetitum, ibid.
    Suscepti qui dicantur, I, 372, 658.
    Suspicientia, I, 1273.
    Synaxis, I, 97, 719, 748, 989.
    Syncellite, I, 172.
    Syncleticus, I, 312.
    Symbolum, II, 146. Symbolum Antiochenum, 139.
    Syri intellectuales, qui, I, 458.
    Tabenna insula Pachomii sedes, I, 451.
    Tabennenses uel Tabennensiote monachi a S. Pachomio instituti, ibid.; II, 274. Nihil Monasterio inferebant, 49. Eorum obedientia, 161 uestes, 167. Silentium, 965 seq. Eorum uaria officia, ibid. Tuba utebantur pro campana, II, 277.
    Talionis lex, uide Lex.
    Tentatio pro afflictione, I, 231. Humana que, 231, 579. Dei graue peccatum, 532. Quomodo tentationi resistendum, 1233. Eam sine auxilio Dei nemo superare potest, 897. Tentationes an appetende, 649. Manifestande, 537. Quatuor tentationum species, 363. Tentationes carnis graues experti etiam sancti, 690. Tentationes Christi et Adami, 616. Tentat Deus, homo, et diabolus diuersimode, 589  seqq., 618. Tentantur homines a Deo triplici ratione, 659. Tentari supra uires non permittit Deus, 937.
    Tepiditatis uitium, I, 597 seqq.
    Thebais, uel Thebaida, I, 843 seqq.
    Thecue, I, 643 seqq.
    Thennesus oppidum Aegypti, I, 848
    Theodorus abbas, I, 249, 646. Eius sententia de Scripturarum intelligentia acquirenda, I, 249.
    Theophilus Alexandrinus, eius epistole Paschales, 820. Ut se erga monachos Anthropomorphitas gesserit, ibid.
    Theonas abbas, I, 538, 968.
    Theoria, I, 492. uide Contemplatio. Theorica uita, I, 483.
    Theoretica scientia duplex, I, 961.
    Thmuis ciuitas, I, 957.
    Thome apostoli fides, II, 70.
    Thome Aquinatis taciturnitas, I, 560, 968.
    Throni, I, 748.
    Timor quadruplex, I, 855. Filialis et seruilis, 865. Domini initium sapientie, 198. Domini, donum Dei, 579. Timorem seruilem pellit caritas, 855.
    Tractatores, qui, I, 254.
    Tradere Satane, quid, I, 382, 708.
    Trapezite et eorum munus, I, 510, 536.
    Tricenarium, I, 531.
    Tristitia est uitium capitale, I, 351. Aliter eam Cassianus, aliter Gregorius accepit, 354. Edax cur dicatur, 352. Absorbet hominem, 357. Pessimum genus desperatio, ibid. Que secundum Deum, ibid. Duo eius genera, 360.
    Trogalia, I, 721.
    Turturis proprietates, I, 846.
    Typus, I, 77, 174
    Unum necessarium, I, 491.
    Utinam frigidus esses, etc., I, 598.
    Uua quid apud medicos, I, 246.
    Uxor Loth, I, 306.
    ualens imperator, eiusque persecutio in monachos, I, 519.
    ualetudo uocabulum anceps, I, 417.
    uana gloria, I, 418. uide Cenodoxia.
    uas suum possidere, quid, I, 286.
    uerbum duplex, I, 265.
    uesperarum institutio et ratio, I, 122. Earum officium, ibid.
    uestes Monachorum, uide Habitus. Linee, an lanee preferende, I, 163. Luxus uestium reprehenditur, 776. Mutatio uestium in professione, 158.
    uiaticum, quid, I, 298.
    uicissitudo utilis, I, 1311.
    uigilie monachorum, I, 134. Pro Nocturno officio, 139. Nocturne quadripartite, 142. uigilia Paschalis, 1199.
    uinum Monachorum, II, 282. uini temperantia commendatur, I, 247.
    uirgo uterque Ioannes et alii, I, 271. uirgines coniuges, 961.
    uirginitatis encomium, I, 1227.
    uirtus est principale bonum, I, 649. Definitur, 1186. In medio consistit, 540. Nemo ea male utitur, 1186. uirtutes angelice, 603. Inter se connexe, 226 seqq. Morales, 494. Gentilium, 903. uirtutum exempla non ab uno petenda, 206, 961. Semina an a natura nobis insint, 926 seq.
    uita duplex per Mariam et Martham designata, I, 491. Et per Liam et Rachelem, 955 seq. Actiua an impediat contemplatiuam, 1250. An maneat post hanc uitam, 493. uite actiue duo officia, 956. uita eterna, quomodo ex gratia et meritis, 450. uita contemplatiua melior quam actiua, 1250. uita solitaria perfectis congruit, 369, 1109, 1138. uita theorica, uel theoretica, 482.
    uitia sunt morbi anime, I, 1008. Principalia, siue capitalia, 204, 859. Septem, an octo dicenda, ibid. Carnis, 611. Non naturalia, 227, 295. Alia carnalia, alia spiritualia, 204, 613, 619. uitiorum capitalium diuisio triplex, 611. Eorum ordo et habitudo, 621. uitia plura quam uirtutes, 633. Capitalia octo Gentibus comparata, 639. uitium cuique proprium maxime impugnandum, 629.
    uocatio diuina triplex, I, 561.
    uoluntas. uide Mortificatio. uoluntas Dei duplex, I, 792, 909.
    uoluntarium quid, I, 116.
    uota tria in professione, I, 153. uotum paupertatis etiam apud ueteres monachos, 166. uoti et iuramenti obligatio quando cesset, 1083. uoti et professionis obligatio, 1085 Opus ex uoto factum melius quam sine uoto, 1178. uouent coniugati continentiam ex mutuo consensu, I, 961. Eius rei exempla proferuntur, ibid.
    Xenodochium, eiusque antiqua institutio, I, 958.
    Xerophagia, id est, siccorum esus, I, 181, 182, 211. Hereticorum reprobantur, 181.
     Zabulus, I, 499, 517.
    Zelus bonus, et malus, I, 753.
     Zona monachorum. uide Cingulum.
    Zoroastes plures, I, 758.







ORDO RERUM QUAE IN HOC TOMO CONTINENTUR.



 CASSIANUS .
    Prefatio ad Leonem Romane urbis episcopum, in libros de Incarnatione. 9
    DE INCARNATIONE.---LIBER PRIMUS. 11
    CAPUT PRIMUM.---Heresis Hydre petice comparatur. Ibid.
    CAP. II.---uaria hereseon monstra ex sese inuicem pullulantia describit. 14
    CAP. III.---Pelagianorum pestilentem errorem notat. 20
    CAP. Iu.---Leporius una cum aliis nonnullis Pelagianismum recantat. 23
    CAP. u.---Publicum peccatum publica confessione diluendum esse Leporii exemplo confirmat. 24
    CAP. uI.---Concors catholicorum doctrina uti orthodoxa fides amplectenda est. 29
    LIBER SECUNDUS. Ibid.
    CAPUT PRIMUM.---Posteriorum hereticorum errores in auctoribus suis damnatos et confutatos esse. Ibid.
    CAP. II.---uirginem Deiparam non tantum , sed etiam , et Christum uerum esse Deum demonstrat. 31
    CAP. III.---Prosequitur idem argumentum ueteris Scripture testimoniis. 37
    CAP. Iu.---Ex Apostolo eiusdem doctrine testimonia profert. 40
    CAP. u.---Ex gratie diuine muneribus que per Christum accipimus, colligit ipsum uerum Deum esse. 42
    CAP. uI.---Diuine gratie conferende facultatem non accessisse in Christo temporis progressu, sed ab ipso ortu illi congenitam fuisse. 44
    CAP. uII.---Perfectam ab eterno fuisse, esse et fore in Christo diuinitatem, maiestatem, potentiam, uirtutem, etc. 48
    LIBER TERTIUS. 49
    CAPUT PRIMUM.---Christum eumdem hominem ac Deum secundum carnem ex Isrel et uirgine Maria editum esse. Ibid.
    CAP. II.---Dei appellatio aliter Christo, aliter hominibus tributa est. 50
    CAP. III.---Explicat illud Apostoli: Nos ex hoc neminem nouimus secundum carnem. 52
    CAP. Iu.---Ex Epistola ad Galatas profert testimonium quo probat infirmitatem carnis in Christo per diuinitatem absorptam esse. 54
    CAP. u.---Sicut blasphemia est Christo adimere diuinitatem, ita quoque uerum hominem illum esse negare blasphemum. 55
    CAP. uI.---Ex apparitione Christi que Apostolo Ecclesiam persequenti facta est, utramque naturam in eo fuisse demonstrat. 56
    CAP. uII.---Aliis rursum Apostoli testimoniis Christum Deum esse pronuntiat. 58
    CAP. uIII.---In confessione diuinitatis Christi, crucis confessionem non esse silentio premendam. 60
    CAP. IX.---Apostolicam predicationem a Iudeis et gentibus repudiatam esse eo quod Christum crucifixum Deum esse confiteretur. 62
    CAP. X.---Quomodo Christum Dei uirtutem et Dei sapientiam asserat Apostolus. 63
    CAP. XI.---Euangelicis testimoniis eamdem doctrinam corroborat. 66
    CAP. XII.---Ex B. Petri laudatissima confessione Christum Deum esse conuincit. Ibid.
    CAP. XIII.---B. Petri confessio a Christo ipso ueritatis testimonium accepit. 69
    CAP. XIu.---B. Petri confessionem totius Ecclesie fidem esse. Ibid.
    CAP. Xu.---Eamdem Petri fidem D. Thomas quoque post resurrectionem Domini professus est. 70
    CAP. XuI.---Dei Patris de Filii diuinitate profert testimonium. 73
    LIBER QUARTUS. 75
    CAPUT PRIMUM.---Christum ante carnis susceptionem Deum ab eterno fuisse. Ibid.
    CAP. II.---Colligit ex his que dixit, uirginem Mariam antiquiorem et maiorem se filium peperisse. 77
    CAP. III.---Ex epist. ad Rom. probat Christi ab eterno diuinitatem. 78
     CAP. Iu.---Aliunde profert eiusdem sententie testimonia. 79
    CAP. u.---Propter hypostaticam utriusque in Christo nature coniunctionem, et uerbum saluatorem, siue hominem incarnatum, et Dei Filium recte appellari. 80
    CAP. uI.---Unam esse in Christo hypostasim. 81
    CAP. uII.---Reuertitur ad priorem considerationem, ut ostendat aduersus Nestorianos de homine dici que sunt diuine nature tamquam de hypostasi diuine nature. 84
    CAP. uIII.---Hanc appellationum uarietatem nichil preiudicare diuine potestati. Ibid.
    CAP. IX.---ueterum prophetarum auctoritate sententiam hanc corroborat. 85
    CAP. X.---Probat Christi diuinitatem tum ex Iudaizantium Iudeorum perfidia, tum ex confessione illorum qui ad Christi fidem conuertuntur. 89
    CAP. XI.---Redit ad uaticinium Isaie 90
    CAP. XII.---Saluatoris appellationem aliter Christo et aliter hominibus tributam esse. 91
    CAP. XIII.---Exponit quorumnam in illis uerbis, Tu es Deus noster et nesciebamus, personam sustinuerit Isaias. 94
    LIBER QUINTUS. 95
    CAPUT PRIMUM.---Acerrime inuehitur in errorem Pelagianistarum, qui Christum solitarium hominem affirmauere. Ibid.
    CAP. II.---Pelagiano errori coniunctum et uicinum est Nestorii dogma. 98
    CAP. III.---Hanc diuinitatis participationem quam Pelagiani et Nestoriani Christo tribuunt omnibus uiris sanctis communem esse. 101
    CAP. Iu.---Inter Christum et sanctos quid intersit. 103
    CAP. u.---Christum, ante ortum temporalem, Deum semper a prophetis appellatum fuisse. 106
    CAP. uI.---Eamdem doctrinam noui Instrumenti testimoniis illustrat. 109
    CAP. uII.---Rursum ostendit ex coniunctione duarum in Christo naturarum in unam personam, ea que diuine nature competunt, homini; et que humane, Deo recte accommodari. 111
    CAP. uIII.---Apostolicam sententiam Domini auctoritate corroborat. 113
    CAP. IX.---Cum Christo tribuantur prodigiosa illa opera que circa filios Isrel iam inde a temporibus Moysis designata sunt, coniicitur quoque illum iam olim ante ortum suum temporalem exstitisse. 120
    CAP. X.---Explicat quid sit confiteri, et quid soluere Iesum. 124
    CAP. XI.---Dominice incarnationis sacramentum Christi diuinitatem manifeste coarguit. 126
    CAP. XII.---Latius exponit quodnam illud sacramentum sit quod sub uiri et uxoris nominibus designatur. 130
    CAP. XIII.---Quanto desiderio ueteres patriarche sacramenti istius reuelationem uidere exoptarunt. 132
    CAP. XIu.---Impiam et blasphemam hereticorum sententiam redarguit, qui Deum in Christo uelut in organo siue statua habitasse et locutum esse dixerunt. 133
    CAP. Xu.---Sanctorum de Messie aduentu uota quid continebant, aut quale illud fuerit desiderium. 134
    LIBER SEXTUS. 135
    CAPUT PRIMUM.---Ex miraculo saturate multitudinis e quinque panibus hordeaceis et duobus piscibus, diuine uirtutis immensitatem ostendit. Ibid.
    CAP. II.---Mysterium huius septenarii numeri quinque panum et duorum piscium auctor suo operi accommodat. 137
    CAP. III.---Testimonio Antiochene synodi aduersarium conuincit. 149
    CAP. Iu.---Symbolum fidei diuinam et humanam habere auctoritatem. 149
    CAP. u.---Lectissimis argumentis agit contra aduersarium, et a maioribus acceptam religionem mordicus tenendam esse ostendit. 150
    CAP. uI.---Rursus ad Antiocheni symboli professionem illum prouocat. 152
    CAP. uII.---Persistit in eodem argumento ex Antiocheno symbolo desumpto. 157
    CAP. uIII.---Quomodo Christus dicatur uenisse, et natus ex uirgine. 158
    CAP. IX.---Rursus aduersarium ex sua ipsius confessione pestiferi erroris redarguit. 160
     CAP. X.---Inuehitur in illum quod, desertor catholice religionis, nichilominus in Ecclesia docere, sacrificare, et ius dicere ausus esset. 163
    CAP. XI.---Diluit obiectionem hereticorum qui fidei sue professionem in puerili etate factam recantare uolunt. 168
    CAP. XII.---Christus crucifixus scandalum et stultitia est iis qui illum solitarium hominem fuisse affirmant. 169
    CAP. XIII.---Respondet obiectioni illi qua dicebant homoousion parienti esse debere natiuitatem. 170
    CAP. XIu.---Comparat hunc errorem cum Pelagianorum doctrina. 171
    CAP. Xu.---Eos qui huic errori patrocinantur duos Christos agnoscere ostendit. 172
    CAP. XuI.---Ostendit insuper doctrinam hanc trinitatis confessionem euertere. 173
    CAP. XuII.---Qui in uno Catholice religionis articulo allucinatur, uniuersam fidem fideique meritum euacuat. 176
    CAP. XuIII.---Conuertit sermonem ad ipsum aduersarium contra quem disputat, et illum ad resipiscendum inuitat. Reconciliationis sacramentum lapsis ad salutem necessarium. 178
    CAP. XIX.---Temporalem Christi ortum nichil honoris aut uirtutis detraxisse diuinitati. 181
    CAP. XX.---Docet ex dictis non effici ut Deus mortalis uel carneus ante secula fuisse dicatur, etsi idem sit Christus qui ab eterno Deus et in tempore homo factus est. 183
    CAP. XXI.---Christum ab eterno fuisse, diuinarum Scripturarum tradit auctoritas. 184
    CAP. XXII.---Coniunctio hypostatica facit ut ea que carnis sunt in Christo. Deo tribuantur. Ibid.
    CAP. XXIII.---Synecdochicam hanc locutionem, qua a parte totum intelligitur, diuinis litteris esse perquam familiarem. 188
    LIBER SEPTIMUS. 195
    CAPUT PRIMUM.---Aduersariorum calumniis responsurus, diuini numinis opem implorat, ut doceat orationem premittendam esse ab his qui ad disputandum cum hereticis accedunt. Ibid.
    CAP. II.---Dissoluit obiectionem sumptam ex illis uerbis: Nemo anteriorem se parit. 199
    CAP. III.---Respondet ad illa uerba: Homoousios parienti debet esse natiuitas. 201
    CAP. Iu.---Deum sicut in rebus ceteris, ita in temporali ortu suo omnipotentiam suam declarauisse. 203
    CAP. u.---Argumentis ex ipsa natura depromptis docet regulam illam aduersariorum qua statuunt homoousion parienti esse debere natiuitatem, in multis fallere. 205
    CAP. uI.---Aliud Nestorii argumentum, quo Christum Adamo per omnia parem efficere contendebat, refellit. 212
    CAP. uII.---Heretici dogmata sua diuine Scripture pallio legere consueuerunt. 214
    CAP. uIII.---Solam imaginem deitatis Christo tribuunt heretici, ideoque cum Deo, non uti Deum honorandum asserunt. 215
    CAP. IX.---Errare illos qui Christi ortum occultum fuisse dixerunt, cum etiam Patriarche Iacob manifeste demonstratus fuerit. 216
    CAP. X.---Congerit plura eiusdem rei testimonia. 223
    CAP. XI.---Demonem multis rationibus impulsum fuisse ut Christum Deum esse opinaretur. 224
    CAP. XII.---Hanc demonis opinationem et uerisimilem suspicionem comparat cum pertinaci et prefracta aduersariorum sententia. 229
    CAP. XIII.---Demonem hanc diuinitat is in Christo opinationem, propter occultam eius quam sensit operationem, usque ad ipsam crucem et mortem eius semper habuisse. 230
    CAP. XIu.---Scripturam sacram hereticos peruertere ostendit, respondens ad eam rationem petitam ex Apostoli uerbis: Sine patre, sine matre, etc. 232
    CAP. Xu.---Quomodo Christus sine genealogia ab Apostolo fuisse dicatur. 234
    CAP. XuI.---Ad instar demonis Christum tentantis ostendit hereticos Scripturam sacram truncare et peruertere. Ibid.
    CAP. XuII.---Christi gloriam et dignitatem non ita Spiritui sancto ascribendam esse, ut ab ipso Christo negetur profecta, quasi omnis que in eo fuit excellentia aliunde profecta fuerit. 235
    CAP. XuIII.---Illud Apostoli quomodo intelligendum sit: Apparuit in carne, iustificatus est in Spiritu. 238
    CAP. XIX.---Quod Christum non Spiritus solum, sed ipse seipsum quoque metuendum fecerit. 239
    CAP. XX.---Grauioribus urgentioribusque argumentis sententiam illam inualidare conatur. 241
     CAP. XXI.---Christo perinde atque Spiritui sancto ascribendum esse, quod caro et humanitas eius templum Dei facta sit. 242
    CAP. XXII.---Eleuationem Christi in celum non soli Spiritui ascribendam esse. 244
    CAP. XXIII.---Persistit in eodem argumento, ut ostendat, Christum non indiguisse aliena gloria, sed habuisse propriam. 247
    CAP. XXIu.---B. Hilarii auctoritate doctrinam hanc corroborat. 250
    CAP. XXu.---B. Hilario Ambrosium astipulari ostendit. 252
    CAP. XXuI.---Accedit ad predicta B. Hieronymi testimonium. 256
    CAP. XXuII.---Superioribus adiungit Rufinum et beatum Augustinum. 258
    CAP. XXuIII.---Grecorum siue Orientalium episcoporum testimonia producturus, primo loco B. Gregorium Nazianzenum affert in medium. 263
    CAP. XXIX.---Proximo loco ponit B. Athanasii auctoritatem. 265
    CAP. XXX.---Addit etiam B. Ioannem Chrysostomum. 266
    CAP. XXXI.---Deplorat Constantinopolitane urbis casum infelicem propter acceptam ab isto heretico cladem, simulque hortatur ciues ut in antiqua catholica et auita religione perseuerent. 269
    APPENDIX PRIMA.---Regula S Pachomii a S. Hieronymo in Latinum sermonem conuersa. 271
    APPENDIX SECUNDA.---Flores Ioannis Cassiani. 303
    APPENDIX TERTIA---Henrici Cuychii Annotationes, 311.---P. Ciaconii Obseruationes, 349.---Pauce quedam Cassiani sententie piam interpretationem desiderantes, 361.---De Cassiani doctrina Annotamentum Didaci Al arez. 367

uIGILIUS DIACONUS.
    Prolegomena. 373
    REGULA MONACHORUM. Ibid.

FASTIDIUS.
    Prolegomena. 379
    LIBER DE uITA CHRISTIANA. 383

POSSIDIUS.
    Prolegomena 401
    uITA NECNON INDICULUS OPERUM S. AUGUSTINI. 407

CeLESTINUS I PAPA.
    Prolegomena. Ibid.
    EPISTOLAE ET DECRETA. 417
    EPISTOLA PRIMA.---S. Augustini ad Celestinum papam. Ibid.
    EPIST. II.---Concilii Africani ad Celestinum. 422
    EPIST. III.---Celestini pape ad episcopos Illyrici. 427
    EPIST. Iu.---Celestini pape ad episcopos prouincie uiennensis et Narbonensis. 429
    EPIST. u.---Celestini pape ad uniuersos episcopos per Apuliam et Calabriam constitutos. 436
    Monitum in duas epistolas sequentes. 437
    EPIST. uI.---Nestorii ad Celestinum papam. 438
    EPIST. uII.---Nestorii ad Celestinum papam Epist II. 442
    Monitum in epistolam sequentem. 444
    EPIST. uIII.---Cyrilli ad Celestinum papam. 447
    EPIST. IX.---Commonitorium sanctissimi episcopi Cyrilli, quod Posidonio dedit, cum eum Romam mitteret propter Nestorii negotium. 453
    EPIST. X.---Fragmentum sermonis quem Celestinus in Concilio Romano habuit aduersus heresim Nestorii. 457
    EPIST. XI.---Celestini pape ad Cyrillum Alexandrinum episcopum 459
    EPIST XII.---Celestini pape ad Ioannem, Iuuenalem, Rufum et Flauianum, episcopos per Orientem. 465
    EPIST. XIII.---Celestini pape ad Nestorium. 469
    EPIST XIu.---Celestini pape ad clerum et populum Constantinopolitanum. 485
    EPIST. Xu.---Nestorii ad Celestinum. 499
    EPIST. XuI.---Celestini ad Cyrillum, Alexandrinum episcopum. 501
    EPIST. XuII.---Commonitorium pape Celestini episcopis et presbyteris euntibus ad Orientem. 503
    Monitum in Epistolam sequentem. Ibid.
    EPIST. XuIII.---Celestini pape ad synodum Ephesinam. 505
    EPIST. XIX.---Celestini pape ad Theodosium imperatorem. 511
    EPIST. XX.---Relatio quam sancta synodus Ephesina ad Celestinum papam transmisit. 511
    Monitum in epistolam sequentem. 521
    EPIST. XXI.---Celestini pape ad episcopos Galliarum. 528
     EPIST. XXII.---Celestini pape, post damnationem Nestorii, ad sanctam Ephesinam synodum. 537
    EPIST. XXIII.---Celestini pape ad Theodosium iuniorem Augustum, post synodum. 544
    EPIST. XXIu.---Celestini pape ad Maximianum Constantinopolitanum episcopum, post synodum. 547
    EPIST. XXu.---Celestini pape ad clerum et plebem Constantinopoli constitutam, post synodum. 548
    APPENDIX.---Notitia reliquorum scriptorum que ad Celestinum papam attinent. 557

ANTONINUS HONORATUS.
    Prolegomena. 565
    EPISTOLA CONSOLATORIA AD ARCADIUM. 567

S. XYSTUS III PAPA.
    Prolegomena. Ibid.
    EPISTOLAE ET DECRETA. 581
    Monitum in duas epistolas sequentes. Ibid.
    EPISTOLA PRIMA.---Xysti III ad Cyrillum. 583
    EPIST. II.---Xysti III ad Cyrillum. 587
    Monitum in epistolam sequentem. 589
    EPIST. III.---Ioannis Antiocheni episcopi ceterorumque qui cum illo erant ad Xystum papam. 591
    EPIST. Iu.---Eutherii Tyanensis episcopi et Helladii Tarsensis ad Xystum papam. 593
    EPIST. u.---Xysti pape ad Cyrillum Alexandrinum, post pacem factam inter ipsum Cyrillum et Ioannem. 602
    EPIST. uI.---Xysti pape ad Ioannem Antiochenum. 607
    EPIST. uII.---Xysti pape ad Perigenem Corinthiorum episcopum. 610
    EPIST. uIII.---Xysti pape ad synodum Thessalonice congregatam. 612
    EPIST. IX.---Xysti pape ad Proclum Constantinopolitanum episcopum. 612
    Monitum in epistolam sequentem. 613
    EPIST. X.---Xysti pape ad totius Illyrici episcopos. 616
    APPENDIX.---Notitia reliquorum scriptorum que ad Xystum papam attinent. 617

uINCENTIUS LIRINENSIS.
    Prolegomena. 625
    COMMONITORIUM PRIMUM. 637
    COMMONITORIUM SECUNDUM. 677

S. EUCHERIUS.
    Prolegomena. 685
    LIBELLUS DE LAUDE EREMI, AD HILARIUM LIRINENSEM PRESBYTERUM. 701
    EPISTOLA PARAENETICA, AD uALERIANUM COGNATUM, DE CONTEMPTU MUNDI ET SAECULARIS PHILOSOPHIAE. 711
    LIBER FORMULARUM SPIRITALIS INTELLIGENTIAE. 727
    Prefatio. Ibid.
    CAPUT PRIMUM.---De diuinis nominibus. 729
    CAP. II.---De his que appellantur membra Domini. 737
    CAP. III.---De supernis creaturis. 738
    CAP. Iu.---De terrenis. 742
    CAP. u.---De animantibus. 748
    CAP. uI.---De uariis nominum appellationibus. 754
    CAP. uII.---De interiori homine. 757
    CAP. uIII.---De his que in usu atque in medio habentur. 759
    CAP. IX.---De uariis uerborum significationibus, que per infinitiuum dicuntur. 764
    CAP. X.---De Hierusalem uel aduersis eius. 766
    CAP. XI.---De numeris. 769
    INSTRUCTIONES AD SALONIUM.---LIBER PRIMUS. 773
    Prefatio ad Salonium. Ibid.
    CAPUT PRIMUM.---De questionibus difficilioribus ueteris Testamenti. Ibid.
    CAP. II.---De questionibus difficilioribus noui Testamenti. 796
    LIBER II. 811
    Prefatio ad Salonium. Ibid.
    CAPUT PRIMUM.---Hebreorum nominum interpretatio. Ibid.
    CAP. II.---De uariis uocabulis. 814
    CAP. III.---De expositione diuersarum rerum. 815
    CAP. Iu.---De gentibus. 816
     CAP. u.---De locis. 817
    CAP. uI.---De fluminibus uel aquis. 818
    CAP. uII.---De mensibus. Ibid.
    CAP. uIII.---De solemnitatibus. Ibid.
    CAP. IX.---De idolis. 819
    CAP. X.---De uestibus. Ibid.
    CAP. XI.---De auibus uel uolatilibus. 820
    CAP. XII.---De bestiis uel reptilibus. Ibid.
    CAP. XIII.---De ponderibus. 821
    CAP. XIu.---De mensuris. Ibid.
    CAP. Xu.---De Grecis nominibus. Ibid.
    Ruinartii admonitio in Passionem SS. Mauricii et sociorum eius, martyrum. Ibid.
    PASSIO S. MAURICII ET SOCIORUM EIUS. 827
    HOMILIAE QUAEDAM. 833
    Homilia prima ad monachos. Ibid.
    Homilia II ad monachos. 835
    Homilia III ad monachos. 836
    Homilia Iu ad monachos. 841
    Homilia u ad monachos. 844
    Homilia uI ad monachos. 848
    Homilia uII ad monachos. 849
    Homilia uIII ad monachos. 850
    Homilia IX ad monachos. 855
    Homilia X ad monachos. 857
    Homilia de sancta Blandina Lugdunensi. 859
    Homilia de SS. mart., Epiphodio et Alexandro. 861
    Fragmentum homilie a Mamerto Claudiano allate. 866
    EXHORTATIO AD MONACHOS. 865
    EPITOMES OPERUM CASSIANI LIBRI DUO. 867
    LIBER PRIMUS.---De octo malitie cogitationibus. Ibid.
    LIBER SECUNDUS.---De octo malitie cogitationibus. 877
    APPENDIX AD OPERA S. EUCHERII. 893
    Commentarii in Genesim in tres libros distributi. 893-1047
    Commentarii in libros Regum. 1047-1207
    Sententia ad monachos. 1207
    Admonitio ad uirgines. 1209
    Epistola S. Eucherii ad Philonem presbyterum. 1213

S. HILARIUS ARELATENSIS.
    Notitia historico-litteraria in S. Hilarium. Ibid.
    uita S. Hilarii ab eiusdem discipulo scripta. 1219
    Epitaphium S. Hilarii. 1245
    Admonitio in S. Hilarii opuscula. Ibid.
    S. HILARII SERMO DE uITA S. HONORATI. 1249
    CAPUT PRIMUM.---Consularis Honorati nobilitas. Baptizatur adolescens. 1251
    CAP. II.---Cum uenantio fratre peregrinatur. Huius obitus. Honoratus et uenantius patria abscedunt. Peregrinationes ad loca sacra. 1253
    CAP. III.---Honoratus, fratre mortuo, uenitum Italiam, et apud episcopos hospitatur. Leontius episcopus Foroiuliensis. Lirinam insulam ingreditur. 1256
    CAP. Iu.---Preclara Lirinensium institutio. Honorati uirtutes. Honoratus benignus et liberalis in hospites. Honorato scripsit Eucherius. 1259
    CAP. u.---S. Hilarius Honorati adhortationibus conuertitur. Gratie Christi efficacia in Hilario. 1262
    CAP. uI.---Honoratus fit episcopus et episcopaliter uiuit. Eleemosyne mortuorum refrigeria. 1263
    CAP. uII.---Honorati morbus, obitus, sepultura. Sancti in celo pro mortalibus orant. 1265
    CAP. uIII.---Hilarius successor Honorati, eius consanguinens. Inuocatur Honoratus uti patronus. 1269
    EPISTOLA S HILARII ad S. Eucherium episcopum Lugdunensem. 1271
    SERMO de miraculo S. Genesii. 1273
    uERSUS in natali Machabeorum martyrum. 1275
    METRUM in Genesim. 1287

PASCHASINUS LILYBAETANUS.
    Paschasini epistola. 1293

ANNAEUS SYLuIUS
    Syluii Kalendarium. Ibid.

TURRIBIUS.
    Turribii epistola. 1295




FINIS TOMI QUINQUAGESIMI.