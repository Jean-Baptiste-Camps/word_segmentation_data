
PATROLOGIAE TOMUS CLuI.

uEN GUIBERTUS ABBAS S. MARIAE DE NOuIGENTO.

TOMUS UNICUS.


EXCUBEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA. uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLuI.


uEN GUIBERTUS ABBAS S. MARIAE DE NOuIGENTO.



TOMUS UNICUS.


EXCUBEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D ENFER NOMINATAM, SEU PETIT-MONTROUGE. 1853


uolume title page
SAECULUM XII uENERABILIS

GUIBERTI

ABBATIS S. MARIAE DE NOuIGENTO

OPERA OMNIA

IUXTA EDITIONEM DOMNI LUCAE D'ACHERY AD PRELUM REuOCATA ET CURA QUA PAR ERAT EMENDATA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CLuI CONTINENTUR


uEN. GUIBERTUS ABBAS S. MARIAE DE NOuIGENTO.
Liber quo ordine sermo fieri debeat 	Col. 21
Moralia in Genesin. 	31
Tropologie in Osee, Amos et Ieremiam. 	337
De Incarnatione. 	489
De buccella Iude data et de ueritate Dominici corporis. 	527
De laude sancte Marie. 	537
De uirginitate. 	579
De pignoribus sanctorum. 	607
Gesta Dei per Francos 	675
De uita sua. 	837
Domni Luce d'Achery note. 	1017





Main uolume text





ANNO DOMINI MCIu
uEN. GUIBERTUS ABBAS SANCTAE MARIAE DE NOuIGENTO.





GUIBERTI OPERA

Prodeunt nunc primum in lucem una cum appendice ad librum tertium De uita ipsius, nimirum Hermanni monachi libri tres, De miraculis S. Marie, siue De reparatione Laudunensis ecclesie; De Gestis Bartholomei episcopi; ac De origine et incremento Premonstratensis ordinis. Item Note et obseruationes uetustis monumentis referte ad quosdam u. Guiberti libros.---His accedunt additamenta in quibus uite S. Geremari, B. Simonis comitis Crespeiensis, et S. Salaberge abbatisse; nec non Hugonis Rothomagensis archiepiscopi libri tres Dogmatum Christiane fidei contra hereticos sui temporis; et Roberti de Monte Accessiones atque Appendix germana ad Sigibertum.


Omnia studio et opera domni Luce d'Achery, monachi Benedictini congregationis S. Mauri. 





PROLEGOMENA. AMPLISSIMO DD. MATTHAEO MOLÃ‰ SENATUS PARISIENSIS PRINCIPI.

Quo tandem animo, protopreses amplissime, Guibertus hic noster orbem denuo lustrare gestiat, non satis mihi compertum minime diffitebor. Iam per multa temporum curricula in bibliothece tranquilla statione positus dormierat inter mortuos liber Guibertus; quis suscitauit eum? Certe quidem non odit lucem qui summo labore et cura permaxima tot pestiferas eui sui errorum hereseonque tenebras e mentibus hominum et coram et scriptis propulsare, atque diuini uerbi ac theologice ueritatis preconibus facem preterre non destitit: ut ceuis uerbo, sic et posteris nunc scripto, nouo quasi exortu affulgeat sapientissimus abbas; memor sapientissimi regis effati, imo Sapientie increate: Sapientia abscondita, et thesaurus inuisus, que utilitas in utrisque  ? Attamen meminit doctus iste Scriba, qui profert de thesauro suo noua et uetera  , quod ueritas odium pariat, quod et omni seculo non desint qui maledicunt diei  , quique fugientes lucem, priuata ne arguantur opera, aliorum insultant operibus. Quo pacto itaque tam diuturne quieti ualedicere non timet? Quare nedum lucentem, sed arguentem audet hisce temporibus aperire ueritatem? Quantum capio, protopreses illustrissime, idem quo usus est dum in uiuis ageret, nunc etiam adhibere consilium ducit opportunum. Dum etenim operi cuipiam extremam manum imposuisset, uelletque uris facere publici, nichil habuit antiquius quam ut procerum animos sibi deuinciret, patronosque omni fide maiores sue compararet doctrine, que  passa esset periculum, ni prodeuntem sublimior tutata fuisset auctoritas. Quid ergo mirum si nostra hac ipsa tempestate nonnisi cuiusdam uindicis acerrimi sapientissimique fretus auspiciis in publicum prodire detrectat? uerum enimuero quem  amabo strenuiorem te sapientioremque desideret solertissimus abbas? Neque porro in hac grauissimorum temporum procella, ubi anxiferas Amplitudinis Tue curas aduertit, quibus non modo reciprocati iuris controuersias clientumque res geris, sed uniuersi quoque regni prospicis saluti, suspensus heret tuis sistere se liminibus; neque lasso negotium facessere ueretur; si quidem quo pollet ingenii lumine te nouit omni et animi et uirium contentione superiorem euasisse: sciuit tantorum negotiorum mole recreari, nunquam uero deprimi inuictissimum MOLE.

Nactus igitur herem clarissimum, uirum Themidis in throno residentem, atque adeo presidentem; cum ingenii sui fetu multiplici liberius redit ad uitam tua tutela sibi superstes Guibertus; et sibi suisque operibus, te supremo Iudice lucem reddita magnopere gratulatur. Qua in re profecto baud est Guibertus uulgari prudentia preditus, qui sub huius equissimi presidis infulis solummodo se tutum existimat, in cuius patrocinio, si uiueret, uersaretur; imo singulari sapientia illustratus, qui ob quorumdam liuorem de causa (nam

stant belli cause [
nonnichil deprecaturus apud Moleum causam collocat ne cadat. Quis enim iudici supremo, eidemque iustissimo audeat refragari? Si Guibertum nullius reum arbitreris, insons erit; si tue acceptus fuerit equitati, emula uirtutis inuidia uel proderit uel nocebit nichil, quippe id ratum suisque absolutum numeris facile cuique uidebitur, ubi acerrimi preses iudicii suo dignum assensu et nomine comprobarit. Felix utique quod talem patronum compererit, qui totus regiis publicisque rebus addictus maximam autumat felicitatem, si totum se in tuendis eruditis uiris, et maxime arctiorem uitam profitentibus, libentissime offerat, impendat. Sic mortuum laudibus effero antistitem, qui se suaque auet offerre bene beateque uiuenti, omniumque iura uidenti, legum antistiti.

uides igitur, princeps senatus oculatissime, cur in tuum, quin et iustitie sinum, se recipiat abbas Nouigentinus. uides cur se tibi unice sistat, cur in purpura tua decus ambiat, cur auctoritatem in tua sapientia querat, cur tuum nomen in operum suorum fronte deposcat. Rursus cum suo cultu orbi uniuerso reuiuiscere conatur, et rescindere sepulturam suam, tenebras  . Quidni se ad solem orbis Gallici illico conuertat? Solem dixero, qui tot auguste senatorum corone sidera oculat  ; quem tot etiam purpurati Patres demirantur:

Solemque suum, sua sidera norunt  ;
sicque te iudicante, te iubente, oritur ut Lucifer nunquam passurus eclipsim, nedum occasum.

Sin uero  sciolorum censuram pertimescat, in quibus plurimum malitie, sapientie parum  ; ecquid mirum si te appellet scientiarum omnium officinam, intellectus humani finem, perfectionem et terminum  , et quod res postulat, iudicem reos seuerissime punientem?

Hec ad uotiuum munus Guiberto plus satis esse uidebantur, protopreses amplissime, licet illum cause permulte mouerint eque graues. Mouit imprimis tua in Deum religio singularis, mira iustitia, celestis temperantia. Religio, qua Deo obstrictus, religatus, ipsum intima mente ueneraris, sequeris; et qua, utpote primus supreme curie preses, ipsi cultum tanquam primo rerum omnium principio, excelso animo haudquaquam desinis exhibere. Iustitia, qua summum ius in teipsum exercens, summo Iudici te tuaque omnia refers. Temperantia, qua summo rerum Domino, dominium, quo sub rege polles, demittis, parum est, submittis.

Quamobrem non mihi, non Guiberto, sed uirtutibus tuis debes quod abbas se tibi deuoueat, qui te Deo totum deuouisti; debes quod supplex Nongentinus ad iustitie tue oracula recurrat, qui iusti Iudicis auctoritati omnia debere, uicesque gerere profiteris; debes quod mortuus iterum per te reuiuiscat; qui animum tuum uite et necis auctori Deo iampridem consecrasti.

Mouit tua in regem et patriam pietas eximia, quam religionem secunde maiestatis appellauit Tertullianus  : ut uerum sit quod nichil hacce tua pietate precellentius dici aut excogitari queat; ipsa est enim qua rerum labantem statum inter tot necis discrimina erexisti, succolasti, roborasti; ipsa est qua inflexibili humero tantam rerum sustinens molem, immotum Gallie regnum reddidisti, utpote constantissime suffultum huius tue pietatis partu triplici, fide nimirum, constantia prudentiaque uelut solidissimis columnis. Inde fit ut non tuam duntaxat, sed immortalis memorie Ludouici Iusti prudentiam demiretur: hanc, te cum summum senatus principem elegerit; illam, cum cuncta solerter egeris. Te rex in dicundo  iure quantus es effecit; tu in regem natumque eius optimum Ludouicum feliciter regnantem, exsulato feroci discrimine, potestatem refudisti. Sicque per te qui nequaquam esse desierat, quodammodo tutius rex fuit, quando, metropoli Francie suo conciliata principi, a quo minime exciderat, throno melius asseri uisus est.

At aliunde si Guibertum foueas, si fulgeat in ortu suo, te iubente, quia noster est, non magis qua sis in abbatem istum beneuolentia, quam incredibilem erga me uniuersosque congregationis S. Mauri Benedictinos humanitatem declarabis. Et uero quam liquido iam dudum declaraueris, non est quem fugiat. Accepimus, preses humanissime, que fuerint familie nostre per Galliam initia, inspicimus que sint incrementa, suspicimus utrumque beneficium congregationi nostre ab Amplitudine Tua studiis assiduis impensum: utrumque ex tua benignitate uelut ex fonte uberrimo scaturire, perennare, nobis gratulantur beneuoli nec inuidi negant. Tu namque cum procuratoris regii munere fungereris, cura nascentem excepisti; inde ubi ad summum iustitie tribunal tua te uirtus extulit, ne tum quidem curatoris pro ea partes exuisti; ast maiori auctoritate suffulciens, adolescentem iuuisti presidio, obfirmasti opera, iure protexisti.

Insuper placere sibi mirifice uenerandam ueterum scriptorum doctrinam pro sua erga omnes urbanitate mihi significauit Amplitudo Tua; dum enim epistolam S. Barnabe a Menardo nostro elucidatam, tuo dicatam nomini, obtulissem, scrutandis bibliothecis, antiquioris eui doctoribus e puluere excitandis, ac suo restituendis nitori, tua preluxit, que mihi summa est, auctoritas. Proinde placebit et opella, quam in edendis obseruationibus quantulamcunque collocaui; non quod Guiberto lucem afferre queam, uerum quod nimium splendorem, qui debiles forsan oculos perstringeret, moderari utcunque nitor. Placebit, inquam utpote in tuo Benedictino congregationis S. Mauri solo sata nataque, ad te pleno ac solido iure refunditur; nimirum fundi dominum sequuntur fructus. Placebit tandem non quia edidi, sed quia iudicasti, imperasti. Tibi enim dedit Deus summum rerum iudicium, mihi obsequii gloria relicta est  . Relicta est et cunctis congregationis nostre alumnis, quod omnium uotis defert ac profitetur

Amplitudinis Tue deditissimus


F. LUCAS D'ACHERY.





LECTORI.

 Cum multa que hic prefari oporteret, in obseruationibus attexui, non est quod prolixo te proloquio, Lector erudite, distineam. Hec pauca te duntaxat premonebo. Sepe et multum apud me dubius et anceps fui, num studium et operam in edendis uenerabilis Guiberti de Nouigento Operibus collocarem, necne, erant enim et pre manibus uetustiora; adfuere interim uiri doctrina, sapientia et pietate clarissimi, quibuscum de antiquis auctoribus tenebris hactenus obuolutis confabulando, incidissem in prefatum abbatem, magni Anselmi discipulum; deque illius recondita litteratura, doctrina, uerborum uenustate et eloquentia, nec semel sermones ultro citroque habuissemus, me sepiuscule compellarunt et aliqui sunt obtestati, quatenus Benedictini Operum  prelo committendorum, prouinciam ego Benedictinus susciperem. Quorum suasionibus impulsus ad opus actutum me libenter accinxi, peruolui schedulas diligentissime, curiosos antiquitatum exploratores conueni, omnes bibliothecarum  forulos pluteosque partim ipse perlustraui, partim perlustrandos curaui; et quidquid menti, quod rem hanc illustrare posset, occurrit, conquisiui

Ac primo quidem libellum, Quomodo sermo fieri debeat:

 Commentarios, seu Moralium Geneseoslib. X, suppeditauit Bibliotheca Regia.

Tropologiarum in Osee, Amos et Lamentationes Ieremie, apographum perantiquum  a decennio germanus meus Eustachius d'Achery.

Tractatum de Incarnatione contra Iudeos;

Lib. de laude B. Marie;

Opusculum de uirginitate, e codice ms. collegii Parisiensis S. I. indicio R. P. Iacobi Sirmondi exprompsi.

Epistolam de buccella Iude data primum in bibliotheca u. C. Ioannis Bigot in Rothomag. uectigal. curia senatoris, exscribi curaui; deinde ad bina  mss., alterum Bibliothece Regie, collegii Parisiens. S. I. alterum, contuli.

De pignoribus sanctorum libros tres mutuauit Bibliotheca Regia.

Ceterum prefatos eiusdem bibliothece, uelut et collegii Parisiensis codices  iuris olim exstitisse Nouigentini cenobii, atque adeo Guiberti  initium cuiusque uoluminis premonstrat.

Historiam Ierosolymitanam, siue Gesta Dei per Francos, primus euulgauit Iacobus Bongarsius una  cum aliis eiusdem historie scriptoribus an. 1611, cui collectioni titulum fecit, ab Guiberto mutuatum, Gesta Dei per Francos. Nos uero in hac editione repetita libros in capita digessimus. Sancti Remigii Remens. codex, manu peroptima exaratus, suppetias eorum que in fine libri noni, alio ab auctore editi, desiderabantur, iuit. Usi quoque sumus altero Corbeie antique ms., quo plerisque in locis neuos qui librarii forsan uitio, siue typographorum oscitantia, irreptarant, abstersimus. uersus ordinatim petico more disposuimus; adornauimus oras diuersis passim adnotationibus.

Postremo abbatis nostri Librorum de uita sua apographum tantummodo inuenire fas fuit, graphice quidem ac recentiori manu scriptum, sed mendis  scatens quampluribus, inuersa uerba, sententie interdum aut mutate aut prorsus sublate, ut nonnulla penitius inspicienti mihi fuerint uix non diuinanda; cetera uero que me preteriere uerba, eorum loco puncta suppleui, seu margini ascripsi quedam alia. Audiueram sane et multoties repetitum agnoueram, autographum ad nostra tempora inter Ecclesie Laudunensis uetustos codices asseruatum, ac postmodum antique rei perito uiro D. Dey, Doctori Parisiensi , collatum; quas autem in manus posthac deuolutum fuerit, omnem moui lapidem quatenus comperire ualerem, sed frustra.

Et cum Guibertus tertio libro De uita sua potissimum referat qui ciues Laudunenses immanissimorum  grassatorum more bacchati fuerint, dum non sexui, non ordini, non etati ulli parcerent, cede ac sanguine complentes omnia; qui pastorem suum nece affecerint quam acerbissima; qui episcopale templum incenderint, et alia id genus crudelitatum patrauerint, Libros tres Hermanni monachi de miraculis S. Marie Laudunensis instar appendicis adiiciendos censui peropportunum; utpote qui prolixam non modo continent reparate et urbis et ecclesie Laudunensis historiam, uerum etiam cetaneum Guiberto scriptorem agnoscunt.

Preter superius enumeratos Guiberti fetus, edidisse et Capitularem libellum de diuersis euangeliorum et propheticorum uoluminum sententiis, notat ipsemet lib. I De uita sua, cap. 16. Ast alicubi haud  dubie in puluere et situ latere nunc usque dierum; uel potius dixerim ab ipso parente suppressum, quod minime perpolitum, his ex uerbis indidem subodorari libet: Cui  huc usque finem dare differo, quia his explicitis que in presentiarum teneo, in similibus exerceri aliquoties, Deo suggerente, delibero. Etenim ubicunque libellum delitescere suspicabar, nisu inutili perquisiui.

Obseruationibus et notis quedam auctoris opuscula, non tam mea sponte, quam nutu eorum et auctoritate, quibus uotiua obedientia obstrictus non obtemperare mihi religio est, illustraui. In iis porro quid prestiterim, paucis id absoluam.

 Pre manibus esse ubi aduertissem plurima antiquitatis monumenta, medie et auctoris nostri etatis maxime , mentem induxi data occasione identidem ea internectere, ea de re nimirum, ut eiuscemodi mercium appetentibus, aliquousque, dum maiora parant nostri, facerem satis. In iis animo proposui nichil non discussum, nichil non fidei optime euentilare. Scio nichilosecius ego, et probe teneo, neminem esse tam felicem, qui non subiectus sit errori, et hoc non dementis esse proprium, sed hominis. Itaque, Lector beneuole, equanimitatis tue erit si que errata, leniter et amice castiges; si que chartarum, diplomatum, aliorumue similium displiceant, queso illa ne facessant negotium: ecquis  enim hominum uotis omnium respondere quibit?

Quoniam haud ad solitam magnitudinem uolumen excrescere animaduerteram, quedam ad illustrandos Guiberti libros De uita sua obseruationibus additamenta subiunxi; nempe, uitam S. Geremari abbatis, ex monasterio Conchensi; uitam B. Simonis comitis Crespeiensis, que ex codice ms. Cenobii Ursicampi ad me transmissa est: uitam S. Salaberge S. Ioannis Laudunensis proto-antistite, cuius quidem era texemplar, sed adeo mendosum, uti spem eius euulgande prorsus abiecissem, ni presto adfuisset noster D. Placidus Bertheau, eamque ipsam ope codicis ms. Ursicampensis mendis prope innumeris  uelut in marginibus cernere est, correxisset, emendasset. Quod meum fuerit consilium illas publicam in lucem uitas emittendi, habes paginis 596, 602, 652  .

Deinde, insigne Hugonis Rothomagensis opusculum, tribus libellis distinctum, contra hereticos sui temporis. Istud cum blatis ac tineis rixans huc usque, e codice ms. S. Martini Parisiensis exscripsimus, ac publici facimus iuris. Hugonis elogia et epistolas uidebis pag. 687 et seq.

Preterea, Roberti de Torinneio , uulgo de Monte abbatis,  uocitati, Accessiones, et Appendix Germana ad Sigebertum, nec non Tractatus de immutationibus monachorum, de abbatibus  et abbatiis Northmannorum, et edificatoribus earum. Appendicis duplici ditatus sum exemplari, primigenio altero S. Michelis de Monte , altero Gemeticensis asceterii: nonnulla ex parte posterius priori contractius, que uero in Montensi non exstabant charactere Italico, atque asterisco, notatiunculaque margini adiecta demonstratur. uerum pretium opere est, Lector, animaduertas, puta initio codicis ms. nec non in prologi, atque in ipsius Appendicis, qua de agitur, titulo prenotatum, quod ad annum 1184 Appendicem Robertus protraxerit; qui tamen ad an. 1182 duntaxat illo Appendicis prologo concinnasse profitetur:  unde subdubitari datur uel Robertum posteaquam prologum confecisset, fuisse ultra progressum; siue alium quempiam duorum annorum seriem una et continuationem texuisse.

Quid me tandem cause mouerit ad isthec euulganda queris? nosces anteloquio inibi prefixo, pag. 715.

Ceterum qui mihi fuerunt auxilio, eorum nomina, preter laudatos in hocce proloquio, suis locis non omisi; tum ut fidem liberarem, tum maxime uti alienos labores, beneficia, grato animo commemorarem. At sunt haudquaquam pretereundi, imprimis uu. CC. Puteani fratres, multiplici eruditione celebres; quotquot opus fuere codices et Regie et  sue Bibliothece ipsi solita comitate, proque innato non uulgari erga litteratos affectu, commodarunt. Franciscus Duchesne, rei historice non ignarus, inter alia Historiam canonici Laudunensis, propria parentis Andree Duchesne manu exaratam, ultro concessit. Et noster Philippus de Romagny, serio et sine ambitione doctus, qui multum opere ac laboris insumpsit, qua describendis diuersis in hoc uolumine contentis operibus, qua denique locis diuine Scripture adnotandis.

Atque hec de auctoris Operibus et Additamentis. Tu, Lector, uale, et iuuantem, aut certe uolentem, ama.





uENERABILIS GUIBERTI ABBATIS uITAE SYNOPSIS. 

 Guibertus, ex oppido Beluacensi oriundus, splendore natalium posthabito, monachale collobium in Flauiacensi, siue S. Geremari cenobio, diecesis itidem Beluacensis, induit; ubi apprime cum pietate, tum litteris est excultus; sed et se potissimum a S. Anselmo Cantuariensi, tunc Beccensis asceterii priore  instructum qua ratione intelligende aperiendeque forent diuine pagine, gloriatur lib. I De uita sua.

Guiberti religionis, prudentie, doctrine fama longe lateque peruulgata, tandem a monachis B. MARIAE de Nouigento, in territorio Laudunensi sito,  prope Couciacum, anno Dominice Incarnationis 1104 eligitur in abbatem: quo in munere per annos uiginti, tam elucubrandis uariis operibus, quam saluti animarum suis concionibus  nec non confutandis hereticis et coram et scriptis inuigilans, allaboransque, preclare, sapienter prudenterque sese gessit. Pie admodum in Dei Matrem affectum fuisse passim predicant sua scripta. Nature concessit anno reparate salutis 1124.





TESTIMONIA DE GUIBERTO ABBATE.



Manasses, episcopus Suessionensis, in charta infra posita pag. 625.


Preerat siquidem illi monasterio  domnus Wibertus abbas, qui sapientia et innocentia sua nos sibi ualde conglutinauit. Et post pauca: Idem enim abbas religioso quo pollebat consilio, etc.



Martyrologium uetus ms. Laudunensis Ecclesie.

Hec et alia quamplurima ad tam immane scelus pertinentia memoratus abbas  qui his diebus presens aderat, plena fide et ueritate conscripsit, etc. uidesis in obseruationibus pag. 652.



Canonicus Laudunensis in Chronico ms., de quo nos inferius pag. 646.

Hic  dum aliquando a dedicatione ecclesie redisset, etc., dicentes uulgariter quod abbas Wibertus petice sic exposuit, etc.



Ioannes Halgrinus cardinalis, de Abbatis-uilla nuncupatus, Summe ms. quam asseruat bibliotheca S. Michelis de Monte, Guibertum diuersis sparsim locis citat ad hunc modum:


Guibertus in Moralibus super Genesim, etc.



Iacobus Bongarsius in prefatione.

Guibertus, abbas monasterii B. Marie Nouigenti, quod situm est sub castro Codiciaco, in pago Laudunensi:  ipse tituto operis et fine prefationis. uixit illa ipsa etate cuius Historie partem describit; et scripsit Balduino, fratre Godefridi regnante: lib. II, cap. 12, et lib. uII, cap. 21. Bemundo marito Constantie regis Francorum filie: extremo lib. I. Biennio, post Manassis Remorum Archiepiscopi mortem: extremo lib. uI. Finem scriptioni imposuit mortuo iam Bemundo: lib. ult., cap. 38. Anno post Geruasii egregii militis martyrium: lib. eod., cap. 40. Interpretem se profitetur aliene historie: lib. II, cap. 10 et 13. Et ipsa epistola ad Lysiardum, et que eam sequitur prefatione: quod ipsum in eodem argumento factum Roberto monacho, et Baldrico: supra. Suppleuit, ut et illi, que deerant, ex eorum qui uiderant relatione: lib. II, cap. 3, lib. III, cap. 13, et lib. uII, cap. 24, et ult., etc. Scribendi rationem suboscuram secutus est, rudium et impolite dictorum fugitans, ut ipse loquitur, princ. lib. u. Operosam uerborum elegantiam uocat, fine epistole  ad Lysiardum.

Nobili loco natum inde apparet, quod lib. Iu, cap. ult., hominem narrat militarem, equestri officio insignem, parentum suorum beneficia tenuisse, iisque hominium debuisse. Et lib. u, cap. 15, Guillelmi et Alberici fratrum ex municipio agnomen exprimere prohibetur pudori ipsorum parcens, generis eorum amica sibi consanguinitate deuictus. Exprimit autem quod ille supprimit nomen Baldricus, et Guillelmum  de Grantemaisnil nominat; pag. 114, 28, Non enim eorum, inquit, parcere debemus infamie, qui sue, nimis formidolosi, non pepercerunt fame. Grecis etiam notus: Anne Comnene, Alexiade, est . Tyrius lib. uI, cap. 5. uirum inclytum dicit, de Apulia, qui sororem Bemundi habebat uxorem. Gallici interpretes plenius: Magnum uirum in Normannia natum, qui in Apulia multa loca tenebat. De quibus plura in indicibus, si absoluere Deus dederit. Fulcherii Carnotens. historiam non lectam ex auditu carpit. lib. ult. cap. 29, 30, 31, 38 et 39. Fine operis excusat si quid minus a se diligenter sit explicatum, quod et alia professione detineatur, et non uisa timidius descripserit. Sed alia scripsisse testatur ipse initio lib. u, et epistola ad Lisiardum. Expositiones Geneseos, et alia opuscula tractatoria commemorat.

Titulum quem operi suo Guibertus, cetera uere Scholasticus, nos huic Collectioni imposuimus: Gesta Dei per Francos; quo excogitari aliud, nec  aptius potest, nec uerius. Ut Deum in celis dicimus, non quod non et alibi, qui ubique; ita hec Gesta Dei uocamus, non quod non alia omnia, maxima, minima, moueat, regat et moderetur Deus: Sed quod his tam manifestus hac presens interfuisse uideatur, quam celum ac sidera insidet, etc.

Per Francos autem gesta dicimus, quoniam cum in regno Francorum captum expeditionis huius consilium; et principum militumque longe maxima pars a regno Francorum isset, Francorum ita seu uirtus seu numerus excelluit, etc.

Sed Guibertus Historiam incipit a successibus in Oriente orientis Mahometice perfidie, et auxilio  Christianorum Occidentis principum, per epistolam Constantinopolitani imperatoris ad Robertum Flandrie comitem, petito: quod concilium Claromontanum precessit: et deducit ad Balduini I regnum, etc.



Aubertus Mireus in Auctario de Scriptoribus ecclesiasticis

Guibertus abbas monasterii B. Marie Nouigenti, quod situm est prope castrum Codiciacum seu Cociacum in pago Laudunensi; uixit illa ipsa etate cuius historie partem descripsit, etc. Refert eadem que Bongarsius ubi supra, sed contractius.



Ioannis de Launoy doctoris Parisiensis notatio, libris Guiberti de pignoribus sanctorum, qui manu exarati in Bibliotheca Regia asseruantur, prefixa.

Guibertus abbas de Nouigento, pag. 129. Nominat se Dei Genitricis ministrum ac seruum; pag. 1. Regere cepit anno 1104, quo decessor eius Godefridus in Ambianensem episcopum consecratus est, pag. 29. Aequalis Radulpho Remensi et Bartholomeo  Laudunensi episcopis, quos constat aliunde ad ecclesiastice dignitatis apicem conscendisse an. 1114. Significat se scribere Ludouico uI, Philippi I filio rege, qui an. 1138 Kalend. Aug. decessit.



Gerardus Ioan. uossius De historicis Latinis, lib. III, pag. 705.

Guibertus, nobilis Gallus, abbas monasterii B. Marie Nouigenti, quod in Laudunensi pago sub Couciaco situm est, an. 1110 claruit, ac reliquit opus quod inscripsit Gesta Dei per Francos, etc. Preterea autem ait commentatum se esse in Genesim, sed simpliciore quam hic utatur stylo, etc.





[MORALIA IN GENESIN.]



uEN. GUIBERTI S. GEREMARI FLAuIACENSIS MONACHI, POST ABBATIS BEATAE MARIAE DE NOuIGENTO, AD COMMENTARIOS IN GENESIM PROeMIUM.

 1 Patri et domino sancte Laudunensis Ecclesie episcopo BARTHOLOMAEO, GUIBERTUS id fieri quod pretendit in nomine.

Dum cuius nomini presens opusculum dedicare debeam, quaquauersum considero nusquam conuenientius quam tibi coaptari posse coniicio. Cui enim genus ex omnimoda constat uetustate, non sine sanguinum regiorum contiguitate clarissimum, cui nomen ubique loci ex ingenita dignoscitur liberalitate, cui cum pontificii sacramento gloriam Deus purissimi contulit celibatus, et non sine humilitate profunda copiose deuotionis instinctum, illi plane cui pro tanta sui familiaritate indulta me fateor prorsus obnoxium, decreui apponere, si quid exercere potuero dignum, ut ex eius magnanimitate  premineat, quod ex mea aliquos tentitudine minus iuuat. Indidit tanto Deus capiti duos oculos sideribus clariores, dum a dextris habes Anselmum, totius Latini orbis magisterio predicatum, cuius tam sincera est in Scripturarum ac fidei assertione seueritas,  ut plures ueros suis probetur documentis fecisse Catholicos, quam instituisse potuerit erroneus quispiam temporis huius hereticos: altrinsecus Radulphum, cuius ingenii ac doctrine sicut a prefato fratre non discrepauit alacritas, ita totius eum bone habitudinis emulatur honestas. Si igitur indigno dignanter actore auctor es, hos precor post te potissimum schede huius instituas despectores, quorum iudiciis tanto animo securiore subsidam, quanto eos comperi partem claudicaturos in neutram.

Fuere qui obiecerint quare ad litteram Exameron facta, libriue sequentia primo non dixerim; quibus esset attendendum quia beato Augustino aut dissona aut paria texere insani capitis notam uerens iure  supersederim. Et quomodo assequerer tante maiestatis historiam, cum doctoris predicti que dicuntur explanationes, imo opiniones, raro intelligam? Ad mores ergo me contuli, in quorum ratiocinatione tanto tutius fuit licitum diuersari, quanto ab exemplari  interno contemplationis subtilitas hec eliciens, sine perfidie aut falsitatis incursu potuit commentari.

Porro sub allegoricis sensibus non pauca pariter addidisem, nisi modum operis pretergredi timuissem. Plane petente quodam amico meo primum  exinde libellum edideram, quod sibi fieri ad sermonis materiam faciendi ille poposcerat, unde et laciniosiori quam cetera oratione tractaui et pauca qualiter fieri debeat sermo pretexui; reliqua autem ex eorum que ceperam experientia sola spe diuina presumpsi.



2 INCIPIT LIBER QUO ORDINE SERMO FIERI DEBEAT.


 ualde illi periculosum est a doctrina cessare cui officium pertinet predicandi; sicut enim damnabile est exempla prauitatis ostendere, ita etiam damnationi proximum esse constat eum qui peccantes non uult docendo sanare.

Sunt autem super hac re diuerse hominum quorumdam intentiones. Aliqui enim id facere nolunt uicti superbia, alii fastidio, alii inuidia. Respuunt, inquam, predicare pre superbia, et quod multi ambienter facere gestiunt, et pro sola iactantia; hoc isti ne sermocinatores uocentur, quod infame genus hominum esse solet, quia pro suo uentre loquuntur, unde a Gregorio Nazianzeno : uentriloqui appellantur, ex typo nimio dedignantur.

Inter quos si comparatio fiat, multo utilior inuenitur  qui sibi soli noxius iactanter predicat, et aliis quibus instruantur documenta ministrat, quam is qui quod intelligit utiliter tumide celat, nec sibi bonus est, nec alios iuuat.

Inuidia quidam dupliciter a sacra predicatione retrahuntur, quia aliorum bonis moribus inuidentes, unde meliorentur dicere nolunt, Scripturarum etiam scientiam quam habent, se habere dissimulant, nec disserere eas auidis et intelligibilibus auditoribus curant, uerentes ne sua doctrina in tantum proficiant, ut sibi discendo cequari ualeant, aut forte precedant.

Est et tertius inuidie modus, quo dum aliis bene predicationi insistentibus inuidere quispiam incipit, ardentius ad loquendum se accendit, Scripturarum  obscuritates enucleat, alia quelibet et minus usitata exponit, grauesque sententias depingere composito sermone contendit, non ut ad bene agendum audientes edificet, sed ut gloriole cupidus scire super alios suum demonstret. Sed licet bona male dispenset, et seipsum alios querendo perdat, tamen quocunque pacto Christus annuntietur gaudendum est , et nemo sane de fidei uerbo tranctans reiiciendus, quia in multis utilis est mercenarius.

Sunt etiam qui bona loqui fastidiunt, quorum dum ab omni pia actione manus cessat, non est mirum si a sancte locutionis studio lingua torpescat. Qui enim nil boni proponit agere, unde, queso, diu ualeat in  animo bona uersare? Attamen sunt qui bene ac continenter uiuunt, sed quia pastoralem non habent in Ecclesia locum, estimant se non debere fratribus sancte predicationis uerbum; quod ualde absurdum est: si enim per subiugale mutum, id est per asinam, iuxta illud beati Petri , Deus corripi uoluit prophete insipientiam, quam multum et pene absque comparatione dignior est humana natura ad docendum et dandam cequalibus disciplinam?

Loquamur itaque quicunque sacre pagine notitiam adepti sumus, sicut ex Deo, hoc est Deum totius nostri tractatus habentes originem, et coram Deo nulli preter Deo soli ex nostris sermonis contextione placere querentes. Si enim quidquid ad  exhortationem pertinet animarum, non aliud debet sonare quam Deum, uel aliunde quam ex ipso quasi ex proprio suo fonte prodire, quid sacrilegii facit qui de diuinis rebus in quibus Dei sola querenda laus est, suam presumit quarere? Si furtum inter humana negotia probrosissimum est, quid criminis esse putamus sua subtrahere Deo et sibi arrogare?

Fugiamus etiam connumerari duobus illis pessimis et inordinatissimis, ut sic dicam, ordinibus, quos in Ecclesia non habemus ut fratres, sed toleramus ut hostes, quorum alter est male facientium, alter uero bene facere nolentium. Hi designantur per duos Iude filios, Her et Onan, quorum primus nequam in conspectu Domini, et ab ipso percussus, uitam iniquorum qui a Deo pro sceleribus puniuntur, designat;  secundus, qui semen fratris nomine suscitare noluit, et diuinitus interimi meruit, eos qui uerbi Dei semine in cordibus fidelium ad honorem Christi fructum boni operis procreare respuunt, significat, qui non minus damnationi succumbunt quam hi qui mala ipsa efficiunt.

Nam si, iuxta beatum Ambrosium , qui non repellit a socio iniuriam si potest, tanto est in uitio quam ille qui fecit, quid obstat dicere quod similem prorsus reatum incurrat qui peccantem attendit, et corrigere recusat? Iuxta Apostolum sane non solum qui faciunt, sed et qui facientibus consentiunt, digni morte dicuntur .

 Licet ergo non sit episcopus, aut abbas, seu qualibet potestate premineat, agat tamen iuxta beatum Augustinum pro persona 3 quam portat. Christianus est; si Christiane uiuere uult, sicut in se, ita quoque in aliis Christianum nomen clarificet.

In Deuteronomio etiam ita legitur : Moabites et Ammanites [Ammonites] non intrabunt in Ecclesiam Domini etiam post decimam generationem usque in eternum. Et de singulis causas subiiciens, de Moabite quidem ait, quia Isrelitis cum pane et aqua egressis ex Aegypto non occurrerit; de Ammanite uero, quia Balaam hariolum ad maledicendum eisdem conduxerit .

Quid per Moabitem et Ammanitem, nisi supra memoratum duplex hominum genus, scilicet prodesse  nolentium, et male agentium? Ubi enim dicitur quia eum pane et aqua non occurrerit, culpatur, quia prodesse noluerit. Ubi autem dicitur quia Balaam aduersus Isrel conduxerit, arguitur quia nocuerit. Hi non intrant in Ecclesiam Dei, quia corpori Christi, quod est Ecclesia, nunquam sociantur, non solum qui in malis operibus exercentur, sed etiam qui spiritualibus epulis ac poculis alios pascere pigritantur.

Absit enim ut in tanto corpore, non dico membra mortua, sed saltem minima ungula inutilis aut otiosa habeatur. Licet autem decimam generationem attigerint, id est in baptismo Trinitatis fidem se habituros spoponderint; et septiformis Spiritus sub pontificali dextera munus acceperint, certum est  quod pro animi nequitia in Domini corpore esse non possint. Denarius numerus ex tribus et septem constat, et ideo Trinitatem cum septem carismatibus signat. Quamuis ergo ecclesiastica sacramenta cum uere fidelibus accipiant, extra fidelium tamen chorum pro sua inutilitate uti mortua membra iacent. Qui quidem Isrelitis non nocerent nisi Balaam mercede conducerent, quia fratribus molesti non essent nisi primum diabolo seipsos darent, et cum ipso postmodum facti unanimes contra bonos bella miscerent.

In quo plane notandum est quia quidquid mysticum in Ecclesia fit, non minus reprobis quam electis secundum dispensationem commune sit; et Baptismus,  et Eucaristia, et Spiritus datio non melius, quantum ad utilitatem suscipientium, administratur a probis quam datur a reprobis. Etsi enim Spiritus sanctus effugere dicatur fictum , notandum tamen quod interponitur discipline. Effugit autem quantum ad suam ipsorum salutem qui uiuunt indigne, adest uero quantum per ipsos omni miseria squalentes, aliis largissima ministrat sue dona gratie. Canalis aquas accipit, sed ad hoc solum ut alias transmittat; et hi non dissimiliter habent alteri, sed non habent sibi. Spiritum uero discipline non habent, quia in labore hominum non sunt, et cum hominibus flagellari non merentur ; et cum extra disciplinam sint, secundum Apostolum  adulteri, et non filii sunt.

 Ipse est Spiritus qui, cum sit bonus, docet nos bonitatem; in bono scilicet ac simplici nos affectu constituit, et sic nos deinde disciplinam docet, ut non fatigemur, cum a Deo arguimur, quia cum ab ipso iudicamur, correptio est, ut non cum mundo damnemur; et per hoc multa iam scientia et discretio acquiritur, ut sciamus temporales glorias eternos subsequi luctus, et flagella momentanea bonis compensari perennibus. Spiritum discipline non habuerunt Herodes et Antiochus, qui spirituali eos in aliquo amore inter flagella tetigerit, aut de Deo eos aliquid  discere fecerit, sed duplici contritione hic et in futuro conterendos in sua obstinatione dimisit.

Hec per excessum diximus, ut discrepantiam  inter bonos et malos in solo tantum animi habitu monstraremus. Is habitus nichil est aliud quam bona uoluntas, et pius affectus, simplexque conscientia, qua nichil felicius esse Christiani docuere auctores . In hoc, si uolumus, a peruersis diuidimur, hac specialiter re ab eorum sorte discernimur. Hec est illa uestis nuptialis, qua qui non induitur, a sacre mense consortio emittitur.

Ceterum alia omnia que exterius exhibentur, sicut boni ita et mali dant et accipiunt; iisdem sacramentis imbuuntur et imbuunt, eadem miracula faciunt. Simus igitur sancte Ecclesie membra, non mortua, sed congruum Dominico corpori officium reddentia, ut sicut in sacrosanctis mysteriis exterius  peragendis sumus bonis consimiles, simus etiam introrsum, affectu et effectu totius pietatis equales. Sit liber noster ex quo nostre procedat textus orationis, pura conscientia, ne dum lingua aliis bona annuntiat, peccati memoria nos intus mordeat, que locutionis impetum occulta confusione prepediat. Sermonem precedat oratio, ut animus feruens amore diuino ardenter, que de Deo sentit, enuntiet, ut sicut apud se intrinsecus ardet, sic auditorum corda inflammet. Sermo namque tepide languideque prolatus, cum nec ipsi qui profert, placeat, mire mirum esset si cuiquam placeret; et ab eliso et iacente dictus alios erigere posset, cum procul dubio experti simus huiusmodi uerbum non  animos audientium sedare solere, sed opprimere fastidio, et ad iram grauiter irritare. Cum itaque rationis acumen minus in nobis uigere sentimus, 4 et loquela nostra obtunditur, et quod dici debeat non abundat, et mens in arcto posita defectum patitur, ut estimo ad nullius utilitatem ex tunc sermo porrigitur.

Nam si quando uerbi copia exuberat, et ad cordis placitum lingua progreditur, longus nimie fieri sermo non debet, quanto minus cum nec memoria suppetit dicendorum, et locutio prepeditur, et animus torpet. Apud beatum Ambrosium  legitur quia sermo tediosus iram excitat; et cum eadem sepius replicantur, uel ultra modum diuersa dicendo tenduntur, fieri inde solet ut tedio  uictis omnia pariter, prima, media et ultima auferantur, et que prodesse pauca poterant, nimia et indiscrete effusa, in fastidium et pene quodammodo in odium uertantur

Nam sicut uictualia sobrie sumpta ad corporis nutrimentum in corpore permanent, immoderate uero uorata in detrimentum uergunt, et uomitum prouocant; et qui semine legitimo et parce modesteque edito coniugi miscetur, prolem creat, qui uero semine fluit, nichil utile efficit, sed carnem fedat: ita qui nimie uerbum profert, et id quod auditorum cordibus insitum erat, et proficere poterat, aufert. Cum ergo et grandis animi feruor predicanti adest, et multiplex tractandorum materia memorie non deest, facundie quoque possibilitas et ornatus necessitati  superest, penset eorum qui tacite audiunt imbecillas uires, meliusque fore ut pauca et grate suscipiantur, quam innumera ex quibus nulla retineantur, finemque facere non differat, ut rursum cum sermonem facturus est, alacres eos non fastidiosos inueniat.

Preterea et aliud intimandum est, ut scilicet dum illitteratis leuia et plana predicat, litteratis etiam que sibi conueniant sublimiora aliqua intermiscere studeat, et dum his que capacitati sue placeant propinat, ita explicet, et ut ita dicam quadam circumlocutionis mola conterendo exponat, et quod durum ac difficile etiam doctis prius uidebatur, ita lucidum et apertum reddat, ut idiotis ac simplicibus perspicuum quod dicitur esse queat. Sicut enim  puerulis lactis alimentum familiare est et ualde necessarium, ut sine lacte non posse uiuere credatur infantes, nec soli tamen eo utantur infantes, sed infractis panum crustis etiam quibuslibet grandeuis prestet cibum, sic plerumque cum uulgo simplex doctrina proponitur, et aliquid tamen propter intelligibiliores, ubi eorum exerceantur ingenia, ibidem interseritur, ita pascere consueuit hebetes, ut etiam solidioris additamento uictus, id est interiecta ponderosiori sententia delectare soleat sapientes. Solent etenim in tractatibus euangeliorum sententie de ueteri Testamento adhibite auditores reddere magis intentos, quia dum quidpiam eorum auditui nouum insonat, animos quasi ex quadam uoluptuosa sonoritate innouat. Hoc his contingere solet qui Scripture  secreta libenter inquirunt et semper discere querunt. Placere etiam nonnullis comperimus simplices historias, et ueterum gesta sermoni inducere, et his omnibus quasi ex diuersis picturam coloribus adornare.

Dicendum etiam nobis est quis tractatus doctori precipue habendus sit. Quatuor sunt regule Scripturarum, quibus quasi quibusdam rotis uoluitur omnis sacra pagina: hoc est historia, que res gestas loquitur; allegoria, in qua ex alio aliud intelligitur; tropologia, id est moralis locutio, in qua de moribus componendis ordinandisque tractatur; anagoge, spiritualis scilicet intellectus, per quem de summis et celestibus tractaturi ad superiora ducimur.  uerbi gratia Hierusalem, secundum historiam, ciuitas est quedam; secundum allegoriam, sanctam Ecclesiam significans; secundum tropologiam, id est moralitatem, anima fidelis cuiuslibet qui ad uisionem pacis eterne anhelat; secundum anagogen, celestium ciuium uitam, qui Deum deorum facie reuelata in Sion uident, signat. Ex his igitur quatuor modis, licet omnis fieri possit, aut certe ex singulis, tamen si quid utilius ad curam interioris hominis pensetur, magis commoda ac intelligibilis in tractando moralitas esse uidetur.

Allegoria sane dum in propheticis apostolicisque libris disquiritur, pene nichil aliud quam fidem edificat; quia scilicet, dum multifariam multisque modis olim Deum loquentem in prophetis attente legimus,  Christiani temporis sacramenta indubie prenuntiata ibidem comperimus. Dei uero gratia iam fides omnium cordibus innotuit, quam etsi inculcare sepius ac retractare auditoribus oportuit, non minus tamen, imo multo crebrius ea que mores eorum instituere possint, dicere conuenit. Facilius enim et securius de uirtutum natura disserimus quam de fidei sacramentis de quibus ualde moderate aliquibus loquendum est, disputamus. Error namque minus intelligentibus ex nimis profunda predicatione generari potest; ex morali autem institutione maxime solet acquiri discretionis utilitas.

Quamuis itaque allegoricus sensus, si aliquando sermoni admisceatur, plurimum esse soleat gratiosus, et si dicuntur, et uere aliquoties dici debent  aliqua que ad fidem et intelligentiam Scripture sacre nos imbuant, tamen tota uerbi nostri uigiliantia de 5 motibus interioris hominis, id est cogitationibus habeatur, quarum passio tam omnibus communis est, ut tractatus huiusmodi nulli, ut arbitror, possit esse obscurus, presertim cum unusquisque intra seipsum quasi in libro scriptum attendat quidquid de diuersis tentationibus predicatoris lingua retractat.

Non magis autem de origine aut custodia uirtutum, quam de concatenatione et fuga uitiorum fieri admonitio debet; ubi doctor que sint naturalia et que extra naturam uitia, que etiam ex aliis generentur, et quam perniciosa ex seipsis et ex eis que ab ipsis propagantur, sint, dum diligenter ac distincte  docet, fructum immodice utilitatis exhibet. Cum enim Scripturarum abdita simplicibus ac idiotis exponuntur, cito suis elabuntur memoriis, quia qui assueti sunt solis rebus corporeis, mirum non est si in spiritualibus, que non uident, cum etiam in corporalibus, que sentiri a se ac uideri possunt, non habent uires recordationis. Sunt sane aliqui ita animales ut uix aliqua nisi materialia et que bestiis etiam sunt conspicua comprehendant, et motus etiam nec non et uitia corporum ac animorum suorum, que indesinenter in semetipsis patiuntur, omnino nesciant, donec ab aliis audiant, que cum audierint utinam firma relectione contineant.

Dixi sane uerumque dixi non minus prodesse aliquoties,  si fiat tractatus de natura uitiorum, quam si fiat de natura uirtutum. Si enim uitium non cognouero, quomodo sinceritatem uirtutis amabo? Et uitium quomodo fugiam, nisi bonum, sanum et integrum aliquid, cuius adipiscendi ac fruendi gratia ipsum uitium fugiendum sit, sciam? Sunt olera, sunt et cicute: unum utile est, alterum mortiferum; si ergo sit aliquis qui olera quidem libenter comedat, sed inter olera et cicutas distantiam nesciens, cicutas sicut olera comedendas credat, quid sibi prodest aliquandiu usum oleribus fuisse, si postmodum per ignauiam suam cicutas comedendo contigerit sibi amentiam et mortem incurrere?

Debet itaque uniuscuiusque uitii origo diligenter discuti, ut dum quid sit uitium aperte cognoscitur,  contrarium eius, quod est uirtus, quasi granum distinctum a palea euidentius agnoscatur; et tanto studiosius uita, quod est uirtus, ametur, quanto cautius uitium, quod est mors, euitatur. Nulla enim predicatio salubrior mihi uidetur quam illa que hominem sibimet ostendat, et foras extra se sparsum in interiori suo, hoc est in mente, restituat atque eum coarguens quodammodo depictum ante faciem suam statuat.

Sed forte quis interrogat quomodo hec scire ualeat, de quibus secundum interiorem hominem tractare debeat; cui respondeo quod, exceptis beati Gregorii Moralibus et libro illo qui De institutis et collationibus Patrum a quodam Cassiano, qui et  Ioannes dicitur, scriptus est, quorum lectio utilitatis immense studiosis lectoribus fructum prestat, ceterisque sanctis auctoribus qui de huiusmodi nos instruunt, illud precipue omnibus sui custodiam habentibus et contra uitia resistentibus ualere ad cognitionem discretionemque uitiorum existimo, ut sollicite contra cogitatuum et actuum suorum fluxa desideria se accingant; in quibus si fideliter certant, nichil est ubi tantum de morum qualitatibus discere queant. Qui enim per solas uoluminum quorumlibet lectiones exterius institui de his querit, tanto citius obliuiscitur, quanto per experientiam ea que legit aut audit intra seipsum non relegit. Experientia autem nichil menti humane utilius est, quia in sua conflictatione dum instanter perseuerat animus, et aliquoties  de uictorie sue felicitate letatur; dum quoque rursus animi mutato statu contra cordis aut carnis sue tentamenta lassatur, et qui contra prauos appetitus cor impenetrabile se habere gaudebat, iam emollito rigore illo uitiorum estus se posse tolerare diffidit, dum inter spem et metum mens nutabunda uacillat, Deo occasiones subministrante resurgit; et de lacu illo instabili, in quo ceca et quasi ebria ferebatur, ad soliditatem tandem cogitationis diu circumacta reuertitur.

Occasiones autem resurgendi, dum in lucta tentationis aut in torpore mentis positi sumus, Deus nobis administrat, cum aut rationi nostre spiritum compunctionis suggerit, scilicet pensare nos faciens miseriam nostre uoluntatis, aut. Deo ipso dispensante,  cum laudari ab aliquo nos audimus, aut sermonem exhortationis ad alios facere cogimur, ac per hec ad nosmetipsos uidendos qui simus, ubi iaceamus, reducti ingemiscimus; seu certe cum per alterius sermonem facientis uiuum eloquium, siue per diuine pagine lectionem a languore animi excitamur, seu quibuscunque aliis modis innumerabilibus et omnino insperatis ad bene agendum reuocamur.

Confitendum igitur est Domino, his maxime qui descendunt mare, id est humiliantur tempestate tentationis, sed tamen sunt in nauibus, hoc est in directione pie intentionis, quia, etsi fluctuant, tamen non merguntur, facientes operationem in aquis multis , id est inter collisiones atque concursus  quos carnales ac spirituales impetus aduersum se acerrimos faciunt, in hoc bone operationi 6 inseruiunt, quod nec studium repugnandi deserunt, nec malis oppressi foueam desperationis incidunt, sed rationis intuitu in Deum, qui potens est eruere, sese proiiciunt: isti opera Domini et mirabilia eius in profundo , id est in deiectione animi, in obscuro fluctuationis, in timore peccandi uiderunt, id est experti sunt. Magnifice enim tentati magnificentius sunt erepti, gratias magnificentissimas debent.

Cum ergo hec euadentes pericula secum pensant, quid de bono statu in quo erant positi; aut per nimiam securitatem, qua se sine magno timore et  cautela posse putant integram religionem tenere; aut per ineptam letitiam, qua de suis bonis et bonorum perseuerantia plus iusto letantur; aut per contemptum, quo aliis quasi infra se longe pro sua torpida uita iacentibus indignantur; aut in tentationem, aut in desidiam et torporem delabi meruerint, et nunc succumbendo, nunc superando passionum, id est desideriorum suorum fornacem euaserunt, multa mira ualdeque utilia sunt, que in istis rebus sibi contrariis comprehendi ab eo qui tolerat possunt, que etiam intelligibilem animum uehementer etiam sine litteris atque libro instruunt.

His ac similibus quilibet docendi habens officium, subtiliter si uelit institui, in seipso primum potest, et postmodum quod bellorum internorum experientia  docuit, multo copiosius quam dici a nobis ualet, secundum quod sibi euentuum suorum commoda et incommoda memoriter tenenda impresserunt, erudire salubriter et alios potest. Potest quilibet iners, et qui militiam nunquam exercere uel ceperit, quia bellantes uiderit, uel bella narrari audierit, de bellis multa dicere, sed longe dissimiliter ille bella rememorat, qui in bello pugnauit et impugnatus est, qui militaria fecit et passus est.

Sic fit et in spiritualibus, dum aliquos, que in libris legerint uel ab aliis audierint, audimus satis facunde eloqui; sed longe altera auctoritate de congressu spirituali ille tractat, et quasi digito quod dicit ostentat, cui testis eorum que ore pronuntiat conscientia astat. Et quidem ualde proficit litteratis,  si ea etiam que ipsi norunt eloquenter sibi dicantur; sed si minus accurrate, fastidium et contemptum eis pariunt: unde cum litteratis atque illitteratis pariter positis commonitorium facimus, aliqua minus usitata, attamen intelligibilia, utrique parti proferre debemus, unde eorum tedia qui ea que dicimus satis sciunt, remouere possimus. Quod fit cum sancti Euangelii lectiones exponendo, quippiam aliter quam usitate expositiones habent, moraliter inducimus, et quasi quodammodo de ueteri maceria superliniendo nouam reddimus.

Sunt plane quedam euangeliorum capitula, solummodo a Patribus allegorice tractata, et ad Iudeorum gentiumque personam exposita, que tamen si aliquis perspicax et Scripturarum studiosus secundum  aliarum regulas interpretationum scrutari uelit, uix aut nunquam alicubi intellectus deerit, sed quocunque legentis spiritus et uoluntas ierit, illuc pariter et rota, id est Scriptura sacra, presto aderit: sed tamen, licet eis qui ualenter sacre pagine scientiam habent, summopere hoc genus exercitii ualeat, presumendum nulli est, nisi ad plenum uariis modis locutionum, sub una eademque re, diuersitatibus significationum longo usu didicerit allegorias solere componi.

Presumendum, inquam, nulli nisi litteris sagaciter imbuto, et sub eisdem, ut dixi, rebus ac nominibus multiplicia sentire prorsus instructo: uerbi gratia, petra, fundamentum, aqua et celum, herba et lignum, sol et luna, et innumera alia, cum multa  in Scripturis significent, attendendum est ei qui in aliqua sententia obscura exercetur, cum aliquod talium nominum occurrerit, quot modis in Scriptura accipi soleat, ut puta, aurum diuinitatem, aurum sapientiam, aurum uite claritatem significat; et, consideratis omnibus, quod magis uiderit congruere loco illi quem retractat, securus apponat. Ita paulatim in dies sumpta fiducia, cum per significantiarum cognitiones uiderit sibi sanctam Scripturam arridere, iam ad maiora progrediens, que quondam se nunquam attentaturum presumere posset, spe etiam semper meliorum prouocatus aggreditur, ad que penetranda testimoniis sacri eloquii cateruatim sibi occurrentibus non minimum confortatur. Duobus  autem hoc fieri solet, exemplo scilicet atque ratione: exemplo Scripturarum, ut dixi, precedentium; et ratione, uidelicet cum exempla minus adsunt, et per considerationem nature illius rei de qua agitur, aliquid allegorie uel moralitati conueniens inuenitur, sicut de lapidibus gemmariis, de auibus, de bestiis, de quibus quidquid figurate dicitur, non nisi propter naturarum significantiam profertur; in quibus etiamsi nulla pagina aliquoties attestetur, per nature tamen inspectionem licenter coniicitur.

Gregorius Nazianzenus, uir mirabiliter eruditus, in quodam suo libro testatur se id habuisse consuetudinis, ut quidquid uideret, ad instructionem animi allegorizare studeret. Quod acumine rationis si facere assuescat aliquis, non modo in uoluminibus  diuinis, sed etiam pene in his omnibus 7 que subiacent oculis, comparationes satis idoneas in exemplum et significantias utiles illarum quas ex usu assiduo nichili pendimus rerum uberrime inuenit, que tanto utilius cogitantur quo beneuolentia illis ampliore dicuntur, tantoque sunt gratiosiora quanto minus auditoribus usitata.

Possent et de his que ratione adinueniuntur plurima tractari, sed uereor ne, si de hac re loqui inciperem, uerba supra modum extenderem, et nescio si ea tam lucide possem explicare ut cuperem.

Proficere preterea precipue audientibus solet eius qui loquitur sincera et absque ulla laudis cupiditate intentio, ubi sola eorum qui auscultant in  diuinis rebus eruditio queri intelligitur et salus, ubi peculiaris glorie de grandi eloquentia non auertit eos, nec potest notari typus. Nihil enim magis offendere consueuit auditorem, quam quod causa pecunie aut ostentationis scit suum seu estimat disputare predicatorem.

Irritat qui talis agnoscitur, non predicat, quia quo dicta sua uenustiore ornare conatur eloquio, tanto acriore astantium pectora ad contemptum  etiam eorum que bene ab eo dicuntur, et maxime sui ipsius uexat fastidio; que tamen quouis fastu enuntiarentur, supplici deberent uti diuina excipi animo.

Hec qualiter tractare debeas, uir amantissime, iuxta inopiam meam dixi, nunc deinceps de quibus  aliquando sumere possis loquendi materiam, Deo aspirante, fari exordiar.

Omni homini in confusione uitiorum submerso satis quidem utile est supplicia inferni quam sint horrenda edicere, et cum illo ineffabili suo horrore quam sint infinita narrare. Sicut enim in celesti regno positis nichil beatitudinis deerit, sic e contrario in eternum damnatis nichil miserie, nichil quod ad penam pertineat deesse poterit. Et cum sine ullo uel momentaneo remedio crucientur, illud precipue et incomprehensibiliter cruciat animos perditorum, quod nec saltem post mille millia annorum spem habent tormentorum euadendorum, sed mortem immortalem passuros se sciunt in secula  seculorum. Spes enim et sane aliquoties falsa refouet mentes in aduersis constitutas, sed ibi nec uera, nec falsa erit, que eos consolari possit. Sed hominem animalem, id est bestialiter uiuentem, cuius sensus in his que corporaliter uidet toti inherent, quia non capit que Dei sunt, ita terrene uoluptatis consuetudo excecat, ut nichil eum, quod de futuro seculo sibi dicatur, deterrere queat, et si aliquando deterreat, quia quod dicitur adhuc non sentit, cito a mente excidat.

Obiicienda ergo ei sunt que in presentiarum inter male faciendum et pro male faciendo tormenta anxietatum ac timorum patitur, et quod nichil inde nisi laborem et dolorem turpissimum consequatur. uerbi gratia, furto quis assuetus est, cupiditate  itaque cuiuslibet rei uictus, non dico a timore nocturno, unde ego satis exstimescerem, sed ne a membrorum quidem amissione, uel ab ipso exterritus suspendio, quod se non euasurum scit, si deprehendatur, uadit furatum: timet sane, et truci tremore concutitur, sed ui cupiditatis euincitur. Conuictus itaque talis furcis appenditur.

Dicam et de incestu, sed uerbo nobilis illius Betii commodius dicam: Â»Quid ait, de uoluptatibus loquar, quarum quidem appetentia plena anxietatis est, satietas uero penitentie?  Quid hoc uerius dicto? Torquetur in concupiscentia flagitii positus, estuat cogitans qualiter prauum affectum ad nequiorem ducat effectum; et dum cognosci quod agit timet,  diro et intolerabili cruciatu uritur; et dum estus sui impatiens expedire se nititur, uelit, nolit, usu proprio superatur. Dum feruet desideriis, queritur aduersum se grauiter de bello quod tolerat, et se miserrimum clamat, ita ut seipsum fastidiat et uiuere tedeat. Et expleto quod cupiit, que torture, qui gemitus, quam sera penitentia tunc infelicem hominem sequitur!Â«

De quo sine dubio dixerim quia si tantum ueracis tristitie et fructuose penitudinis post perpetrationem peccati haberet, quantum post effectum libidinis aut alicuius criminis, et in ipsa etiam excogitatione, antequam perpetret, primum angustie, quomodo scilicet efficiat, dehinc meroris quo ex satietate peccati ad horam, donec scilicet solitus  feruor redeat, fastidium consueuit pati, maximum et omni acceptione dignum Deo fructum sue contritionis offerret. Sed uerum est prorsus quia filii seculi prudentiores et, ut sic dicam, uiuaciores sunt filiis lucis in generatione sua . Dicitur enim apostolis, uel Iudam non uidetis quomodo non dormit, non quod melior foret Iude uigilia apostolorum somno, sed quod illius in malo sagacitas apostolis adesse deberet in bono. Et Paulus humanum dicens , propter infirmitatem carnis nostre, sicut nostra exhibuimus membra seruire iniquitati, si non amplius, sic saltem exhibere nos uult ad seruiendum sanctitati.

Nouerat acrimoniam et sagacitatem humane  mentis ad malum, qui si tantumdem bonorum studiosi essent, magne laudis titulo digni forent. Obiiciatur ergo talibus sub quibus aculeis et tortionibus miseras transigant uoluptates; obiiciatur turpis opinio 8 qua sola seu apertis siue non apertis reatibus infelicium sordidatur honestas. Si itaque mala futura, quia non ante oculos aut a lateribus ea habent, adhuc timere non dignantur, timeant saltem pro tantilla uoluptate tam rabidis cruciatibus agitari, de quibus nichil sibi contingat nisi honestatis periculum perditionemque lucrari: que, inquam, uoluptas ad apis similitudinem, ut prefatus auctor ait , mel in ore, id est in suggestu ipsius delectatiuncule, gerit, sed aculeum in cauda, quia postmodum quidquid dulcedinis  infime hausit, seue suspicionis acerbitate exsoluit.

Dicit sanctus Gregorius , quia nichil simplici mente felicius. Contra quod quidam ait quia mens male conscia propriis semper agitatur stimulis, dum malefacere gestiendo, aut malefacta timendo, intestinis creberrime crematur incendiis. Si igitur consulit eterne perditioni, uel [pro et] presenti consulat uerecundie; et conuersus ad cor discat resistere consuetudinibus prauis, sollicite uidelicet inquirens quid distet inter carnem et spiritum, imo quid sit caro et spiritus. Frustra enim miles armis instruitur, nisi animum acrem habeat quo hostibus reluctetur. Et quid prodest uirtutes carnalibus aduersas lasciuiis agnoscere,  si ratio iners et torpida ad impugnandas eas non uelit assurgere?

Sumamus itaque quiddam ueracis historie in exemplum, cuius dum secreta discutimus, plurime institutionis nobis instrumenta aperimus. Nec nos res nouas moliri in hoc quisquam existimet, sciens quia, si secundum petam,

   Licuit semperque licebit
Signatum presente nota producere nomen,
multo magis liceat omnibus sacre pagine scientia doctis salua fide, et iuxta ueterum regulas interpretum, Scripturarum per sensus uarios disquirere ubertatem. Dicamus igitur.


 EXPLICIT PROeMIUM.



INCIPIT MORALIUM GENESEOS LIBER PRIMUS.



9 CAPUT PRIMUM.


uERS. 1. In principio creauit Deus celum et terram. in principio conuersionis nostre intra nosmetipsos in duo quedam sibi ualde contraria diuidimur, que in nullo bene uiuente pacem uel momentaneam  inter se, ut puto reperiri, possunt habere. Sunt autem caro, et spiritus. Caro autem hoc in loco, et sepe alias cum pro uitiis carnis ponitur, in malo accipitur. Homo namque a Deo ita conditus est immunis ab omni superfluo et inordinato animi et carnis  sue motu, cum tanta harum duarum partium concordia creatus est, ut nil in se prorsus molestie pateretur, donec diuinum imperium, serpenti obtemperans, transgrederetur: quo pacto illico contrariam dominio mentis sensit carnem. Et iustum quidem fuit, ut quandiu ipse Deo obedienter subiiceretur, nullam repugnantiam sui aduersus se pateretur, nec minus iustum fuit quod cum Deo subiici nollet, nec seipsum sub suo iure haberet. Unde et cum de uetito comedissent, ambo sibi dicuntur perizomata , id est circumcinctoria texuisse, quia uicelicet hi, qui prius nichil concupiscendo uiderant, iam equo iudicio turpiter stimulari in alterutrum sentiebant.

Ex tunc ergo in nobis concupiscentialis inobedientia  regnat, que etiam nolentes ad motus nos indecoros inuitat. In his igitur qui chaos uitiorum deuitantes, principia conuersionis beneuolendo fecerunt, Deus celum et terram creat, quia Spiritum, id est rationem, et terram, id est carnalem affectum, que prius confuso in corde fidelium commista ferebantur, ordine discernit et suscitat, et celum quidem superius statuens, cuiusdam ei principatus dignitatem tribuit, de cuius nutu terra cum suis omnibus sperare debeat. Sicut enim de celo lumen infunditur et ex discursu nubium ubique terrarum pluuie ministrantur, ex quatuor quoque uentis celi terra perflatur, ita de ratione, que summa nostri pars est, intelligentie, recte intentionis discretionisque claritas  procedit, in ea Patrum antiquorum celestes enubilantur, seruantur et aliis tradende sententie, ex quibus cum compluti, et alii fuerint, sui etiam corporis terram, id est omnes sensuum suorum partes, hac spiritualis scientie plenitudine ad bonis operibus fructificandum irrigat, et quatuor spiritualibus, principalibusque uirtutibus, prudentia scilicet, iustitia, fortitudine, temperantia quidquid uitiosi est humoris, quasi cuiusdam aure potentis impulsu abstergit et siccat. Sicut enim, si bene attendas, terra nichil pene est, nisi de celo quidquid boni gignit accipiat, ita corpus nostrum omni sterilitate boni et miseria peccati squalidum remanet, nisi ratione regatur. Ratio uero nichil aliud est quam intellectus, ex quo Dei et angelorum similes efficimur, quo ea  que Dei sunt sapimus, quo etiam solo in uita hac a bestiis differimus, hoc animalitatem nostram, id est carnalitatem, quam cum bestiis habemus communem, regere et ordinare debemus.

Habemus igitur celum in nobis, quo in celestia suspiremus; habemus econtrario terram, qua ad appetenda infima pecorum more demergimur. Hec sibi, secundum Apostolum, inuicem aduersantur, ut que bona cupimus facere, sepius non possimus . Cum itaque ad Deum conuertimur, rationem, que sub affectu carnali quasi ancilla ordine prepostero, et ualde peruerso iacebat, erigimus, et contra eum, qui seruili audacia domine sue insurrexerat, perpetuum certamen exercere proponimus. Tunc ergo primum in nobis celum ac terra creatur,  cum duorum istorum intelligentia et ordinata secundum iustitiam differentia in animo haberi incipit. Sed ipsam terram qualiter explicet sequentia uideamus.

uERS. 2.---Terra autem erat inanis et uacua. Terram, ut dixi, uel corpus nostrum, seu affectum 10 carnalem debemus istic accipere. Carnalis uero affectus inanis uere dicitur, quia nichil solidum, stabile, uel constans, quantum ad se pertinet, habet; sed, sicut caro subtractis ossibus tota concidit, per se stare non ualens, ita pars nostri inferior, scilicet animalitas, nisi adsit ratio que regat, nil ponderosum, nil utile, sed totum uanum, turpe et incommodum agere nouit. Que inanitas precipue ad interiorem pertinet hominem, ad deterioris uidelicet affectus  ipsius partem, cum longe a Deo cogitatio eius et cura uersatur, et aut otiosum prorsus est, aut noxium quod meditatur. Cum ergo sit in uagabundo cordis appetitu inanitas, et a diuino, ut ita dicam, semine miseranda sterilitas, restat ut sequatur necessario in operum bonorum exhibitione uacuitas, quia ualde mirum esset, si uitalem succum arbor a radicibus perdidisset, et arefacta introrsum folia fructusque produceret. Terra ergo primo inanis interius, et uacua ab utilitate exterius. Qui de terra est, ait, de terra habet esse, et ideo habet de terra loqui , quia si conderet homo quid a se habeat, nil prorsus inuenit, nisi quod absente Dei gratia asinum iuuat. Quid enim est homo, non dico  sine ratione, sed sine Deo, qui clarificat rationem, nisi pecus? Ratio namque nisi amori diuino adiuncta, uersutia potius secularis et diabolica dicenda est quam ad aliquid boni ualens prudentia. Hec cum, Deo inspirante, legem iuxta Apostolum spiritualem scit et amplectitur, carnalem tamen affectum patitur, uanitati subiecta non uolens ; unde et quod operatur non intelligit, id est non approbat, non diligit. Per spiritum enim, id est rationem, que cum Deo sentit, et ex Deo, et cum Deo uidet, attendit bonum quod fieri conuenit, desiderat facere, sed caro renititur, et uenundatur, id est alienatus homo a potestate sui per consuetudinem peccandi, quod non uellet per spiritum facit per affectum, et ex eo quod inuitus facit, ex hoc  ipso legi Dei quoniam bona est, consentit.

Et, ut probetur magis hec terre inanitas, addit ibidem Apostolus. Nam cum dixisset: Nunc autem non operor ego illud, sed quod habitat in me peccatum , id est non ex mea rationali uoluntate procedit, ut malum faciam, sed ex necessitate praue consuetudinis, adiecit: Scio enim quia non habitat in me, hoc est in carne mea, bonum . Omnis enim creatura sine Deo, in quantum ad uerum esse pertinet, nichil est, et, si expers sit summi boni, per se nunquam bona est. Omnis autem natura quia a Deo fit, bona est; diabolus enim, secundum hoc, bonus est, sed ex suo pessimus est. Unde uerum est quia terra, quantum ex se habet, inanis est, nulla utilia cogitans; uacua est, nichil idoneum  usui fructificans. Inanis ergo interius, et uacua exterius.

Dicunt auctores nostri quod in ueteri translatione non dicitur inanis et uacua , sed inuisibilis et composita. Quod optime moralitati consonat. Mens enim hominis in peccati profunditate constituti, cum per consuetudinem peccandi ad reprobum sensum peruenit, ita amore uitiorum quibus assuetus est, pregrauatur, ut omnino seipsum attendere nesciat, et in qua corporis dehonestatione et anime perditione iaceat prorsus non uideat. Talis est enim reprobus sensus, ut in tantum mentes periturorum excecet ut, cum sint in fetore miseriaque et omnium se uidentium despectu ac horrore positi, beatos se solos et uere ab aliis honorandos pro sua prosperitate  et bonis prouentibus, quibus super alios felices fore se gloriantur, estimare audeant. Hi sunt de quibus Salomon ait: Letantur, cum male fecerint, et exsultant in rebus pessimis . Quod maxime sensus reprobi proprium est.

Antequam itaque Deus inter celum, ut supra diximus, distinguat et terram, terra erat inuisibilis, quia antequam in corde cuiuspiam criminosi discretionis gratiam daret, affectus carnalis quam sordidus, quam exsecrabilis esset, non Deo, quem nil latet, sed sibi ipsi, qui patitur, penitus inuisibilis est; quia sicut ebrius quod patitur nescit, ita uitiis plenus quid sit honestum, quid non honestum discernere nequit. Sicut namque uiuus et mortuus, si aliquo in loco sint positi, uiuus quidem mortuum uidere potest,  sed mortuus uiuum non potest; ita homo quispiam, cuius rationaliter animus uiget, uitia quam detestabilia uidere potest; qui uero in profundum malorum iam uenit, et iam contemnit atque desperat, quid sit uirtus, quid modestia, quid bona cetera non considerat; furor enim est illis, scilicet peccatoribus, secundum similitudinem serpentis, sicut aspidis surde et obturantis aures suas . Furor est reprobus sensus, qui in amentiam uersos irrationabiliter et, ut ita dicam, porcine uiuere miseros cogit. Qui secundum similitudinem serpentis, uidelicet aspidis, est, quia sicut aspis, cum presenserit incantatorem, alteram aurium terre affigit, alteram uero cauda obdurat, ne incantantis carmen obaudiat; sic isti cum uerba sacri eloquii, aut cuiuslibet  predicatoris audiunt, que de contemptu uoluptatum proferunt, mox ad memoriam pristina sua delectamenta reducunt, quibus quasi cauda aurem cordis obducunt, et presentia quibus feruent et inhiant pariter attendunt, quibus totum suum intellectum in terrena deprimentes, contra Deum se uocantem obstruunt.

11 Hi terra inuisibilis sunt, quia seipsos in qua peste sunt pensare non norunt: repleti namque iniquitatum obscurati sunt terre domibus , id est proni ad proprias libidines, nil scire nisi quod carni dulce sit querunt, et ad diuina uidenda oculos animi perdiderunt. Et quia nondum nec seipsos aspicere preualent, iure terra que inuisibilis  premittitur, incomposita subinfertur. Nisi enim intuitum sue interne considerationis aliquis amittat, nunquam ad exteriora mala, et incomposita, et inordinata opera procedit. Sicut namque cecus ea que corpori suo adherent, uestes scilicet suas et cetera disponere nitide ac decenter, et sordes appositas euitare nescit, ita is qui mentis per uitia cecitatem incurrit, actus turpes et indignos, quorum studio flagrat, interius moderari penitus nequit. Legitur apud Salomonem: Homo apostata, uir inutilis graditur ore peruerso . Nisi enim introrsum a Deo apostatasset, ad incongruos ac reprobos gestus exterioris hominis non uenisset. Caueatur igitur primum cecitatis occasio, ne forte superueniat obscenorum operum effusio.

 Sed unde hec prodeant, uigilanter sermo diuinus intimat. Et tenebre erant super faciem abyssi. Potest ad litteram dupliciter ita dici: Et tenebre erant super faciem abyssi, id est super profunditatem aquarum que proprie uocatur abyssus; uel super faciem abyssi, id est plusquam in abysso. Abyssus allegorice mens humana dicitur, que quante sit quamque incomprehensibilis profunditatis, omnis homo nouit, cui inscrutabilem altitudinem, instabilitatem fluctus, perturbationem sui cordis experiri contigit. Euenit enim etiam in bonorum cordibus, cum caro aduersus spiritum, et spiritus aduersus carnem confligit , ut in tanta densitate cogitationis sit animus, ut ipse uix in seipso deprehendere possit, in quo sit statu, utrum sequatur impetum carnis,  an impetum spiritus.

Legat qui uult plenius id nosse beati Augustini tractatum super abyssus abyssum inuocat . Et in cordibus iniquorum quod putamus est barathrum, que tenebrarum immensitas, si mentibus electorum tanta inest obscuritas? Si super humum populi Dei iuxta prophetam ascendunt spine curarum secularium, et uepres desideriorum carnalium, quanto magis super domum gaudii ciuitatis exsultantis?  Quod est dicere: si hi, qui nil aliud in hoc mundo carius habent quam suam a Domino flere peregrinationem, flere seculi presentis erumnam, molestias et tumultus, nebulasque animorum patiuntur, quanto grauius illi qui totis precordiis flagitia sitiunt, auaritia anhelant, libidinibus  sordent, inuidia tabescunt, superbia turgent? Ex his itaque tenebris illa, de qua supra tractauimus, inuisibilitas et incompositio oriuntur. Sed sunt quidam, qui licet Babyloniam hanc, id est mentis confusionem per scelera multa inciderint, tamen quiddam rationis residuum, quasi ex grandi igne scintillam retinent, ex qua miserie illius pauendam nimium uoraginem, in qua demersi sunt, considerare ualent. Et cum sint aliqui prorsus exstincti, qui, ut dicitur in psalmo: Dormiunt in sepulcris , id est praua consuetudine sunt depressi, quorum Deus non est memor amplius , quos profecto ad proprie reuocando lumen cognitionis nunquam reuisit; sunt tamen hi  quos prediximus, oculo etsi multum turbato, non tamen penitus excecato, qui caput de abysso eleuantes clamare, soleant: De profundis clamaui ad te , et cetera. His conuenit quod sequitur.

Et Spiritus Dei ferebatur super aquas. Aque in sacra pagina aliquoties uoluptates carnis significant. Unde et in Euangelio spiritus de homine exiens per loca inaquosa ire dicitur . In diluuio igitur aquarum multarum , id est in fluxu multorum carnalium desideriorum constitutis mentibus Dei Spiritus superfertur, quia adhuc igniculo discretionis uiuente considerat infelix animus quas patitur miserias; et sicut de rege Babylonis legitur, quia coram Sedechia rege Iuda filios eius occiderit  , ita, dum quisque attendit a diabolo per uitiorum immissionem opera sua bona interfici et destrui, cum quanto rugitu hec aspiciat dici non potest, quia se uidet omnino perire, dolet malletque mori, et tamen contra insitas medullis concupiscentias et consuetudines non ualet ullo modo resistere. Sub persona horum multa in suis lamentationibus Ieremias propheta deplorat. Sunt qui ollis carnium delectantur in Aegypto, et exerceri sponte sua operibus luti et lateris; sed sunt rursus alii qui coacti ac merentes ab exactoribus urgentur ad sordida et fragilia opera, que signantur per lutum et laterem, et Pharaoni, id est diabolo, famulantur inuiti, qui clamant cum Psalmista ad Deum: Miserere mei, Domine,  quoniam inueteraui inter omnes inimicos meos . Quorum Deus interiorem gemitum audiens educit uinctos  funibus criminum, ad hoc ut sint in fortitudine prauis suis motibus resistendi; similiter eos qui exasperant  ad hoc erigit, ut cum Dauid audire debeant: Inueni uiros secundum cor meum , quorum perire facit memoriam iniquitatis cum sonitu blasphemiarum, quibus aduersus Deum solebant perstrepere, qui uertit impios, et iam non sunt impii, et habitantibus in sepulcris obliuionis exclamat: Lazare, ueni foras . Id est pestilentem illam peccati temulentiam digerens 12 estu acerrimo penitentie edormisce, et qui quasi mortuus, excors et elinguis in barathro uitiorum iacebas occlusus  ueni, id est accede ad eum qui te uocat interius per peccati deplorationem; ut foras, id est in aperto iam prodeas per bonorum operum exhibitionem. Ipse namque uidet afflictionem populi sui, et descendit, id est compatitur ad miserendum eis, et dicit eis:

uERS. 3.---Fiat lux, et facta est lux. Quid ergo dicimus debere intelligi per lucem, nisi illud primum bonum, quod his qui conuertuntur ad cor  datur. Quid est autem primum bonum, nisi timor Dei, qui dicitur initium sapientie? . Sapientiam uero lucem appellari non uno, sed multis Scripturarum locis aduertimus. Quod si ipsa lux est, et initium eius timor Dei est, timor profecto, quia pars eius est, idem quod totum est,  lux scilicet est. Sapiens enim: Proposui, inquit, pro luce habere illam . Et alter: Miserere nostri, ait, Deus omnium, et respice nos, et ostende nobis lucem miserationum tuarum . Et exponens quam lucem adiecit: Et, id est, immitte timorem tuum super gentes, que non exquisierunt te , id est super uitia nostra, que non permittunt a nobis exquiri te. Ut cognoscant , id est ut cognoscere nos faciant, cum euicta ac depressa, te opitulante, fuerint a nobis, quia non est Deus, nisi tu?  Sed uidendum est, cum superius dixerimus, eos qui uitiis opprimuntur, timore sue perditionis urgeri, unde iste timor sit melior qui a nobis appellatur lux.

Sunt qui timent, ne in suis deprehendantur flagitiis,  qui timor magis ad male agendum incitat, quam retrahit. Sicut enim peta de talibus ait:

Quoque magis tegitur, tectus magis estuat ignis.
Sic et nos secundum eumdem sensum possumus dicere, quia quo occultius peccatum committitur, eo uehementius in animo committentis desiderium excitatur. Nam, quod latenter fit et quod prohibetur ne fiat, libentius perpetratur. Nam concupiscentiam, ait Apostolus, nesciebam, id est non adeo grauem expertus eram, nisi lex diceret: Non concupisces . Dicit etiam quidam Sapiens: Timor nichil est nisi presumptionis adiutorium , scilicet quia cum in animo timore quis estuat, estus ipse, qui de seruili totus timore constat, plus ad  effectum sceleris prouocat quam retardat; et est proditio cogitationis auxiliorum, id est ostendit, quod ipsis peruersis cogitationibus ad malum anhelantibus timor ipse auxilietur, scilicet uires prebeat. Timent itaque deprehendi, timent proditioni etiam sue aliqui, sed quia ex gratia Dei non est, quia ex amore non constat, uitiorum ardorem non superat. Filii Isrel penas quas lex minabatur timentes, nec metu penarum, nec carnalium premio promissarum a legis preuaricatione teneri poterant, quia nullo Dei amore ad bene agendum animos applicabant, sed totum coacti seruiliter non spiritu adoptionis agebant. Timor ergo ille quem dicimus lux est, qui et tenebras obscene cogitationis discutit, et pariter ad amorem uirtutis accendit.

 Qui igitur primo sine fructu de suo torpore dolebat, de quo se excutere non poterat, quia sine luce gratia celestis erat, iam dolet, nec dolor uacuus est, quia unctio sancti Spiritus, que eum docet de omnibus et roborat, adest. Antiqui quando exercebantur ad palestram, ungi consueuerant, ideo uidelicet ut per nuda, et ex unctione madefacta corpora labentibus eius, qui colluctabatur, manibus minus teneri luctator posset. Nudi autem, id est a secularium rerum amore prepediti [f., expediti] et uncti, id est diuine dilectionis dulci suauitate delibuti, diabolo duellum indicere iubemur, cuius tanto minor est fragiliorque in pugnando constantia, quanto feruidior in corde penitentis inuenitur compunctionis gratia.

 uERS. 4.---Facta autem luce, uidit Deus quod esset bona. Quid est uidit Deus, nisi quia uideri fecit? Dicitur et de Centurione: Audiens iehsu miratus est . Unde miratus est, per quem omne mirum creatum est, preter quem nichil mirum est, nisi quod mirum uoluit nobis ostendere, quod ad commune exemplum a fideli homine dictum est. uidit ergo lucem quod esset bona, id est uideri fecit, quam bonum esset, timori et amori mentem mancipare diuino. In deliciis et uoluptatibus educati quid sit miseria nesciunt, et in squaloribus ac spurcitia enutriti, quid sint delicie ac felicitas nesciunt. Quid boni habeat sanitas, languor ostendit, ait quidam; cognoscimus quid habuimus, postquam habere desinimus. Cum igitur post innumera flagitia  ad Deum reuertimur, et uitia in uirtutes commutamus, tunc primum animaduertimus, in quo pestilentie barathro iacuimus, et quo uehementius de perpetrato facinore erubescimus, tanto copiosius ad priorem uitam boni operis nouitate contegendam estuamus. Et non modo timor est, ne deprehendamur in uitiis, sed etiam si impune peccare liceret, amore iustitie semel pregustate iam peccare nolumus, que ad presens in tantum nos remunerat, ut etiam metu iam perditionis abiecto securitatem glorie consequende tribuat. Sequitur:

Et diuisit inter lucem, et tenebras [al., Et diuisit lucem a tenebris]. Quid est diuisit nisi discretionem habere inter uitia uirtutesque docuit? Quanto enim arctius in uirtutum custodia persistimus, tanto  perspicacius his contraria quelibet cognoscimus, 13 Sed alia est quedam ualde notanda discretio, qua scilicet acute et indesinenter attendere debemus, quid ex nobis, et quid ex Deo habeamus . Quod mirabili arte pietas nobis diuina sepe insinuat. Nam in nostre conuersionis initio tantam lacrymarum ubertatem, tantam orationis nobis Deus plerumque largitur instantiam, ut iam humanam nobis uideamur transgredi naturam, et imitari contemplando angelicam. Quod cum aliquandiu nobiscum agitur, de nostro profectu supra quam iustum est gaudere intra nos presumimus. Sed Deus nostram mira dispensatione retundit superbiam, et nos qui erraueramus in solitudine, id est sine Deo irrationabiliter, et bestialiter uixeramus,  ad uiam querende ciuitatis, cuius artifex est Deus , postquam sua gratia reducit dicens: Non habetis [al., iuxta uulg. habemus] hic manentem ciuitatem, futuram inquirite [inquirimus] . Et aliquid superne dulcedinis pregustare facit, subtrahere solet gratie ubertatem, et esurire, et sitire interiori siti ac fame, et in malis permittit tabescere, sed totum eruditioni nostre, ut ostendat nobis quod ipse ait: Quia sine me nichil potestis facere?  Et tamen non nos derelinquens usquequaque , cum ad se querendum, sicut sponsa in Canticis per noctes dilectum querere dicitur in lectulo , intentos et uigilantes uiderit, animas tandem inanes  et esurientes bonis exsatiat, et uincula tentationum, que Deo ad horam secedente ingruere solent, sui Spiritus redeuntis igne dissoluit. Quid illud, quod anima nostra omnem sacre lectionis escam, de qua uires compunctionis hauriebat, ita aliquando abominatur, ut usque ad portas mortis , id est uitia per que itur ad mortem appropinquare uideatur. Sed ille qui tentat nos, non ut perdat, neque ut sciat, sed ut scire nos faciat si diligimus eum, mittit uerbum, id est saporem uerbi sui in nos, et sanat, eripitque de interitu . Hec Deus in nobis agit, ut bona ex ipso, mala ex nobis nos habere nouerimus, et sic inter lucem et tenebras diuidimus.

uERS. 5.---Appellauitque lucem diem: et tenebras  noctem. Est quedam summa lux, que illuminat omnem hominem , rationem scilicet cuique dando. Appellat itaque, id est eligit lucem, cuiusque scilicet hominis rationem, eam faciendo diem. Quomodo diem? Dies, ut ait quidam, est sol super terram, sol sub terra nox est. Ratio igitur nostra si uelit esse lux, sicut esse debet, solem sibi preponat, id est terrena desideria amore et exemplo Christi deprimat, ut dies etiam dici queat; nox enim iniqui non essent, nisi Christum atque rationem suam infimis cupiditatibus supponerent. Appellare sicut uocare accipi in Scripturis bifarie potest. In bono: uocaui ex nomine Beseleel . In malo: uocauit famem super terram , et affatim alias. uocat tenebras noctem, quando  eos, qui prepostere uiuunt, et uoluntarie peccant, tradit in noctem, id est in reprobum sensum . uocat autem in quantum uenire permittit, ut est: Et ne nos inducas in tentationem. Rectus uero uite modus est, ut carnis motus subiiciantur rationi, at ipsa ratio primum subdatur Deo.

Et factus [al., iuxta uulg. Factumque] est uespere, et mane dies unus. Quid est uespere nisi aduersitas, quid mane nisi prosperitas? Exitus, inquit, matutini in uesperam, et uespere in matutinum delectabis [al., iuxta uulg., Exitus matutini et uespere delectabis] ; id est delectabiles facies, quia diligentibus Deum Spiritus omnia cooperatur in bonum, siue scilicet in aduersis, siue in prosperis. uespere  igitur et mane fit dies unus, quia sancti siue malis premantur, siue honoribus cumulentur, idem sunt, et semper in eis perseuerat idem splendor diuinus.

Potest et aliter dici. Factum est uespere et mane dies unus. uesperum habemus in presenti, quia, etsi bene uiuere contendimus, nichil tamen perfecte claritatis habemus: ex parte enim cognoscimus, et ex parte prophetamus ; in quibusdam enim et humana ignorantia, et tentationum uiolentia caligamus, in aliquibus uero et diuina cognitione, et usu experientie quasi quodam lumine suffundimur. uespere ergo nunc habemus, mane in futuro, unde licet incongrue ad litteram, ad sensum tamen optime primo uespere, dehinc mane ponitur, quia  per exercitium corporis, quod corruptibile aggrauat animam , peruenimus ad matutinam superne intelligentie claritatem. Dicitur namque Deo: Dies super dies regis adiicies?  Dies modo nobis in huius seculi uespere sunt, in quibus Deo seruimus, sed his superadiiciuntur alii, quibus iam indefectibili luce innouati ipsi nostro regi Deo famulemur, et hi tamen unus dies sunt, quia unum efficiunt, uni uidelicet obsequium Deo reddunt.

Potest rursus idem dies unus timor intelligi, qui quidem, ut supra diximus, initium sapientie  cum sit, et ex amore constet, in aduersis ac prosperis idem nos semper illustrat, et primus quo ad sapientiam perueniatur gradus esse dignoscitur.  Unus autem idem dicitur quia primus est.

uERS. 6.---Dixit quoque Deus: Fiat firmamentum in medio aquarum, et diuidat aquas ab aquis. Aque multoties in sacris litteris scientias significant, ut est: Sitientes, uenite ad aquas ; hoc in bono; et: Aque furtiue dulciores sunt ; hoc in malo. Geminam enim esse scientiam satis liquet, alteram diuinam, secularem alteram. Secularem quidem definit apostolus Iacobus terrenam , id est terrenis inhiantem, animalem, id est ea sola, que bruta animalia 14 appetunt, exquirentem. Diabolicam  uero dicit, quia ad hoc solum uacat, hoc triumphum, hocque gloriam deputat, ut alios decipere ualeat, ex aliorum damnis sua lucra efficiat, ex pauperum lacrymis  opes congerat, ad ultionem sui caute alteri malum infligat, et, quod peius est, gratis mala perpetrat, et se audacter perpetrare exsultat. Hec sapientie nomine in Scripturis ualde abusiue appellatur, sicut lex, sicut iudicium, que cum bona semper esse debeant, aliquando tamen dicuntur lex mala, iudicium prauum. Sapientia autem que desursum est , primo, ut idem ait, pudica est , quia ex sua pulchritudine nulli preter Deo soli placere amore adulterino desiderat, cui uitio tota sapientia, imo ut rectius appellem astutia, uel uersutia humana commilitat. Deinde pacifica , quia non uerborum strepitui uel litibus instat; sed, se tranquille regens, aliorum sibi beneuole corda conglutinat. Modesta  est etiam, que nichil nos indiscrete  facere sinat. Suadibilis  quoque dicitur, ut obstinationem penitus fugiat, et facile rationi obtemperans nulla credenda discredat, que tante potentie est, ut absque ea nemo quidquam uirtutis efficiat.

Duobus autem modis accipimus sapientiam. Sapientiam Dei dicimus Christum , qui per quemdam ait sapientem: Ego ex ore altissimi prodiui . Sapientiam etiam rationabilitatem ac intellectualitatem a Deo in angelis et hominibus creatam, que dicit: Ab initio et ante secula creata sum . Hanc in nobis illa ex ore Dei prodiens sapientia creat, que nostro adiuncta animo uires ad ueritatem cognoscendum, et honesta  gerendum subministrat, et in nostra faciens infirmitate uirtutem, quidquid in nobis fragile ac uetus est, solidat et confirmat. Huic, inquam, annexa mens nostra sumpto ex ea adipe interiori, et exteriori pinguedine fit ratio. Ratio autem ab eo quod est ratum, id est, firmum dicitur, quia nil eo firmius, quod cum ratione fit. Ratio uero, nisi superne illi sapientie innixa, tota uersipellis, noxia ac peruersa est, nec etiam ratio dici potest. Firmamentum itaque fit, quoties diuine prudentie se adiungit, quia ex ipsa uires sumit, quibus superiores aquas sitiendo sustineat, et inferiores sub dominio rationis deponat. Superius namque spiritualis scientie mysteria non tam localiter, quam, ut sic dicam, mentaliter habemus, ad que bibenda, imo totis sugenda  desideriis inhiare debemus, que celesti nos institutione informent, mores edificent, uitia sedent, augeant exercitia, fastidiis obstent, inuitent premiis, supplicia suggerant, et contemplationis acumine in omnis ueritatis educant altitudinem. Superius, inquam, non per localitatem, sed per dignitatem. Unde Apostolus: Que sursum sunt querite et sapite . Subterhabemus uite secularis astutiam, que bona corporis exquirere, anime negligere, fraudes iurgiaque amare, et quidquid saluti contrarium est appetere predicat ac tenere. Horum duum media ratio currit, que a superiori armata contra inferius tam fideliter ei quod sibi preest, et a quo sufficientiam constantie accipit, adherere contendit, quantum sub sui iuris  arbitrio animalitatem, id est corpus suum, et ea que prudentia carnis, que ab Apostolo mors  dicitur, a se exigit, habere subdita cupit.

Per hoc itaque firmamentum aque supercelestes, id est, ut ita dicam, superrationales et inferiores, ad infima uidelicet nos deuoluentes diuiduntur, quia ex Dei amore firmatum nostre mentis ingenium, et superno intellectui se subiiciendo aspirat, ut decet, et indignis affectibus se prefert, ut dominum auctoritate qua debet. Talis eius esse debet uigor atque integritas, ut quidquid ad diuinam sapientiam attinet in uerbo, aut opere pro nulla spe commodi alicuius temporalis ab eo fiat, et si aliquid, etiam pro corporis sola necessitate, aut etiam non necessitate,  sed praua uoluntate fit, id se inepte ac fallaciter pro diuini obsequii studio facere cecus sui ipsius arbiter non credat. Ita mihi inter aquas firmamentum consistere debere ac posse uidetur; sed idem firmamentum a Deo uocatur celum. In celo mysteria multa clauduntur, quod menti non immerito nostre assimilatur, ubi quidquid anime saluti, remedio atque consolationi aptum est, quasi in thesauro usque ad tempus opportunum, quo res exhiberi illud exigat, custoditur, quod plenius supradiximus, cum de celo ac terra ageremus.

uERS. 8.---Factum est ergo uespere, et mane dies secundus. Primordia nostra secundum beatum Gregorium mista sunt malis; et licet mane nos illuminet  pie erga Deum deuotionis, creberrime tamen inuoluit obscuritas pristine, imo naturalis, consuetudinis. Obtenebrascit animus ex uitio terrene molis, ne superbiamus ex gratia, Deo id dispensante pro nobis, sed rursus irradiatur ardore compunctionis, ne defluat in barathrum desperationis aut criminis. Sicque, dum alternatim ascendendo usque ad celos et descendendo usque ad abyssos, manu superna remigante deducimur, fit ut per hec discrimina ad hoc, ut simus sine discrimine et timore etiam discriminis, ad uitam scilicet celibem ueniamus. Et is dies secundus est, quia a timore, qui primus gradus est, pietas secundus est. Pietas autem ad Dei cultum pertinet, ut est illud Apostoli: Sobrie, 15 et iuste, et pie uiuamus . Quod  sic exponitur: Sobrie in nobis, iuste ad proximum, pie ad Deum. Unde et impii proprie dicuntur alieni a fide. Que uero maior pietas, quis ex nobis ad Deum maior affectus esse potest, quam totam mentis intentionem in diuine sapientie sinum reclinare, et nos in huius mundi negotiis, in quibus se quidam plurimum ualere et sapere gloriantur, imbecilles et fatuos facere? Is post Dei timorem idoneus et competens ualde gradus est.

Sed questio grauis hic oritur, cur cum pridie et reliquls sequentibus diebus dicatur: uidit Deus quod esset bonum, hodie pretermittatur. Sed scimus quod de diabolo dicitur quia in ueritate non stetit; qui quandiu summe ueritati inhesit, in quantum illi coniunctus est, ueritas et ipse fuit. Qui enim  adheret Domino, unus est Spiritus . Et de eo in Iob scribitur: Habitent in tabernaculo eius, scilicet impii socii eius, qui non est . Quis est qui non est nisi diabolus, qui in quantum a uero esse decidit, iam esse etiam destitit. Quomodo enim est, qui tam infeliciter est, imo qui eternaliter in morte sine morte est. Quod idem et de nobis sentimus, quia a Dei uisione in primis parentibus lapsi sumus, de ueritate in uanitatem deuenimus, et ueraciter esse perdidimus, nisi quod Dei sola gratia nostro tamen sudore durissimo ac conflictu restitui credimus. Hinc dum ad glutiendam saliuam capitis nostri, ad pregustandam uidelicet sapientiam Conditoris nostri magnis suspiriis elaboramus, nosmetipsos  nobis ualde contrarios positos experimur, et in salutis opere neminem uiciniorem, infestioremque hostem quam nos patimur. Conqueritur inde Psalmista: Quantas ostendisti mihi tribulationes, multas et malas . Et alibi sub spe futuri boni letatur: Pro diebus, quibus humiliatus est, annis quibus uidit , id est expertus est mala. Cum ergo dies mali sint , et mundus in maligno positus , et hunc conflictum inferiorum aquarum, in quibus est superbia aduersus superiores, quibus constat humilitas et sanctitas in ualle lacrymarum, in lacu miserie, seculo scilicet presenti toleremus, prophetica apostolicaque lingua hoc non uitam ac patriam, sed exsilium mortemque denuntiet, quomodo  uideat, id est uideri faciat Deus bonum, quod uitari et credi a nobis uult deceptorium malum. Apostolus clamat: Miser ergo homo, quis me liberabit de corpore mortis huius?  et nos tortiones quas ferimus, pugne carnis in spiritum, et spiritus in carnem  bonum putaremus? Et si bona utcunque agimus, quia in fluctu, et peccati periculo semper sumus, ut illa Ne columba, quia hic requiem non habemus, ad Ne, id est Christum, qui requiescere nos faciat, suspiremus. Et recte die secundo quia bonum sit non uidemus, quia postquam primi diei in paradiso habiti, in protoplasto perditi gloriam amisimus, istuc deuoluti dolores, non bona reperimus. Quod satis apte signat in Sabbato paschali post Alleluia tractus qui cantari  solet, qui laborem seculi huius post letitiam paradisi nos incurrisse docet.

uERS. 9---Dixit uero Deus: Congregentur aque que sub celo sunt in locum unum, et appareat arida. Aque, que sub celo, sunt secularis uersutia, que in solis negotiis forensibus et ad decipiendum maxime callet, et sub iugo tamen intelligentie nostre restringitur. He congregantur in locum unum, quia tote Deo, qui locus noster est, in quo uiuimus, mouemur et sumus , uelint nolint, sollicitudines nostre, que uage et instabiles antea diffluebant, seruire coguntur. Loca Dei, imo locus fideles quique in Scripturis dici solent, sed multo magis proprie Deus, extra quem nec nos, nec aliquid est, locus noster uocatur. Qui quia quos  excipit sibi uiuificat, unus recte dicitur. Tota autem nostra, quam de seculo possidemus, prudentia, tunc plene ad Deum conuertitur, cum ad agendas ecclesiarum causas, et extrinsecas curas, quas litterati uiri minus scire solent, zelo et amore deseruiendi his qui contemplationi inseruiunt, quo liberius Deo uacent, seculares quique accinguntur. Hi non ad decipiendos pauperes suo iam utuntur ingenio, sed aurum et argentum quod de Aegypto extulerunt, ad exstruendum Dei tabernaculum in solitudine, id est, extra turbas uitiorum deuota mente expendunt. Hi sunt cilicia domus Dei, qui secularium curarum pulueres tolerant, ut hyacinthus, et purpura sanctarum mentium nichil exterioris inquietudinis  ferant, sed suo indesinenter proposito instent. Et appareat arida, inquit; per hoc namque quod conscientia pridem fluida ad Deum constringitur, terra cordis nostri a cogitationum superfluarum ingurgitatione siccata iam ferendis boni operis frugibus apparet apta.

uERS. 10.---Et uocauit Deus aridam terram, congregationes aquarum uero appellauit maria. Terra ab humore carnalis petulantie auaritieque leuigata, apta quidem cultui ac fructui est diuino, sed congregationes aquarum sub iure rationis non se uoluntarie cohibentes, amarissimos tentationum fluctus in nobis exsuscitant. Unde et maria uocabulo ualde congruo appellantur. Maria enim amaritudo interpretatur. Inde atrocium irarum, libidinum et aliorum  motuum tempestates, que dum animi imperio cercentur, quasi freti cuiusdam feruor subbulliens prosilire nituntur. Sed Dei pietas huius pugne exercitia non irremunerata relinquens, uidet, id est uideri facit a nobis, quam bona salubriaque sunt que agimus, et ex eorum consideratione ad meliora gerendum, ipso aspirante, excandescit animus. Unde suo inuisibili nutu dicit, id est prosperum effectum bonis affectibus tribuit.

uERS. 11.---Germinet, inquit, terra herbam uirentem et facientem semen. Terra germinat herbam, cum cor cuiusque fidelis ab omni lasciuia mundi sudum, uerbi Dei semine conuersationis initia emittit. Que herba uirens est, quia succo spei eterne uiuit. Quidquid enim pro fauore humano fit, marcidum  ac sterile est.

Et facientem, inquit, semen. Semen facit quisquis id religiosi propositi, quod aggreditur, opere efficaci exsequitur. Aut certe herba uirens, semen facit cum quisque id boni quod agere apud se inchoat, aliis etiam ex beneuolentia ut se emulentur predicare non cessat.

Et lignum pomiferum faciens fructum iuxta genus suum. Quid per lignum pomiferum, nisi arduum uite institutum de piis initiis ad sanctiora progressum. Sed quid agit sanctitas, si de sua aliis nulla est probitate utilitas? Per hoc enim quod in teneritudine exordii nostri bona, que gustare cepimus, libenter aliis propinamus, fit pia Dei largitate, ut proinde ad meliora prouehi mereamur; unde dicitur:  Fructum faciens iuxta genus suum, id est Deo lucrifaciens proximum. Genus nostrum natura humana est. Iuxta genus ergo nostrum fructificamus, cum eius, que in nobis est donationis, docendo et orando participes et proximos facimus. Dicitur enim in Iob: Et uisitans speciem tuam non peccabis ; quod idem est ac si dicat: Facies fructum iuxta genus tuum. Sequitur:

Cuius semen in semetipso sit super terram. Semen nostrum opera nostra, que pro fructu celestis brauii hic iacimus, sunt. Quod semen in nobismetipsis habere iubemur, ne bona gerendo cum adulatorum fabulis ungimur, quasi palea exterius inuenta fauoris uento rapiamur. Sit itaque uirtus nostra  granum, non exeat cordis horreum. Sed non ita interius fructus noster contegatur, ut ad exemplum proximi non prodatur: Sit super terram, id est, ueniat ad corporalis operis euidentiam. Potest enim et bonum fieri, et laus oblata contemni. Que sequuntur precedentium repetitio sunt.

uERS. 13.---Et factum est uespere, et mane dies tertius. Quid tertius iste dies nisi scientia, que post timorem pietatemque ad sapientiam tendentibus tertius gradus est? Nihil enim spirituali scientie magis competit quam seculi astutiam reprimere, et cum bene egerit, alios ad sanctitatis studium prouocare. Scientia enim, iuxta beatum Gregorium, pertinet ad doctrinam, sapientia uero ad uitam, cui satis uespere et mane conuenit, quia rarus omnino  est, qui intelligentie lumen ubique Scripturarum habere queat: habent namque sacra eloquia corpus, et quasi uesperam in integumento littere, habent animam et quasi mane in splendore moralitatis ac allegorie.

uERS. 14.---Dixit quoque Deus: Fiant luminaria in firmamento celi, et diuidam diem ac noctem. Duo ista luminaria Christum et Ecclesiam interpretari satis idoneum est, secundum illud: Dies diei eructat uerbum , etc. Christum quidem propositum exemplo et imitationi fortium dicimus; Ecclesiam uero in suis mediocribus membris iuniorum minusque potentium exemplar positam non absurde sentimus. Tolerabilius sane oculis infirmis est lucernam sub laterna attendere, quam solis  iubar in sue sphere uirtute uidere. Solem namque in potestate diei tradit Deus, cum uiris intellectualitate preditis contemplationis dona largitur. uidemus sane quosdam in utroque sexu uirginitate professa, mundanorum rerum possessionibus pauperiem Christi preponere, Deo uacare. Porro sunt aliqui, qui nec mundum deserere, nec celibes uiuere, neque ad plenum Deo uacare possunt. Unde et lunam ac stellas in potestate noctis dat. Dat enim nobis qui summa presumere non audemus, nec Ne, id est rectores, nec Daniel, id est celibes, imitari possumus, ut Iob bene operantem, misericordie studentem sectemur, et qui ad reclinatorium aureum, id est ad beatam requiem per ascensum purpureum, scilicet per martyrium peruenire non  speramus, per media saltem propter filias Hierusalem caritate constrata attingere ualeamus. Qui igitur Agnum illuminantem a montibus eternis quocunque ierit sequi  non audet, montes ab eo illuminatos attendat, et si non in omnibus, uel in aliquo eos ut membrum Ecclesie censeri debeat, prosequi contendat. Post hec autem cum fiunt, uidelicet cum hi ardua perfectaque eligunt, illi leuiora proponunt, dies noxque diuiditur, quia in studiis que quisque appetit, uite qualitas declaratur.

Ut sint in signa, et tempora, et dies, et annos, et illuminent terram. Signa et tempora quod dicitur, nil amplius ualet quam si diceret, ut sint in signa temporum, ut est illud: Pateris libabat et auro, hoc  est, aureis pateris. Christus et Ecclesia signa sunt temporum, quia quidquid egere uel agitur, aliud uidetur in re, aliud portenditur. Christus, et qui sunt eius in presenti dum uiuunt, 17 mundi tolerant opprobria ac erumnas, et si ab his qui seculi pascuntur gloria requiratur, cur ista ferant, quia, inquiunt, tempus nostrum nondum aduenit, tempus autem uestrum semper est paratum . Tempus glorificationis sanctorum impresentiarum non est, quia non habent hic manentem ciuitatem , sed locum, quo ipsi qui aurum esse delegere conflentur, et ubi pressuris contundantur, ut in templum Regis sine securi et malleo exstruantur . Tempus uero peruersorum, dum  hic agunt, semper in promptu est, quia nec deest unde transitorie honorari possunt, si fortuna arriserit, nec honoribus ipsi desunt. In malo autem et in bono nomen temporis poni solet, et uulgo etiam dici quibusque quibus sunt mala prouentura felicibus. uos habebitis, inquiunt, tempus uestrum; unde in psalmo: Et erit tempus eorum in secula . Hic glorie, illic habituri sunt tempus miserie. Tempus autem post finem seculi huius non est, iuxta illud in Apocalysi: Et tempus ultra non erit . Sed tempus et seculum unimode solet poni pro eo quod est uita. Unde apostolus: Ambulastis aliquando secundum seculum mundi huius . In psalmo etiam dicitur: Posuisti seculum nostrum in illuminatione uultus tui  , id est uitam nostram. Usualiter etiam de aliquo dicimus: Malum seculum ducit ille. Per hoc igitur quod Christus in diebus carnis sue probra potius appetiit quam honores, et Ecclesia adhuc sponte paupertatem tolerat et labores, signum est quod in his temporalibus bonis noluit defigere mentes, sed ad futura se extendunt, que retro sunt obliuiscentes , quorum et fieri utpote eternorum delectantur et conantur heredes.

Et dies, et annos. Dies sunt singule queque uirtutes que per manifestationem spiritus dantur ad utilitatem, non modo genera linguarum, uel interpretatio sermonum, sed, quod salubrius est, patientia, benignitas, misericordia, caritas, et  castitas. Qui harum quamlibet attigit, diem habet; qui uero omnium perfectionem habuerit, quod in apostolicis uiris fuisse non discredimus, quandiu etiam presens durabit seculum, etsi raros admodum tales; tamen aliquos non defuturos speramus: aut ipse est annus, uel potius habet annum. Sicut namque ex multis diebus annus, ita ex multiplici uirtutum lumine uir quilibet dignoscitur constare perfectus. Concinit huic sensui quod filia Iob dies uocatur, et Iob ipse plenus dierum obisse perhibetur.

uERS. 16.---Fecitque Deus duo luminaria magna: luminare maius, ut preesset diei, et luminare minus ut preesset nocti, et stellas. Facit itaque Deus luminare maius, quod illuminat minus, quia  uerbum caro factum sui cognitione illustrat Ecclesiam, et Ecclesia sui exemplo et doctrina illuminat terram, id est, terrenorum terram amantium conscientiam. Et stellas.

uERS. 17 et 18.---Et posuit eas in firmamento celi, ut preessent diei ac nocti. Firmamento celi, id est uirtuti animi debent impressa non solum Christus, sed et Ecclesie uniuersalis concordia, in qua sunt alteri alterorum membra; nec solum attendenda uniuersalitatis sanctitas, sed et singulorum, qui per stellas figurantur peruidenda simplicitas. Que presunt diei ac nocti, quia et ad uirtutum custodia nos muniunt, et de cautela uitiorum, doctrine ac operationis ipsorum consideratione nos  instruunt. Non enim sumus noctis neque tenebrarum, sed diei ac luminis .

uERS. 19.---Et factum est uespere et mane dies quartus. In eo quod premittitur et sepe dicitur: uidit Deus quod esset bonum, licet plura dixerimus, id precipue notare debemus, quod dum suorum in nobis munerum Deus incrementa largitur, et a nobis econtra quantos nos de quam nullis fecerit aspicitur, maxima in mentibus nostris humilitatis summa generatur. uidet Deus quod bonum sit, quando quid fuimus et quid simus, nos humiliter attendere facit. Et ex ipsa cepti boni consideratione animum nostrum ad meliora succendit. Unde cum Apostolo nos cogit dicere: Gratia Dei sum id quod sum . Dies quartus, gratiarum  spiritualium scilicet fortitudo gradus est quartus. Quid enim magis animum roborat, unde amplius fortitudo nutritur quam cum ipsum Deum electosque eius attendimus prospera despicere, mundi aduersa nusquam formidare? Quod si extra disciplinam sumus, et cum hominibus flagellari nolumus, adulteri et non filii sumus. Fortitudo igitur uespere et mane in aduersis et iocundis tantis pullulet de exemplis, et mentium nostrarum uigori per hec fortiter excitato fastidii omnis cedat obscuritas.

Potest et per luminare maius ratio, per luminare minus uoluntas, per terram carnalis affectus intelligi. Sicut enim a sole luna illustratur, et a luna terra, sic uoluntas nostra prorsus comparabilis  lune, quia nunquam in eodem statu permanet, et sepe deficit, nisi a ratione forti moderamine regatur, ad consensum carnalis appetitus, qui semper sordibus inhiat, creberrime deducitur. Sed quia sicut a patre filius a parasitarum societate restringitur, ita illa spiritui parere compellitur, fit inde ut ipsum carnis motum et ipsa compellat quatenus sibi famuletur. Hec itaque ordinata modo quo diximus, scilicet uoluntate facta appendice rationis, et carnali affectu posito sub imperio iuste uoluntatis, necesse est ut hec cum stellis, id est cum omnium nostrarum claritate 18 uirtutum affigantur firmamento celi, ei uidelicet, cuius uerbo, imo per quem uerbum ipsi facti et firmati sunt celi, et quorum uirtus est Spiritu eius oris  .

uERS. 20.---Dixit quoque Deus: Producant aque reptile anime uiuentis et uolatile super terram, sub firmamento celi. Quid per reptile, nisi subtilis alacritas animorum ad intelligendas et penetrandas obscuritates diuinorum librorum? Aqua autem diuine scientie copia est: Extendens, inquit, celum ut pellem, qui tegis aquis , et cetera; et illud in bono intelligi potest: Pisces maris qui perambulant semitas maris . Producunt aque reptilia, cum sacre Scripture usu suo corda nostra reddunt ad reperiendum acutissima, et ad exoluendum celerrima, in quibus quasi procreamur, et in earum naturam conuertimur in  tantum, ut sine his uiuere, nil preter has gratum cogitare possimus. Quid enim indignius, quid molestius anime uiuenti, ut secundum textum loquar, et de mortuis quos secularia pascunt taceam, quam a diuina lectione uacare, et diem sine studii fructu transigere? Sunt igitur reptilia uiuentia, qui huic sancte scientie quasi unde purissime sua immergunt pectora. Scientia autem est de moribus, et de his que in usibus aguntur humanis qualiter fieri debeant honeste tractare, et eadem proximos edocere.

uolatile uero super terram eos qui sapientie student et contemplationis excellentia terrenis omnibus supereminent intelligimus. Sapientiam autem definimus in cognitione eternorum, in intelligentia  Dei; contemplationem uero bifariam dicimus, dum scilicet argute intendimus inter uera et falsa, uirtutes ac uitia, utilia et inutilia, et in speculatione diuine maiestatis et ciuium supernorum glorie. Hi qui istis, contemplationi uidelicet ac sapientie, dant operam, sicut illi quos prelibauimus, qui scientiam affectant, ex aquis, id est, Scripturis originem sumunt, quia his innutriti discunt qualiter se in spiritualium sensuum inquisitionibus exercere debeant. Sed licet se super terrena penna sancte cogitationis efferant, sub firmamento tamen necesse est ut se deprimant. Firmamentum hoc in loco potest intelligi uirtus angelica, que aliis ruentibus in beatitudinis sede perpetua firmitate consistit. Qui cum semper uideant faciem Patris, iuxta Euangelii  dictum , tamen quia creatura sunt, Creatoris sui maiestatem comprehendere nullatenus possunt. Et cum ne modicum quidem peccandi affectum, uel carnis pondus habentes, quo aggrauentur a Deo contuendo, ipsum aliquatenus uidere, sed nunquam peruidere sinantur. Quid homo peccator, quid corruptibili mole depressus ibi uideat, ubi ex parte spiritualis etiam natura caligat? Ipsa enim cum ad Dei comparationem corporea sit, quia circumscribi potest, quod Deus non potest, quia non est idipsum quod Deus, non ualet comprehendere quod est Deus. Pensemus itaque, et si sit aliquis adeo sanctus, qui per speculum et enigma scintillet in illud supremum lumen, quam infra illam  dignitatem angelicam iaceat, cuius natura, quamuis purissima, tamen creata, in Deum minus uideat. Sub firmamento igitur uolemus, quia etsi de diuinis tractemus, quia longe ab eorum perspicacitate distemus, in omni contemplatione nostra pensemus, nec nos ad eorum comparationem, imo equalitatem, in hac uita peruenire posse presumamus.

Possumus et per firmamentum humilitatem Saluatoris, que immortalis et impassibilis ex resurrectione, et quasi firma iam facta est, intelligere, sub qua multo probabilius est et tutius imaginando animum intendere, et ad eam pii estu desiderii suspirare, quam illuc oculus et lippiens dirigatur, ubi aliquid de Deo inconueniens cogitetur, et unde intentio spiritualibus minus assueta, dum se ad  nimis ardua presumptiue erigit, ad phantasticam cogitationem deuoluatur. Etenim non imaginationis grossitie, sed spirituali prorsus acie Deus uidetur. Deus namque Spiritus est. uerbum ergo carnem factum contemplemur, per quam amando a terrenis eleuemur.

uERS. 21.---Creauit Deus cete grandia, et omnem animam uiuentem atque motabilem, quam produxerant aque iuxta species suas, et uolatile secundum genus suum. Quid cete grandia, nisi doctores clarissimi, quorum capacissima plus omnibus miramur ingenia? Quid Augustinus, quid Hieronymus, quid denique Gregorius nisi monstra suo et nostro seculo fuere ingentia? a quibus, ut breuiter dicam, non dico tot et tanta inueniri et teneri, sed, quod  mirabilius est, tam innumera potuere conscribi que uix media possint a nobis non dico capi, sed uel simpliciter legi? Quis gloriosi Origenis dicta in quinque librorum millibus relegat? Quis Areopagite Dionysii mysteria digne intelligat? Sed hec diuina spectacula lectoris animo rectius pensanda omittimus, quam pauca, imo nulla, quantum ad id quod se res habet proferamus. Facit Deus huiusmodi insignia, sed et animam uiuentem, id est eos qui ex fide uiuunt, qui et si non operantur, fides tamen eis, iuxta Apostolum, reputatur ad iustitiam : facit et motabilem, eos scilicet qui non solum ad credendum uiuere, sed ad bene agendum motus alacres dare nouerunt. Sunt 19 namque qui fidei solius sacramento saluentur,  ut infantes, quibus aliorum succurrit credulitas, et hi quos Christianismum excipere mortis urget necessitas; sunt et alii quos ad recte uiuendi studium instigat pura uoluntas, et eterni premii cupiditas. Illi igitur uiuentes, isti motabiles. Sed omnes ex aquis oriundi sunt, quia ex sacre Scripture predicationibus, et affectum bene cogitandi concipiunt, et ad effectum, que bene conceperant, ducunt. Habent et reptilia hec species suas, et uolatilia genus suum, quia quique et bene credentes, et iuste uiuentes, et subtiliter contemplantes uaria possident pro suo modo gratiarum carismata, que diuersa in una intentione faciunt proposita.

 uERS. 22.---Benedixitque eis Deus dicens: Crescite et multiplicamini, et replete aquas maris, auesque multiplicentur super terram. Ac si Deus attendens exercitia nostra, quibus de bonis meritis ad potiora merenda inardescimus, patenter dicat: Crescite intelligentia, et alter alterum sacris eloquiis imbuendo propagamini, et aquas maris, id est plenitudinem Scripturarum, allegoricis et moralibus commentando replete sensibus, et hi quos penna speculationis subleuat, et in discretione spirituum, et contemplatione mysteriorum celestium spiritualis amoris flagrantia sint super terram, id est, terrene cupiditatis illecebris abstrahantur. Maris autem aque sacra pagina non inconcinne confertur, quia ipsa est que Ioannis in Apocalypsi amaricat uentrem  , et accendit eo magis bibentis sitim, quo amplius bibitur; unde et sitientibus ut ad aquas ueniant ab Isaia clamatur . uidet etiam Deus quod sit bonum, quia ex delectatione acceptorum munerum intuitum nostrum prouocat ad appetitum meliorum.

uERS. 23.---Et factum est uespere et mane dies quintus. Et diuine gratie gradus quintus, consilium. Et cui negotio magis est conueniens consilium, quam sacre pagine questionibus disquirendis? Nusquam enim periculosius erratur, quam si a regulis et sensibus Patrum ueterum recedatur. Teneatur ergo eorum usquequaque sententia, qui de sacri eloquii obscuris qualiter essent inquirenda scripserunt, et ab eis a quibus queritur, eodem  Spiritus feruore queratur, quo ab illis qui eam reperere quesita cognoscitur. In omni nostra causa quasi laterales habeamus, qui nos suis tueantur consiliis, ne certam iaculemur sententiam in rebus dubiis, ne, cum intelligentia non suppetit, auctores arguere uelimus quasi nimie obscuritatis aut rusticitatis, quod horrendi est criminis. In quibus scilicet tractatibus etsi uesper aliquando patimur defectionis, aut caliginis, crebra instantia meditandi, et estu amoris diuini comitante, mane poterimus adipisci intelligibilis lucis. uix enim in uapido animi statu summum aliquid quis attingit, aut nusquam, quod expertus sum ex meipso, qui, quod tepidus non posse ab aliquo credidi, animatior solito facile irrupi.

 uERS. 24.---Dixit quoque Deus: Producat terra animam uiuentem in genere suo, iumenta, et reptilia, et bestias terre secundum species suas. Terra multis in locis, et specialiter mens cuiusque fidelis, et generaliter omnis Ecclesia dicitur, ob fertilitatem scilicet, cultibilitatemque, quia diuini precepti ligonibus colitur, et bonorum actuum ferax dignoscitur. Ecclesia quidem animam uiuentem, Deo iubente, producit, quia Salomon ille uerus etsi sexaginta sint regine, tamen octoginta habet concubinas, et adolescentularum non est numerus . In populo enim Dei, etsi non omnes sua dimittunt, si uirgines esse non possunt, mediocrem tamen Deus suis statuit locum, ex quo si recte uiuatur, salus  optata obtineatur. Ideo in domo Patris mansiones multe sunt , ideo stella a stella differt in claritate , quia in hac peregrinationis ualle diuersi ualde inter nos sunt ordines uite. Sunt enim anime quedam, scintillam quidem etsi non ardoris ad agiliter operandum, saltem ad bene uolendum habentes eleemosynas libenter impendunt, ecclesiasticis officiis pie intersunt, et alia mediocria bona deuote facientes, a capitalium se malorum sorde iuxta posse continent. uiuunt ergo quantum ad Dei amorem uel fidem attinet. Iumenta autem sunt in quantum bone consolationis aut humanitatis cuilibet opem ferunt.

Sed notandum quod dicitur in genere suo, quia habemus donationes secundum gratiam differentes  , alius sic, alius uero sic, quas multoties et uario modo locis pluribus retexit Apostolus. Unde et dicit quia, etsi membra nostra diuersum in corpore officium habent , tamen officiorum concordia et uicario suffragio unitatem seruant. Quod ibi dicit membra, hic dicitur genus uel genera. Ministeriis autem apta animalia iumenta uocantur, que non incongrue quorumdam secularium uitam signant, qui, etsi in quibusdam terrenis acclines sint negotiis, a propria tamen ualde libertate frenantur, quantum aliorum misericordiis inseruire conantur. Quem sensum iuuat, quod talia a terra plurimum suspenduntur.

Habet etiam Ecclesia reptilia, quia quosdam in se continet qui ita mundanis curis ac uoluptatibus  iniacent, ut nullo uirtutis interuallo a temporalibus distent. Attamen uiuunt, et hoc sola fide, qua opitulante cum pedem 20 non habeant operis, labuntur super terram industria intelligentie uiuacis; sciunt se praua agere, transitoriis inhiare, spe tamen in seipsis misericordie consequende ingemiscentes, saltus super ea quibus inherent consueuerunt dare. Tradunt auctores quod reptilia, que in hoc loco serpentes intelligimus, uitalem animam principaliter in capite habeant, ita ut si, toto reliquo abscisso corpore, quibusdam saltem palmi mensura iuxta caput de corpore ipso resederit, ex ipsa que capiti manet uiuacitate mori non possint. Cui ualde simillimum est quod nostre fidei documenta tenent, quia peccator cuicunque errori implicitus,  etiamsi in ipso mortis momento ingemiscens penituerit, saluandorum iam moriens parti pertinebit; sic enim scribitur: Peccator quacunque hora ingemuerit, saluus erit ; fide enim salui fiunt, sicut Apostolus ait: Ei uero qui non operatur, credenti autem in eum, qui iustificat impium, reputatur fides eius ad iustitiam . Ipsi corpus, id est opera non habent, at uero capite, id est fide uiuentes, ex ipsa unica, unde semper uiuant, operantur sibi. Cui astipulatur quod serpentes pro tuendo solo capite totum corpus periculis obiicere solent. Sic isti contemptis temporalibus que possident plerumque timore Dei, aliquando mortium suarum articulis, seu quibuslibet periculis caput, id  est Christum, uel Christi fidem sibi saluant, monachum faciendo, seu alias bene uiuendo.

Per bestias terre quidam intra Ecclesiam figurantur ferali animo et crudelitate insignes, qui, licet per potentatum secularem quem gerunt multa mala perpetrent, tamen ad cor redeuntes sepius de Dei iudicio ualde extimescunt, et plurima beneficia proinde impendunt. Que si humiliter agunt, nec de bono opere securitatem peccandi accipiunt, etsi a mundiali cura prorsus expediri non possunt, aut metuunt, dicere non audeo quod huiusmodi desperandi sint. Quis Nabuchodonosor nequior, cui a propheta dicitur: Redime misericordiis pauperum peccata tua?  Et si idololatre et gentili predicare penitentiam Daniel non neglexit, et  Niniues populo non solum infinitis sceleribus obruto, sed et ueri Dei prorsus ignaro idem alius propheta predicat; ubi satis mirandum est, quod his qui fidei scientiam non habebant penitentia nuntiatur: et si, inquam, his, quanto magis proderit Christianis? Et quis desperet de fidelibus, si spes tanta datur et impiis? Hos in Ecclesia Deus quemque secundum proprie uite gradum instituit, ut nobis insinuet quia, si ad summum eius discipulatum, id est imitationem, facultas niti non est, sciamus saltem quia minus potentibus medius locus sit. Ipse enim qui dixit, cum uirginitatem sub eunuchorum nomine laudaret: Qui potest capere capiat , idem dixit: Si uis perfectus esse, uade, uende que habes , et cetera; non dixit:  Nisi uendideris, non intrabis in regnum celorum. Quod namque dixit: Qui non renuntiat omnibus que possidet, non potest meus esse discipulus ; idem est ac si deceret: Non potest me perfecte imitari, a quo constiterit terrenas diuitias affectari. Qui enim se discipulum cuiuspiam profiteri constituit, eo facit intuitu, quod in eo unde magistrum habere uult, cupit eidem conformari; et cum magister aliquis sit, et multos circumquaque eundo doceat, non tamen uocari consueuerunt discipuli, nisi qui eius lateri specialiter obambulant, discendi solummodo causa.

Habet ergo aqua que producit ex sapientie scientieque salutaris plenitudine uolatilia, hoc est uiros eminentes speculationis ala, habet terra, id est  Christi humanitas simplicium animos quasi iumenta, reptilia, et bestias, qui, si in lumine uerbi oculum figere nequeunt, Christum tamen pro peccatoribus incarnatum redimendis, fidei ac spei contuitu constanter attendunt. Cum enim diei uerbum eructare pertineat, nox nocti scientiam consequenter indicat , habet Ecclesia hos in se uiuentium status, qui pecora iure ad eorum comparationem, qui rationaliter se agunt, dici meruerunt; uel etiam respectu pietatis ita dicuntur, quia hominum id est recte sapienterque uiuentium usibus quasi domestica animalia famulantur. Nil enim est quod non in animantibus, et rebus etiam inanimatis in aliquo hominibus utile sit. Sub qua specie dum montes  Deus de suis superioribus irrigat, per eosdem potum bestiis et onagris administrat, et ex eisdem fenum rursus herbamque hominum seruituti conuectat . Qui enim montes in quibus fena creantur ob fastum uocati sunt, iidem ibidem bestie ob ferocitatem dicti sunt.

Habet quoque fidelis anima etiam que ad summos uite emerserit gradus, imo patitur in se hos acerbissime motus. Insunt namque non modo nobis, qui uix initia conuersionis habemus, sed sanctis ac intelligentissimis, Paulo scilicet apostolo, suique similibus iumenta, id est onerifere huius nostre mortalitatis hebetudines, quibus interioris hominis obtunditur, et crebro grauatur alacritas, dum uidet aliam legem in membris suis repugnantem legi  rationis, propter que innumera, que magis sentiri, quam ab aliquo dici possunt, exclamat tota spiritualis Ecclesie multitudo: Miser ego homo, quis me liberabit de corpore mortis huius?  Insunt et reptilia, infime et prorsus carnales 21 que nos inclinare solent cupiditates, quibus uentre repimus, id est affectu inheremus terrenis uoluptatibus, et titillationum frequentia lubrici ac molles instar colubri attenuato animi rigore efficimur. Dum enim uirtutum fastigia attigisse nos credimus, ne nos gratie ubertas eleuet, propitio Dei iudicio stimulus carnis ab angelo Satane nobis qui nos colaphizet immittitur , et sic dum de supercelesti cogitatione ad plusquam terrena, ut sic dicam, meditanda delabimur, quid de nobis sine  opere Dei simus in nobis ipsis aduertimus.

Nec desunt bestie, bestiales uidelicet mores, insolentie, ire et rancores, que, etsi sanctos uiros usque ad perpetem impellere non possunt discordiam, magnas tamen ad tempus in eorum cordibus generant turbas, et, dum uetant interioris ferociam murmuris prodire in uerbum, ardentissimos intra se estus cogitationum sibi inuicem obiicientium, et cum grandi strepitu conuicia referentium patiuntur. uitia autem pariter uix aut nunquam quempiam tentant, sed uicissim nos pulsant: sopito scilicet uoluptatis incentiuo defurit ira; ira ad tempus quiescente efferuet luxuria; his rursus quasi edomitis subrepit inanis gloria, siue superbia.

Hec autem tria, que premisimus sub specie iumentorum,  reptilium, ac bestiarum, et in psalmo satis congrue sub figura alia denotantur: Holocausta, inquit, medullata offerimus tibi cum incenso arietum, offeram tibi boues cum hircis : Holocausta offerimus, cum quidquid ex nobis sumus, in Dei amore consumimus; medullata eadem sunt, cum sine caritatis interiori pinguedine uirtutum nostrarum ossa non sunt: aridus est enim ramus bone actionis, si non habet succum diuine ac mutue caritatis; cum incenso, id est incensione, consumptione uidelicet totius ceruicositatis, que supra per bestias, hic per arietem designatam scimus; holocausta offerre debemus, quia, si diabolus rex est super omnes filios superbie , et  filius tanti monstri, seruusque diaboli Deo munera defert, quid ipsi Deo uideri poterit ingratius, turpius, indignius? Sic tamen dico, donec in ipsa mortis profunditate iacere deliberat. Offerimus boues, cum omne pondus, et circumstans nos peccatum, quod nos aggrauat, et animales hebetesque nos in his que Dei sunt, reddit, feruore, acumine rationis, et spirituali uiuacitate mutamus, et mutando quantum patitur natura consumimus. Hi per iumenta designantur superius. Hircos in Dei placatione incendimus, cum in carne nostra et intimis anime affectibus petulantie fluxa dispergimus, que, uel potius qui hirci, scilicet sunt figurate reptilia que protulimus, que tota secundum cuiusque animalis naturam dicta sunt, quia aries superbum ac bellicosum  est animal; bos uero ponderosum et hebes; unde dicitur de stulto apud Salomonem: Sequuntur eam quasi bos ductus ad uictimam ; hircus autem petulcum et lasciuum; unde Ouidius de Galatea:

Tenero lasciuior hedo
.

Hec itaque hisque similia cum ab eis qui supra expositos uirtutum dies habent, magne autoritatis calce premuntur, dum siue in dexteram declinare nesciunt, aut sinistram, id est, dum neque uirtutum prouentibus extolli, quod est dextera, nec uitiorum impulsibus destitui norunt, quod est sinistra. Deus qui nostris aggratulatur profectibus, augmenta semper exaggerat gratiarum, et illud tandem in nobis perficit, ad quod omnis noster agon et desiderium tendit. Quidquid enim boni arripimus, non ob aliud  plane agimus, imo agere debemus, nisi, ut diuine imaginis quam amisimus conformitati reparemur. Deus igitur quos ut bene agere uellent gratie dono preuenit, et gratiam suis piis studiis subsequentes ad perficienda que uoluerant, iuuit, ad summa iam sue similitudinis consortia euehit, dicens, ut ita dicam:

uERS. 26.---Faciamus hominem ad imaginem et similitudinem nostram. Imago et similitudo, cum ab aliquibus idem esse credatur, plurimum aliquando inter se distant. Imago proprie dicitur quod pingitur uel sculpitur causa alicuius memoriam representandi, etsi non simile illi pro quo fingitur sit. Similitudo autem indifferenter in cunctis que sibi similia quouis modo sint, dicitur, etsi altera alterorum  causa facta non sint. Possem dici imago patris mei, etsi sibi specie non conuenirem, quia pater meus causa ut essem mihi fuit. Unde et hoc modo imago pariter et similitudo de re una dici queunt, si propter eamdem et facta sint similiaque sint. uirgilius tamen inducens Andromacham de Ascanio loquentem ait :

O mihi sola mei super Astyanactis imago!
Quem reuera pro similitudine imaginem dixit, et imaginem adhuc ideo forsan, quia formam, licet illius filius non esset, ex eius consanguinitate trahebat. Imaginem Dei Adam habuit in anima, ex ea parte qua eterna est, quia ille naturaliter eternus est, ista collatiue. Imaginem namque determinant in eternitate similitudinem in moribus. Imaginem  autem Dei nos in eo perspicue habere dicere possumus, quod sicut Deus omnem implens mundum sic omnibus generaliter adest, ut singulariter tamen rei cuique totus proprie inesse sentiatur, ita anima nostra incorporata 22 ipsum corpus quidem implet, moueri et uiuere facit, ordinatissime regit, et sicut de Deo dignosci non potest unde celo quam terre presentior estimetur, sic ipsa nullatenus magis in capite sentitur quam in minimo pedis digito. Lesus quispiam in utrolibet non dissimiliter angitur; tota enim in singulis quibusque membris anima reperitur, quam grauiter lesus in ungue doleas nosti; habet corpus ubique spiritum, uti mundus habet ubique Deum. Deus autem ratio uniuersalis est, qua tota  machina miro ac incomprehensibili administratur ordine, ubi nichil extraordinarium fit, nil sine causa, nil inconueniens recte sentientibus uideatur. Quod itidem et homini constat datum, dum suum exteriorem per interioris hominis intellectualitatem disponere possit, ut nil in sui operis exhibitione ineptum aut turpe ualeat inueniri. uiuit Deus, et sapit, uitalem per se et uiuificam in carnali massa indidit animam, que pondus suum foris reddit uegetum, semet uero ex participio celestis luminis intro prouidam possidet. Imago ergo Dei sumus, ipsius glorie et honoris facti sumus, non nostri meriti aut utilitatis causa, utpote qui non nobis egebat, sed nos fecit, ut ipso beate frueremur. Causa nostrum, sicut et omnium creatorum fuit, ut scilicet glorificaretur ex  nobis, non quo nostra glorificatione proficeret, sed quo eum et ex sui consideratione, et ex mundi totius mirabili propter nos institutione glorificando gloriosior homo fieret. Nos itaque illi quo nos et mundum regit ordini confirmado, . . . scilicet nostri ipsorum existentes, uitiis principando, et cum uirtute omnia nostra gerendo superne imagini comparemur. Similitudinem supra diximus in moribus debere putari, quia sicut Deus est amor, iustitia, pietas, munditia, et quidquid boni dici aut cogitari potest, ita omnis gratie et sanctitatis capacem hominis animam fecit. Unde et summo nostro, quod nos uidelicet habere conueniat, bono ab Ioanne dicitur: Sicut ille, inquit, est, et nos sumus in hoc mundo . Deus naturaliter pius sic deitatis plenitudine nobiscum  uersans, misericordie uiscera nulli negat, ut solem suum super bonos et malos aperiat , et non minus, imo multo satius impiis sua munera, licet corporea, tribuat, quam his quos iuste uiuere constat. Sicut igitur Deus est, et nos sumus in hoc mundo, quia sicut nemini sibi etiam prorsus infenso beneficii sui subtrahit largitatem, sic nos erga eos qui nos oderunt habere necesse est caritatem. Sunt multa preterea satis ardua, que de hac Dei imagine disseri possent, sed ad alia properantes sufficere mediocribus ista putamus.

Et presit, inquit, piscibus maris, et uolatilibus celi, et bestiis, uniuerseque terre, et omni reptili quod mouetur in terra. Cum bene de se merentes Deus ad sui, qui nichil aliud quam uirtus est, conformitatem  eleuat, ad hoc utique fit, ut illustratione superna, qua quisque accepit subtilitatem ingenii, in Scripturis moderari discat, quod pisces maris significant; et uolatilibus celi preesse nouerit, id est contemplationis acumen cautissime librare in diuina sciens, nichil imaginarium, nil sensuale de Deo senserit, et cum post magnitudinem reuelationum, tentationum acerbitas, quod pene semper consueuit accidere, subsecuta fuerit, bestie irarum, superbiarum, terrenorumque motuum, id est cupiditatum, reptiliaque libidinum, rationalis memor imperii seruitium mox imponat corpori, et sue uindicans libertatis dignitatem super hec exerceat potestatis. Mare Scripturam intellige, que sapientie sale salsa ad sitim  spiritualem nos prouocat, et commotionis magne strepitum in cordibus penitentium concitat, mentesque amaricat, ubi inter minarum moles timidus peccator ac si inter fletus exestuat. Piscis autem huius maris ingenium naturale, quod eius abdita inuestigat.

uERS. 27.---Creauit ergo Deus hominem: ad imaginem Dei creauit illum, masculum et feminam creauit eos. Recte primo dicitur homo singulariter creatus, postmodum masculus et femina creati, quia ante preuaricationem idem in se, et nusquam diuersus homo erat, uni suo Conditori uacabat, nil a se, nil a Deo extraneum cogitabat; postquam autem, contempto auctoris iugo, sui iuris esse uoluit, et Dei uisione, qua crebro reficiebatur, caruit, et seipsum  non habuit, quia nunquam postea plene suis motibus dominari, etsi uoluit, potuit; quia etsi spiritum, quod est masculus, ad fortiter sentiendum aut agendum penitus non perdidit; Eua tamen, rebelle et indomitum animal, nunquam uoluntati spiritus uoluntarie acquiescit, sed semper uirtutis studio dura resistit. Eua autem est caro nostra, que suggerente diabolo lenocinatur rationi, et inflectit ad consensum appetitus inhonesti. Adam enim, ut ait Apostolus, seductus non est, sed Eua, unde et uirum seduxit . Primo in homine quedam fuit identitas, sed ex peccati pena accidit demum diuersitas, ut in duo diuideretur humanitas.

uERS. 28.---Et benedixit eis: Crescite, ait, et multiplicamini, et replete terram. Tunc crescimus  et multiplicamur, cum replemus terram, id est, cum boni operis exhibitione exteriorem nostrum hominem nusquam uacare permittimus. Aut certe crescimus, cum ex incremento sancte actionis spe meliore ad superna porrigimur. Multiplicamur autem, cum uirtutum numerositate fulcimur. Et ita repletur terra, cum sensuum nostrorum uniuersitas secundum quod cuique competit ad pia occupatur exercitia. 23 Et subiicite eam. Subiicimus terram, cum nostre ditioni obtemperare compellimus Euam, ut non ordine prepostero ancilla, id est, caro rationem precedat dominam. Et dominamini piscibus maris et uolatilibus celi, et uniuersis animantibus que mouentur super terram. Pisces dici item possunt  astutie seculares, quibus hominum ingenia callent ad uestigandas semitas maris, id est negotia seculi. uolucres etiam accipi queunt elate superborum cogitationes, quibus tanto quisque sublimius euolat, quanto uanis inflatus euentibus de se gloriosiora cogitat. Animantia uero quid sunt nisi animositates, quarum millia infinita cordibus solent humanis obrepere? Cui consonat quod animus, unde animositas est, Grecam habens etymologiam, a nomine quod est uentus deriuatur. Et quid animositates, quas tot tamque uarias ineptasque patimur, nisi uentositates congruentissime dici debent, que quidem inania nos appetere faciendo usque ad crepitum nos inflant, et nichil nisi peccatum explicant? Hec mouentur super terram, hoc in est terra; super enim  crebro ponitur in ueteri pagina pro in, ut est: Si memor fui tui super stratum meum , hoc est in stratu meo. Mouentur animantia in terra, quando ad illicitos motus fatue cogitationes illiciunt corpora nostra. Super terram, id est, carnem nostram precedere sane possunt, et in his que sibi sunt contigua, quasi quidam latrones predas agere, sed regem imperiosum, rationem uidelicet, absit ut ullatenus queant subigere.

uERS. 29.---Ecce dedi uobis omnem herbam afferentem semen super terram, et uniuersa ligna que habent in semetipsis sementem generis sui, ut sint uobis in escam, et cunctis animantibus terre, omnique uolucri celi, et uniuersis que mouentur in terra, in quibus est anima uiuens, ut habeant ad uescendum.  Primo ad litteram interiaciendum quod omnino ante diluuium illi primo tempori esus carnium in usu non fuit. Significatiue autem licet, secundum quod diximus in tractatu diei tertii, possint hec intelligi, et iuxta ea que in aliis exposita sunt diebus, que ad uescendum illi qui iam noua creatura est data dicuntur, id est ad imitandum intellectualia illa que ibi describuntur, quorum exemplis tanquam pabulo debeat sustentari, tamen et aliter forsitan, si elaboremus, exponere poterimus. Herba, quia breuis et ad manum contigua est, quelibet corporalia bona possumus accipere, ut est ieiunare, hospitio inducere, eleemosinam dare, nescios erudire, et cetera que humanitas habet egentibus exhibere; que quidem satis bona sunt, sed tamen sine adminiculo  aliquarum spiritualium uirtutum nulla. Possunt enim et bono et malo animo fieri, et ideo, si bene, id est non amore laudis, aut per inuidiam, ut scilicet alterius obnubiletur bonum, ista ac similia fiant, ualde utilia sunt. Sed tamen semen afferre debent, que uictum boni exempli spirituali creature prebent. Semen herba etiam moriente solet esse residuum, unde reparetur genus. Quid herba, nisi bonum opus; quid herbe semen, nisi boni operis premium, cuius intuitu et alii ad bene gerendum precipue prouocantur. Potest bonum opus aliquando uideri, sed in Dei oculis premio caret, quia agentis intentio etsi non pro laude, seu per inuidiam, ut diximus, est, tamen bona que agit non desiderio  eterni muneris exercet, sed ut a Deo sibi presentis seculi prosperitas uberius cumuletur. Unde dicitur: Oratio eius fiat in peccatum , id est pro solis temporalibus oret. Et ibi: Confitebitur tibi, cum benefeceris ei . Et Iudeis carnalibus nichil in lege nisi temporale promittitur. Hec herba ut semen habeat, mutetur intentio, qua tenus ex eo alii suscitentur; solent enim intentiones aliquorum iudicio Dei iusto aut apertis flagitiis, aut apostasia qualibet patescere etiam in presenti, et ideo fructus inde nullus est. Nam uix adhibentur exemplo, quorum finis reprobus est.

Per ligna pomifera spirituales, que non nisi bono animo fiunt, signantur uirtutes; nec malis communes esse queunt, ut sunt caritas, humilitas, patientia,  et alie, que et magnum in se robur habent constantie, et gloriam excellentie, et utilitatem fructus de imitatione. Et queque tamen harum sementem infra se habeat, ut non pro externis rebus, sed pro salute sui eterna, bonum ipsum quod agitur fiat. uolucribus ergo, id est eminentia sanctitatis preditis, et animantibus quibusque, scilicet ex fide uiuentibus, qui motus habent bone actionis, in terra, id est, in exhibitione corporea dantur ad uescendum, ad mores uidelicet, animumque suum piis exemplis talium roborandum.

Potest et per herbam, que res leuis est, actiua uita signari, que omni Dei populo patet; per ligna uero summa uite contemplatiue, in qua pauci litteratorum, illiteratorum uero nescio an quis mentis  pedem affigere possit. Hoc in Deuteronomio intelligitur per id quod prohibetur, ne quis, uel in arbore siue terra posita oua seu pullos capiens, in nido matrem his incubantem pariter rapiat , ut longo mereantur uiuere tempore. Et est sententia: Nostra mens cum aut oua bone cogitationis et propositi fouet, aut bone sed tenere adhuc operationis pullos usque ad congruum perfectionis robur nutrit; si quis 24 experiendo peruideat, et piam uoluntatem, et opus religiosum tenere imitando potest, sed matrem, id est conscientiam operantis a bono cepto dimouere, aut dehortari non debet, si eternum feliciter uiuere uolet. Per terram autem actualis, per arborem uero uita contemplationis, quod istic per herbam et arborem diximus figurari.

 uERS. 31.---Et uidit Deus cuncta que fecerat, et erant ualde bona. uidet, ut diximus supra, et sepius est, uidere nos facit. uidere autem nostrum sicut ipsius Dei approbare est, quia dum summam uirtutis attingimus, ita in naturam uertitur boni amor, ut, si etiam impune peccare liceret, nunquam animus a recti tenore gradum deflecteret. uidemus ergo bona que Deus indidit nobis, id est intelligimus. Unde et sextus dies occurrit, et pariter e regione sexta gratia Spiritus intellectus illuxit. Cum Deus sue hominem imagini configuratum, ut inter pisces et uolatilia, rursumque reptilia discreturus intellectualem quamdam cathedram haberet, iura iudicii possidere iussisset, quatenus quibus transitorie uti, quibusue eternaliter frui deberet, sciret; et que in se rapere,  quibus se informare, que sibi subigere quibusue dominari oporteret, agnosceret. Quid eminentius post dignitatem spiritualem dare ei potuit, nisi ut angelorum quodammodo suppares faceret? Si enim dicimus quod in hoc bestiis preeminemus quod loqui possumus, respondeo quidem ex parte uerum fore, sed si aduertimus, profecto inuenimus quia uix nobis aliquid inuicem disertius loquendo intimamus, quam ille secundum suum modum gestu ac uocibus. Non ergo hec differentia magne laudanda est, sed illa summopere, qua per intelligentiam Dei et bonorum angelis concordamus. Hec est que ab Apostolo appellatur discretio spirituum, qua uidelicet intellectuali palato sapimus  quid a Deo  nobis superuenit, quid spiritus malignus suggerit, quid carnis petulantia ex se naturaliter parit. Operi itaque diei huius nil omnino aptius competit, quando homo preficitur disponendis creaturis, quam quod lumen pariter adest clarissimum discretionis.



CAP. II,

uERS. 1.---Igitur perfecti sunt celi et terra, et omnis ornatus eorum. Celi perficiuntur, quando mentes fidelium totis rationis uiribus diuine sapientie applicantur. Terra perficitur, cum, totis sopitis peruersis motibus, rationis uoluntati caro subiicitur. Sed quis in carne mortali positus hec ad perfectum expleat? Nemo Paulo melior, qui uidet aliam legem in membris suis repugnantem legi mentis , qui sequitur si comprehendat, qui a se non arbitratur comprehendisse . Et quis  adeo socors Pauli perfectioni deroget? Ipse enim nichil sibi conscius est, sed non in hoc iustificatus est . Perfectos autem dicimus sanctos uiros, in quantum patitur corporalis infirmitas, in qua quandiu sunt, fieri non potest ut ad eam animi, carnisque possint attingere pacem, quam aut habent angeli, aut habituri sunt post resurrectionem sancti. Ornatus autem eorum est quidquid ad uirtutem animi aut honestatem corporis, aut per horum opera dierum innuitur, aut alias legendo reperitur.

uERS. 2.---Compleuitque Deus die septimo opus suum quod fecerat, et requieuit die septimo ab omni opere quod patrarat. Quando nos quidpiam operamur, ipsa die qua perficimus, ipsa potius quam sequenti  nos complesse opus dicimus. Et quid significat quod Deus non sexta, sed septima die opera explicat, nisi quod uite presentis sancta que per nos efficit exercitia, non in hoc tempore, que sexta dicitur etas, sed in septima, in qua sabbatismus animarum populo Dei restat, cum premium reddiderit, tunc terminat? Nam quandiu in hoc degimus seculo, a bene agendo requiem non possumus habere, nec debemus. In septima autem mundi etate a labore laxamur, quia iuxta illud Iob: In septima non tanget nos malum ; ubi mensis, id est perfectio beatitudinis, erit perfecti laboris mense, et Sabbatum eterne requiei nobis, qui requieuimus a peruerso opere. In hac ergo uita tempus est agonizandi, illic nobis restat eternitas coronandi. uanum enim  nobis debet uideri ante illud mane ultimum, quo Dei misericordiam cum Psalmista sumus audituri, quo Deus illuminabit abscondita cordium , in securitatem aliquam de bona nostra actione surgere, id est, erigi; sed postquam in hac conualle lacrymarum, que locus est auro Arabie, id est humilibus electis, in quo conflentur, et iuxta Danielem dealbentur , sederimus, in humilitate scilicet nos depresserimus, tunc surgendum, id est ad gloriam aspirandum nobis est, qui in his quadraginta annis desertum Idumee inhabitando, de quo clamat Dauid: Deus, Deus meus, ad te de luce uigilo ; solo spiritualis manne pabulo, Scripturis scilicet sacris delectamur, et panem tamen  doloris manducamus , quia totus noster lectus in nostra infirmitate uersatur; et panis ille pro quo reprobi, iuxta Ieremiam, Pretiosa queque dederunt , pro temporali uidelicet uoluptate insumenda suam ipsorum salutem uel animas uendiderunt, in uita nostra fit nobis abominabilis, heu nobis conclamantes, quia incolatus noster  prolongatus est , phrenesin gaudium seculare putantes, et corone causam pressuras atque dolores. Ad hanc igitur 25 septimam diem, id est, perfectissimam lucem cum peruenerimus, in supremo gradu, qui est sapientie, pedem animi locabimus, quia irradiati sine fine, et ullius interpolatione spiritualis uesperi Deum sapiemus. Amen


 Explicit liber primus Moralium.



INCIPIT LIBER SECUNDUS MORALIUM IN GENESIN.

 Superiori commento postquam Deus celum terramque discreuerat, quid diebus quibusque fecerit, celo terraque procedere tractatum est. Sequitur ergo mystica narratio dicens:

uERS. 4. Iste generationes celi et terre, quando create sunt in die quo fecit Deus celum et terram. In die, inquit, id est in illa mentis illustratione, per quam de obscuritate confusionis uitiorum celum, quod est ratio, a terra, carnali scilicet suscitatur affectu, ista que septem diebus, septem utique sancti Spiritus carismatibus agi possunt, in interiori homine generari incipiunt. Quando create sunt, id est quando horum bonorum semina per conceptum bone uoluntatis menti renouande iniecta sunt.

 uERS. 5.---Et omne uirgultum agri antequam oriretur in terra, et omnem herbam regionis antequam germinaret. Facit Deus uirgultum, id est fortia uirtutum opera, antequam oriantur in terra, id est, antequam exhibeantur per manifesta corporis exercitia, quando ad bene agendum in terra inspiratur fidelis anima, sed tamen, prepediente adhuc ueteris hominis affectu uel usu, non preualet animus ad opera. Fiunt ergo prius in proposito. Inde dicit Apostolus: uelle mihi adiacet, perficere non inuenio . Facit et omnem regionis herbam, antequam germinet, quando minora et infirmiora bona Deo animante concipimus, que tamen ut cupimus patrare nequimus. Potest et per herbam uiror desiderii superni accipi, in quo per pios actus uiuitur  hic spe, donec in regione uiuorum germina proferat integre uisionis in re. Per uirgultum etiam contemplatiua uel spiritualia studia sentire possumus, ob robur scilicet sui ac altitudinem, que nunc a nobis grandi labore coluntur, antequam in illa quam mites possidebunt terra, eterna uidelicet et incorruptibili stabilitate sponte nunquam desitura oriantur. Non enim pluerat Dominus Deus super terram. Cum primum nobis pia uoluntas immittitur, non tanta nostre rationis gratie, id est pluuie spiritualis ubertas infunditur, ut terreni affectus duritia in nobis ad boni efficaciam usquequaque  soluatur. Initia enim nostra mista sunt malis. Unde recte subditur: Et homo non erat qui operaretur eam. Quia enim differt Deus infusionis plenitudinem, fragilitas operum designat non esse hominem, qui corpus non subiugat et excolit per rationis auctoritatem. Non est enim dignus hominis nomine, qui uiuere non didicit integra ratione.

uERS. 6.---Sed fons egrediebatur de terra, irrigans uniuersam superficiem terre. Mira subtilitate cuique pensandum est an uere bona sunt que bona habere se estimat. Nam si pro seculi honestate quid fiat, quod Dei respectu non fit bonum quis dicat? Merito Deus non pluerat, et homo qui terram operaretur non erat, quia fons humane calliditatis ex ima intentione scatens, exterioris hominis habitum, uniuersam  scilicet superficiem terre rigabat. Hec est secularis honestas, qua dum quique quasi prudenter se contegunt sub colore magne religionis, nichil agunt. Unde dicitur: Filii Agar qui exquirunt scientiam que de terra est . Huic sensui optime capitulum euangelicum  de sex hydriis moraliter coaptatur. Quia namque de terra fons erat, non interius, sed superficiem terre rigabat. Sunt sane bona plurima que discernuntur, quia Dei sunt intentione sola, ut sunt pietas, largitas, castilas et cetera multa.

uERS. 7.---Formauit igitur Dominus Deus hominem de limo terre, et inspirauit in faciem eius spiraculum uite. Cum ergo humana scientia exterius se bonis componendo moribus sine Dei contuitu nichil  efficiat, pius Auctor gratuito formaturus totum hominem, terram nostri 26 pectoris unda gratie necesse est ut infusa emolliat; tali enim limo nec aliter homo, qui Dei fert imaginem, uere constat: sed huic illa inesse facies debet, quam sibi Dominus contuendo lauare precipit, et quam sibi Sponsus ostendi postulat. Ostende, aiens, faciem tuam, quia facies tua decora . Cui spiraculum uite adhibetur, ut spiritu suo deficiat, qua paupertate beatus fiat, et eo repleatur, qui se in terram rectam deducat, os emundande per confessionem conscientie aperiat, ut spiritum discipline,  qui fictum refugit, excipiat, os denique ad bona docendum dilatare studeat, ut id celestis anhelitus placite illapsus adimpleat. Inspirando namque trahimus et emittimus spiritum. Unde dicitur: Os meum aperui, et attraxi spiritum . Et factus est homo in animam uiuentem. Sicut corpus sine anima uiuere non preualet, sic anima, si Deo inhabitare careat, deteriori pessumdata morte iacet; facto igitur limo, et dato in facie eius spiraculo totus iam uiuidus constat homo. Sinceritas enim faciei illius, qua Deum cognoscimus, quaque a Deo cognoscimur, quo contra minus sinceris quibusdam clamantibus, Domine, aperi, dicitur, nescio uos ; ubi pallorem defectionis habeat que penes se uitalis spiritus arrhas portat.

 uERS. 8.---Plantauerat autem Dominus Deus paradisum uoluptatis ab initio, in quo posuit hominem quem formauerat. Paradisus uoluptatis, serenitas est sancte conuersationis, in qua cum uirtutum undique surculi prouehuntur, et spei immarcessibilis gramina uernant, surgit inde aquilo et temperies accedit australis. Paradisus enim Grece, Latine dicitur hortus. Si autem secura mens quam turpis culpa non mordet, iuxta Salomonem , quasi iuge conuiuium est, nam male conscia sibi propriis semper agitatur stimulis: quid simplicis animi testimonio gloriosius, amenius? Sed is paradisus habetur a principio. A quo, nisi ab ipso prime nostre conditionis exemplo? Pensemus in quanta mentis requie, antequam peccaret homo, constitit;  et sciamus hunc esse paradisum intellectualem, terreno meliorem, quo nos Deus poni, si uelimus, cupit.

uERS. 9.---Produxitque Deus de humo omne lignum pulchrum uisu, et ad uescendum suaue. In soliditate itaque illa homini constituto producitur omne lignum, fortitudo et eminentia quorumque rectorum operum. Pulchrum uisu, dum lux lucet nostra coram hominibus, ut uideant , id est instruantur ad uescendum suaue, dum per operum imitationem Dei glorificatione pascuntur; fructu enim tuo uescitur quisquis ad bene agendum tui consideratione confortatur. Sed suaue quomodo est, cum arcta sit uia que ducit ad uitam , et omnis  disciplina in presenti sit meroris?  Reuera imperfectis ac rudibus arcta, sed fructum pacatissimum iustitie postea reddet exercitatis in ea. Iugum enim meum suaue est , et cetera. At de qua humo hec prodeant intendamus. Ab humo dicitur humilis. Humilitas ergo humus habeatur, et satis constat quod hec, que pretulimus, sine hac uirtute fieri non posse credantur. Superbis nempe Deus resistit, humilibus dat gratiam . Ideo iustus ut lignum quod plantatur secus decursus aquarum; impii ut puluis, quem proiicit uentus a facie terre .

Lignum etiam uite in medio paradisi. Lignum uite sapientia est, sapientia autem tripliciter dicitur: sapientia huius mundi, que et astutia est; sapientia  creatrix, que est Dei Filius. Hec duo breuiter perstringit Apostolus. Non enim, ait, cognouit mundus in sapientia Dei ; per sapientiam subaudis mundi Deum. Sapientia rursus uocatur in angelis ac sanctis hominibus diuinitus illustrata ratio. Hec est que loquitur: In Ierusalem potestas mea , et cetera. Hec robore, fructu et umbra suis uite ministrat alimentum, si tamen in medio consistat paradisi, ut non eam a regia sede, qua circumstantem disponit exercitum, carnalis tyrannice extrudat affectus, sed media internis currens uti medulla ossibus succos uitales attribuat.

Lignum quoque scientie boni et mali. Hec est uoluntas nostra. uoluntas autem est motus animi cogente nullo ad aliquid efficiendum uel appetendum.  Si enim cogitur quis, uoluntate non ducitur; diabolus uero neminem suggestione compellit, sed potius quod desideretur obtendit, et sine molestia aut ui spontaneam mentem trahit. Sola ergo secundum hunc modum uoluntate, non necessitate peccamus, et liberos nos seruituti addicimus. uoluntas itaque cum ad bonum et ad malum circumferri ualeat, hic et in sequentibus in malo accipitur: scientia enim, id est experientia boni et mali, permaxime in malo prestat. Aliud est namque scire quia fornicatio peccatum est, aliud experiri per opera qualitatem eius. Porro in experientia mali multo magis bonum quam sit bonum quod habebatur, agnoscitur, quam in boni obseruantia ulla malum cogitatione sciatur. Quid namque boni sit sospitas, melius discitur languore  magistro. Lignum est cuius robur stoliditas, fructus infectio, et umbra cecitas. uoluntate igitur abuti, tangere est scientie lignum boni et mali.

uERS. 10.---Et fluuius egrediebatur de loco uoluptatis ad irrigandum paradisum. Fluuius iste sacri eloquii copiosa scientia, rerumque moralium alta cognitio 27 est: qui paradisum irrigat, quia per quotidianas institutionum doctrinas uires ad bene agendum piis animis subministrat; si enim sapientie studio attinet de Deo et celestibus agere, et statum uite preteruolare commune quantum hominis est, scientie proprium est ea que inter nos actitantur iusta moderatione disponere; uitia uirtutesque  discernere, fideliterque eadem quibusque disserere. Unde subditur: qui diuiditur inde in quatuor capita. uoluptatis nostre quidam locus non localis Deus est, quem quidem generaliter omnia, sed illi tanto specialius, quanto spiritualius incolunt, qui solum in ipso delectantur, ex hoc ipso fluminis impetus egreditur, qui nequitias spirituales precipitat, et diuiditur in quatuor capita, que sunt principales quatuor uirtutes, e quibus cetere omnes sumunt exordia.

uERS. 11.---Nomen uni Phison: ipse est qui circuit omnem terram Euilath. Phison interpretatur os pupille. Ore autem loquimur, pupilla uidemus. Per quod intelligitur prudentia, que et ipsa dicitur quod porro uideat. uera autem prudentia est, qua subtiliter  queque coniicimus, ad quos possint deuenire prouentus, unde nasus Ecclesie turri comparatur , dum imminens malum prouidendo declinatur, et uirtutis studium sui merito successus amatur. Cuius fertilitas tunc penitus approbatur, cum quod bene prospicimus, et aliis insinuare satagimus, ut pupille officium, et oris agamus. Euilath interpretatur dolens uel parturiens. Dolet qui presentis seculi erumnas et exsilium egre fert, qui cum pauper fuerit, et coram Deo effuderit precem, dicit: Percussus sum ut fenum , et sequentia. Parturit qui, licet stellis coronetur duodecim, lunamque sub pedibus habeat, ac sole amiciatur , cruciatus tamen ait: Quod operor non intelligo , id est non approbo.  uideo enim aliam legem in membris meis , et cetera. Et alibi: Omnis creatura ingemiscit, et parturit usque adhuc , scilicet bona opera cum dolore operatur. Circuit autem Phison, id est munit, non puluerem, quem proiicit superbie uentus a facie terre, id est Christi, sed terram, stabiles scilicet ac solidos, qui dolent se non habere hic manentem ciuitatem, et clamant parturientes puerum qui rapiatur ad Deum et ad eius thronum. In hac terra, hoc clausa munimine, nascitur sanctarum animarum aurum, et hoc optimum; quia si bona est sancta rusticitas, quam dignior est docta sanctitas? Sic enim dicitur: ubi nascitur aurum .

uERS. 12.---Et aurum terre illius optimum est.  Maximum est enim non sibi soli, sed omnibus studere prodesse. In auro enim et splendor est, et pretium; pretium ergo ex religione, splendorem habent in eruditione. Ibi inuenitur bdellium, et lapis onychinus. Bdellium secundum quosdam arbor est aromatica, colore nigro, magnitudine oliue, folio rubi, fructu caprifici similis. Sunt aliqui Physon, id est prouidi, sunt Euilath inter obstacula bene agendo ualidi, sunt terra perseueranter immoti, quorum aromata pie fluunt opinionis, et licet sint elate palmarum, nigre tamen quasi coruus, uel studio humilitatis, uel memoria ueteris conuersationis, eos exquirere nituntur, qui caritatis ac misericordie, quod signatur oliua, actibus eminent, et cum Paulo  apostolo ad eam quam consecuti sunt gratiam, folio rubi, id est uerbo Dominice passionis, que pro peccatoribus facta est, et alios prouocant. Lapis autem onyx ab unguis similitudine sic dicitur; unguem autem meum attendo, ea parte qua surgit, arcuato quodam primum albore suffundi, in medio cernens mistum candore ruborem, superius ubi carnem excedit sinceriter elucere. Primus candor noster ex baptismo est, qui tamen arcu diuine Scripture diuinique iudicii quasi iugo restringitur, sed postmodum rubore miscetur, passionum scilicet euincendarum incursione turbatur, donec carnis carcere exemptus libera celi luce fruatur, fructu uero caprifici est similis, qui ubi permaturuit ater est, quia cum sancti uiri ad perfectum caritatis attigerint,  et uitia mortificant, uitamque, si suppetat occasio, sanguinis effusione consummant: fusus namque nigrescere solet sanguis.

uERS. 13.---Et nomen secundo fluuio [al., fluuii secundi] Gehon: ipse est qui circuit omnem terram Aethiopie. Gehon interpretatur pectus, uel preruptum; per pectus potest accipi fortitudo, que nullis que prouiderit prudentia terretur, aut cedit aduersis. Quod enim brachiis non possumus, pectoribus aut impingere, aut trahere solemus. Unde et quibusdam animalibus maior inibi uis est; et archiepiscopis sub hoc typo pallium isthic insidet, ut alios precedendo fortiter trahant. Preruptum autem non abs re dicitur, quia si fortis in aduersa fore desideras, prius opus est ut que tibi pre oculis temporaliter  blandiuntur abrumpas. Per Aethiopiam uero, que nigros habet populos, contraria figurantur, uti prospera candidis et nunc et apud ueteres signabantur. Circuit ergo Gehon illam, quia ambit et ampla sub sementis auctoritate constringit, quidquid exterius molestie ingruit, quidquid Aethiopice terrenitatis incurrit, copiosi fluento consilii circumgyrat et abluit.

uERS. 14. Et nomen fluminis tertii Tygris: ipse uadit contra Assyrios. Tygris interpretatur sagitta. Per 28 sagittam temperantia non inconcinna ratione accipitur, temperantia autem contra uoluptates carnis emittitur. Arcus namque, quod est stoliditas corporis, interiori uirtute curuatus, contra nebulas concupiscentie sagittam temperantie si dirigat,  quatenus uideat quod feriat, penna uirtutum non careat, interius intentionis directione premineat, subtilis ingenii acumine quasi quodam ferro temperanda diuidat, ne, dum sane prouidet, saniusque tolerat, minus sane fisus de se nimium actus suos discernendo componat. Nam est inepta abscidenda uoluptas, non penitus subtrahenda necessitas, nec quis dum se ualere existimat, aliorum mentes contemnat inualidas. Hec nos temperantia, que et discretio quasi arcum sagitta preuolare debet, ne quid superueniat quod nos inconsultos offendat. Istud Dei flumen repletum aquis non circuit Assyrios, sed ut hostes uadit in ipsos. Recte enim Physon Euilath, Gehon Aethiopiam circumire dicitur, cum  ille muniat, alter iuri subiiciat nostro, et circumcludat aduersa, et specialiter uoluptas ad unguem oppugnetur exclusa. Dicitur enim: Fugite fornicationem , quod est dicere, Fugite lapsus opportunitatem; medullitus enim iniacet nobis hoc uitium, ideo cautius insequendum; hoc est namque Assur, quod aula interpretatur. Aula, quia regum aut potentum domus est, uoluptas seculi intelligitur, nec immerito; in aulis enim totius obscenitatis uidemus esse gurgustia. Unde est: Qui mollibus uestiuntur, in domibus regum sunt , id est qui fluxa amplectuntur, domestici demonum sunt. Hi sunt Assyrii, id est aulici, quorum non minus persequenda sunt exempla quam ipsa in nobis uitia. uitia etenim, que pudor sepe reprimit,  exemplum nequam acrius exsuscitat et nutrit. Fluuius uero quartus ipse est Euphrates. Qui et interpretatur. In frugiter quo intelligitur iustitia, qua Deus super omne diligitur, et proximo sua regula non negatur. Hec est fomes, hec est frugi tribus prelibatis, aliisque quibusque uirtutibus, et spiritualibus, uti succus et medulla arboribus. Definitur autem, quia habitus est animi communi utilitate seruata suam cuique tribuens dignitatem. Ubi perfectum quiddam insonat, sic erga quemque se habere frugaliter, ut generalis non deseratur utilitas. Quod non aliud est, nisi ut quisque sic honoretur, ut est, utque meretur, ne unius uel paucorum aspernatione seu cultu omnibus scandalum generetur. Euphrates igitur frugem uite fert, quia iustus in iustitia sua,  quam operatus est, uiuet.

uERS. 15.---Tulit ergo Dominus Deus hominem, et posuit eum in paradiso uoluptatis, ut operaretur, et custodiret illum. Tollit Deus hominem, cum eum sue proprie adimit uoluntati. Ponit in paradiso uoluptatis, cum suam inspirans facere uoluntatem insinuat, quia se nosse uiuere, sibi seruire regnare sit. Operamur uero paradisum, cum bonorum studiis operum regno celorum uim facimus, cum querimus ipsum, et iustitiam eius custodimus, cum inani glorie inter bene agendum aditum obstruimus.

uERS. 16.---Precepitque ei Deus dicens: Ex omni ligno paradisi comede: de ligno autem scientie boni et mali ne comedas. Ex omni ligno paradisi  comedimus, quando uitam omni refertam uirtute transigimus. Ligno scientie boni et mali non uescimur, cum uoluntate nostra in experientiam peccati, qua bonum quod habebamus plenius agnoscitur, non abutimur. Sed de his superius ac satis dictum est.

uERS. 17.---In quacumque enim die ex eo comederis, morte morieris. Comedimus, cum praue delectationis etiam sine actu extrinseco saporem excipere consentimus; sed quia uirtus peccati mors, id est delectatio esse dignoscitur, morte morimur, cum a statu pie intentionis diuini desiderii exclusione deiicimur. Sed quare in die cum nox peccatum sit, dies aliquoties pro qualibet prosperitate assumitur,  ut est: In hac die que ad pacem tibi . Et peccare uolenti, cum prospere facultas arridet, dies quidam in obscurum rediturus elucet. Solet et per diem intelligentia, sicut et per noctem ignorantia, accipi. Quidam uero quantitatem cuiusque criminis ad plenum intelligentes peccant, de quibus est: Descendunt in infernum uiuentes . Aliqui id metiri nesciunt, cecique ruunt, de quibus dicitur: Sicut oues in inferno positi sunt . Tantumdem itaque quis moritur, quantum quod admittit intellexisse probatur.

uERS. 18.---Dixit quoque Dominus Deus: non est bonum esse hominem solum; faciamus ei adiutorium simile sui. Hominem, qui sue motibus carnis rationis imperio presit, nec pecualiter euagatur, hic  sentimus. Inde super psalmum, canticum Moysi hominis Dei. Cum spiritus, et homines boni, et mali Dei sint. Homo hic ob sui integritatem ponitur, ob quod et Dei esse dicitur. Illic etiam: In die illa nutriet homo uaccam boum : Sed ista hominis puritas si iugiter, aut etiam aliquandiu ei insit, summum eius periculum esse potest, teste Paulo, cui datur stimulus , ne reuelationibus extollatur. Etsi enim celum sancti uocantur, silentium tamen in celo uix media hora conceditur. Solus ergo homo foret, si hanc silentii quietem haberet. Non est autem bonum, ne pariat sibi arrogantie typum. Denique fit a Deo sibi adiutorium similis sibi, dum fragilis originaliter ipse, non naturalium etiam fragilitatum immersione continua, ex  peccati pena ad sui notitiam reuocatur. Cum sit enim passibili corpore ne 29 de mentis aliquo statu superbiat, patitur molestias passionis in mente; unde commonitorium circa se habet, quod se adiuuet sibi per fragilitatem simile. Porro Deus id facit, cum fieri iusto iudicio permittit.

uERS. 19.---Formatis igitur Dominus de humo cunctis animantibus terre et uniuersis uolatilibus celi, adduxit ea ad Adam, ut uideret quid uocaret ea. De humo Dominus uolatilia celi ac animantia terre format, dum contemplationis, et actualis uite bona per humilitatem tentationum, nostrique cognitionem ad superceleste exemplar expressius nobis instaurat, suique et angelici habitus imaginem  format. Adducit autem ad Adam, cum hec disponenda et curanda nostre imperio rationis addicit. Ut uideret, Adam scilicet ipse, id est discerneret, quid uocaret ea, id est quibus quasque uirtutes qualitatum distributionibus insigniret. Omne enim quod uocauit Adam, anime uiuentis, ipsum est nomen eius. Nomina quibusque substantiis ex earumdem qualitate, et etiam aliis non substantiatis rebus imponi solent. Nomen uero pro opinione uel estimatione sepe ponitur, ut est: Nomen bonum melius est quam diuitie multe . uocat itaque Adam animas uiuentes, id est uitalia uirtutum studia subtili ad intelligendum indagatione disterminat. Sunt autem anime que non uiuunt, quia sunt opera exterius uite nomen habentia,  sed introrsum per cenodoxiam mortua. Ita namque nos moderni de uirtutum scientia cogitamus, uti ab his qui ueri fuere Adam patribus accepimus. Sed quam subtiliter ipsum, quod est Adam nomen, hic inducatur attendendum. Adam secundum quod in sequentibus legitur, uir et mulier a Deo uocati sunt, et interpretatur homo. Qui adheret Domino, iuxta Apostolum, unus spiritus est , et animalitas nostra plene subnixa intellectui, reuera iam excocta fragilitatis mollitie homo est. Recte igitur, postquam in nostra facere Deus incipit infirmitate uirtutem, postquam uolatilia celi, id est spirituales gratias, ac animantia terre, scilicet eas, quibus humana illustratur actio honestatis sancte, scientias atque bestias terre suis Adam  appellauerit nominibus, id est calliditates, uel ferocias demonum, seu uitiorum uariis coniicere nouerit disquisitionibus; tunc, inquam, recte primo inducitur Adam, scientia uidelicet ac opere noster iste perfectus. Sed in his gratiarum collationibus non est adiutor, qui sue sibi humanitatis humilitatem pre oculis statuat, sed uirtutum hinc et inde ad uotum exuberante copia mens sibi pene plusquam humana uidetur. Ne itaque hec se statio depellat in lapsum, dat ei prouidentia diuina similem, cuius titillatione frequenti suam commemoretur attendere conditionem. Inde dicitur: Ade uero non inueniebatur adiutor similis eius. Et deinceps:

uERS. 21, 22.---Immisit ergo Dominus soporem in Adam, et tulit unam de costis eius, et edificauit  costam in mulierem. Sopor Ade immittitur, quando ingens, Deo ordinante, calor deferuescere, ac tepere aliquantisper permittitur. Ubi costa lateri eius adimitur, cum dispensatiue tentationis ingruens, quasi quidam improuisus latro, uirtutem aliquam, de cuius firmitate fidebat, euellit. Deus autem facit eo uisu, quo fieri sinit; a latere minus cauemus, quia minus ibi uidemus, et ideo costam illud boni de damno cuius minus sibi timet, accipimus. Solemus etiam et latera eos qui nos adiuuant uel muniunt appellare, ut est: Latera Aquilonis ; et: Sedebo in lateribus Aquilonis , in psalmo scilicet, ac Isaia. Illud ergo magis hostis impetit, quo magis nos muniri conspicit, et in quo minus nos circumspectos attendit.  Unde sub optimo improuide mentis typo percutitur in carcere Petri latus ab angelo. Obdormiente ergo Adam, id est in nimia securitate constituto costa eripitur, quia incautus a uirtute deseritur. Sed notandum quod additur: Repleuit carnem pro ea. Per carnem, que mollis est, intelligatur remissio; solet namque hostis noster, cum quidpiam arduum ceperimus, quasi ratiocinando suggerere: si huic, quod aggressus es, proposito tam intense incubueris, tedio sane, uel imbecillitate uictus ad hoc subsistere non poteris. Sic igitur modum operi tuo pone, ut, [per] interualla pio ludo ac remissioni indulgens, ad id post tempus libentius alacriusque ualeas redire. Cui sensui concinit quod dicitur, pro ea. Quasi enim  pro quodam conseruande religionis suffragio hec dicere se simulat. Dum itaque grate uenenata suscipitur ratio, quasi pro remedio fastidii non respuitur ruine causa remissio. Sic uirtutis locum supplere dignoscitur caro. Denique edificatur costa, quam tulerat Dominus de Adam, in mulierem, quia ex occasione uirtutis ad tempus amisse nascitur in animo moles tentationis immense; parumque putatur quidquid utilitatis pridem de habitu uirtutis sensum est, quia interne debilitatis impulsus, iam ultra uires totius rationis est: edificat itaque, id est edificari permitiit ex costa Deus mulierem; quia ex bono nostro diabolus tentandi nanciscendo materiam, quasi ex fundamentis imaginationum educens ad exteriora uerborum, demumque ad summam  operum, cuiusdam fede teneritudinis fabricam in animo fluctuantis erigit: Deus qui non patitur nos tentari supra id quod possumus , hanc ad nos adducit, quia sub iure nostro per rediuiuam rationis potentiam, 30 omnem mentis fluxum quasi seruum refugam redigit. At de ipsa reuocata iam cautior Adam noster quid sentiat, audiamus.

uER. 23.---Hoc nunc os, inquit, ex ossibus meis, et caro de carne mea: hec uocabitur uirago, que [al., iuxta uulg., quoniam] de uiro sumpta est. Quod est dicere, hoc quod de muliebri inconstantia ad regulam regressum. Nunc os, id est, uirtutis robur ex ossibus quod est ex uirtutum societate recepit; et, id est etiam caro de carne mea est,  quia, concupiscentie fluxu animi fortitudinem in carnalem habitum transferente, de carne peccati que aggrauat animam , caro, id est debilitas, ac mollities praui appetitus, qui nos tentat, exorta est, et quod fuit pridem ossis firmitas, improuiso cordis motu fit carnalis affectus infirmitas. Inde iure est uocanda uirago, quia de uiro, id est intellectu uires, unde constanter agat, fragilitas nostra accipit, et tamen feminina segnitie statum uirilem, nisi circumspiciatur, euertit. A meliori ergo parte uirago uocetur, ut non rationis uiribus feminee abutatur, sed licet aliquoties ex uirtutis occasione nascatur, non uir prepostere ipsam, sed ipsa eum irrefragabiliter subiecta sequatur.

uERS. 24.---Propter hoc relinquet homo patrem  suum et matrem suam, et adherebit uxori sue, et erunt duo in carne una. Propter hoc, inquit, relinquet is, qui a bestiali semotus est uita patrem diabolum, matremque concupiscentiam, et adherebit uxori, id est, uoluntati sue rationabiliter regende, et erunt duo, intellectus uidelicet ac uoluntas, in carne una, id est in affectu uno: affectus etenim noster quia in eodem statu nunquam secularibus inhians figitur, mox ut Deo uacare incipit, uelit nolit ad unum sistitur. Sunt itaque duo in carne una, cum prefata duo quasi regni sedem sibi ponunt in tertio, et ad idem duo gradiuntur concorditer affectione locata.

uERS. 25.---Erat autem uterque nudus, Adam  scilicet et uxor eius, et non erubescebant. uoluntas cum in sanctis uiris spiritui est concors, cum ipso spiritu a rebus forinsecis sese exspoliat a tunicis cupiditatum, maximeque ab ipsa intentione laudis exonerat. Sed cum hec contemnunt, et nichil in mundo uideri gestiunt, sepe eos uilissimi quique despiciunt. At uero non erubescunt, quia quanto uerius se pauperes factos gaudent, tanto si proinde uilipendantur etiam abs quolibet improbo acceptius habent.



CAPUT III.

uERS. 1.---Sed et serpens erat callidior cunctis animantibus terre, que fecerat Deus. Quod ita continuandum est; abrupte enim positum uidetur illud, sed nudi erant, et non solum pro sua nuditate  spernebantur exterius, sed etiam serpens, qui spiritu ac uoluntate in bono commanentibus per terrena fugax elabitur, carnalis scilicet affectus callidius duo illa circumuenire consueuit, quam alie passiones motuum terrenorum, que per animantia terre signantur, facere per se queant. Quanto namque uicinior atque interior, tanto ad irrependum fallendumque efficacior. Iste est qui serpit in membris ut repugnent legi mentis, cum uelle adiaceat illi , et condelectetur legi Dei secundum interiorem hominem , sed isto obnitente perficere non inueniat; sed multi uoluntatem et affectum quidquam discrepare non putant; audiant ergo psalmum: Concupiuit anima mea desiderare iustificationes tuas ; quod est ac si dicat:  uellet anima mea affectare iustificationes tuas; cum enim Apostolus diceret: uoluntas mihi adiacet, et adderet, perficere non inuenio , idem est ac si poneret, affectum non inuenio, serpit enim hac illac. uult infirmus comedere, sed non afficitur; afficitur sobrius nimis comedere, sed non uult: idem in multis probare facile est. uoluntas itaque, quasi filia matri, quanto rationi est propinquior, tanto pedissequa, id est affectu dignior. Hec licet lubrica et magis labilis materno tenetur imperio, illa publice obscenitatis uictima crebris [forte crebrius hanc quam iuniorem seductibiliorem comperit, et ideo matris] hanc quam iuniorem, et ideo seductibiliorem comperit, matris ratiocinantis diuellere conatur a tergo. Et ideo primum hic  aggreditur mulierem, ipsam scilicet uoluntatem.

uERS. 2.---Cur, inquit, precepit uobis Deus ne comederetis de omni ligno paradisi? Consuetudo est personarum penitus obscurarum ut procaciter et tumide quelibet summa discutiant. Unde et Deum primus omnium creatorum serpens iste nominat, et Deo quod nunquam dixit, imputat. Non enim hominibus omne paradisi lignum uetuit Deus, sed unum tantummodo, quod totum mira rabie dictum ita exprimitur: Cur, inquit, Deus, cum sit Deus, et diuinitatis dignitate nec uelit peccare nec possit, nobis terrenis, et corpore et animo passibilibus, tot precepta mortali importabilia nature inuexit? Dum enim experientiam nobis mali ademit, simul omnia uite ligna, uirtutes scilicet, quibus uteremur, abstulit.  Si enim quid sit malum nesciero, bonum quod huic aduersatur quomodo 31 amabo? Per experientiam sane morbi custoditur auidius integritas sanitatis. Malum ergo iubere nescire, bonumque facere, idem est ac si quis uidens ac in tuto constitutus cecum iubeat a sagittis cauere. Hanc carnalis ratiocinationem affectus sequitur satis tepida responsio uoluntatis, qua sibi solam mali consensionem, id est tactum, comestionem, id est actum, quia saporem ingerit rei sense, perhibet interdictam.

uERS. 3.---Precepit, inquit, nobis Dominus ne comederemus et ne tangeremus illud. Sane ubi a tactu et ab esu morticinorum lex prohibet, a mortuorum profecto operum fauore ac effectu nos arcet;  sed hanc typice muliebritatis mollitiem ille subreptor inferens unda adhuc fortiore molliuit.

uERS. 4, 5.---Nequaquam, inquit, moriemini. Scit enim Deus quia in quacunque die comederitis, aperientur oculi uestri, et eritis sicut dii, scientes bonum et malum. Cum, inquit, cuiuscunque experientie causa, que duntaxat cautele, et industrie capessende sit, labem culpe admiseritis; hoc enim quacunque die significat, quia plurimum quoquo modo indepte prudentie nos lumen insigniat, discretionum uestrarum aperientur obtutus ad deinceps precauendum, ut dii demum ex boni per contractionem malorum integra scientia existentes, nequaquam morte eterna, que antonomastice mors dicitur, Dei amissione moriamini, cum memores in  peccando malignitatis experte ulterius iam non peccare uelitis, et nec etiam quadam diuina in uobis transfusa potestate possitis.

uERS. 6, 7.---uidit igitur mulier quod bonum esset lignum ad uescendum, et pulchrum oculis aspectuque delectabile, tulitque de fructu illius, et comedit, deditque uiro suo, qui comedit. Et aperti sunt oculi amborum. Sed ne preterisse uidear, scit, inquam, Deus, id est, approbat, quia in quacunque die, id est, in cuiuscunque intelligentie nanciscende, non solius uitii gratia uitium subieritis, uos nichil mortale merituros, sed perspicaciores ad cautelam futuros. Affectus suggestionem lente susceptam delectatio approbat uoluntatis, quia uidit, id est desiderauit, imo concupiuit mulier, stolide uoluptatis, quod ex  consensu cogitando induruerat lignum, bonum, id est, iam misere palato mentis saporum ad perpetrandum, exterioribus oculis pulchrum, delectabile iuxta imaginationis aspectum, tulitque, id est audaciam sumpsit, diuturnis delectationum caloribus enutritum fructum exsecutionis faucibus operis degustare. Post peccati enim actum sapit diu in memoria quod fuerit delibatum, et dentibus extrinsece administrationis teritur, unde pereunti anime pudibunda saturitas inuehatur. Mulier prior comedit, quia prima uoluntas suggerenti affectui ad consensum nequitie se inflectit, atque uiro propinat idem, dum eiusdem uenenose dulcedinis facit sedula instigatione participem rationem. Aperiuntur amborum oculi, dum cognoscunt unde lapsi sint,  quoque deuenerint; aperiuntur etiam, dum illud cuius notitiam uix, ut sic dicam, somniando attigerant, uelint iam nolint quod semel gratanter ebiberint, pre oculis scriptum atque expressum portant, et peiori multo quam prius, et inuiti aliquoties ruminatione retractant, et iusto iudicio fit ut se hinc uolentes expedire non queant, qui sponte cecidere, cum stare facile poterant. Cumque cognouissent se esse nudos, consuerunt folia ficus, et fecerunt sibi perizomata. Se iam nudos esse comperiunt, quia iustitie operibus se fraudatos et celesti protectione cognoscunt, et expositos se maligni spiritus uento conspiciunt. Folia ficus consuunt, quia ad conlectionem nequitie uerba religiosa pretexunt, sed  quia ficus folia non sunt uti plerarumque rotunda, sed aperturis hiantibus anfractuosa, et quasi linguas habentia, et aspera, possumus per asperitatem continentiam ueterem, quas specie tenus post lapsum seruat, accipere; per folii tenuitatem hypocrisis subtilitatem, que tamen grauia contegere uitia usquequaque nequeunt, quia ipsa linguas habent, nam

Arte superductum uiolat quandoque pudorem
Impietas contecta diu, nec passa recondi;
   Ut lux clara uitrum, sic penetrat faciem.

uERS. 8.---Cumque deambularet Dominus in paradiso ad auram post meridiem abscondit se Adam, et uxor eius a facie Domini Dei in medio ligni paradisi, cum audissent uocem eius. uox Domini deambulantis  in paradiso est increpatio, uel memoria preterite iustitie iam non stantis; nil enim aliud iustitia in nobis quam Deus est, post perpetrationem peccati in mente, quia ipsa de se queritur ratio lapsa, ad auram scilicet post meridiem, estu tentationis per effectum suum iam deferuescente, et spiritu hominis secundum Dei sensum pro sui defectu singula cordis loca lustrante, sed non est creditus cum Deo sentiens spiritus eius . Abscondit, enim, se Adam, et uxor eius in medio ligni paradisi. Lignum paradisi affectus est animi, cuius medio absconditur, quisquis in eius praua consuetudine, ne ad Dei respiret notitiam, libertate undique egrediendi negata sepelitur; hunc enim uocat Apostolus, peccatum , quia non  inuenit in carne sua bonum. Sed non Adam totus homo ille qui quondam, sed Adam quod interpretatur terrenus, uel terra rubra terrena, uidelicet sapiens, et corporis addictus passionibus, et uxor eius, id est uoluntas 32, que olim sibi iuncta indiuiduo Dei gratia agglutinante complexu, nunc adeo disparata tanto animi diabolo mediante discessu, quanto uiro suo non iam superne rationi, sed terrene astutie in temporalium amore bonorum arctiori copulata consensu, diuine uoci post terga monenti obaudiunt, sed obduratione qua diximus se mentis abscondunt. Quod si accipimus ligni positum pro lignorum, sicut cenomyam et ranam pro ranis, et cenomyis sacre littere ponunt , profecto in medio  lignorum paradisi nudus se celat, quisquis male agens sanctorum uirorum societate se palliat. Unde ipsis a quibusdam dicitur: Date nobis de oleo uestro, quia lampades nostre exstinguntur , id est quia ex nostro opere obtenebrascimus, uestre nobis familiaritatis impendite gratiam, ut si non ex nostra, saltem ex uestra luce fulgeamus.

uERS. 9, 10.---uocauitque Dominus Deus Adam, et dixit ei: Adam, ubi es? Qui ait: uocem tuam, Domine, audiui in paradiso, et timui eo quod nudus essem, et abscondi me. uocat Dominus Adam, cum rationem cuiuspiam post casum interius conueniens prouocat ad penitentiam. Ubi es? inquit, locum quo iaceas attende, qui non alius quam superbia est, qui olim humilis stare didiceras? uocem tuam,  ait, Domine, audiui in paradiso. Audio quid iubeas, pia scilicet studia repetere, paradisi uirtutum antiquarum damna deflere, sed uereor austeritatem penitentie, et hanc nuditatis penuriam nouis operum uestibus operire, et ideo interim per exterioris subornationem habitus pudorem meum decreui abscondere.

uERS. 11.---Quis enim indicauit tibi quod nudus esses, nisi quod de ligno, de quo tibi preceperam ne comederes, comedisti? Quod est Deum homini dicere: Quomodo scis te mea protectione desertum, nisi quod te nosti per tui me excessus offendisse reatum? Reus enim etiam absentem, et ignarum Dominum timere solet; sed spiritui cum Deo sentienti quid humana pertinacia referat, audiendum.

 uERS. 12.---Mulier, quam dedisti mihi sociam, dedit mihi de ligno, et comedi. Fragilis, inquit, nutabilisque uoluntas, quam rationi indidisti humane hec monuit, hec intulit. Tu qui tot intoleranda homini precepisti, prouidere debueras, ut statum uoluntatis inflexibilem haberet ad passiones, que menti ingruerent, respuendas.

uERS. 13, 14.---Et dixit Deus ad mulierem: Quare hoc fecisti? Conuenitur eodem auctore uoluntas, sed humanitus in affectum deriuat offensas. Tu, inquit, o Deus, cur tam labilem dedisti uoluntati affectum, qui non solum non adiuuat a bono deuios, sed etiam illicit; et exorbitare facit diuina conuersatione perfectos? Quomodo frenatur ab improbo, qui non plene cohiberi preualet etiam ab integre  probo? Quod totum est: Serpens decepit me. uerum querimonias in se inepte fusas Deus intellectu correcto ad respectum causationemque non sui, sed praue affectionis intorquet. Dicit ergo Deus rationis instinctu per terrena serpenti. Quia fecisti hoc maledictus es inter cuncta animantia, et bestias terre. Quia, inquit, fidelium seductioni incubas, exsecrationi esse debes inter uitalia uirtutum studia, que signantur per animantia et bestias terre, ferocitas carnis, scilicet uitia. Tu bona enim dissipas, tu crimina instigas. Super pectus tuum gradieris. In pectore cor habemus, et in corde rationem. Affectus itaque super pectus ambulat, quando sibi imperium rationis usurpat. Unde quid faciat dextra, iubetur nescire sinistra . Super pectus etiam  uadit, dum appetitum quasi naturaliter ad ima deprimit. Aliter benedictio in sacro eloquio, sicut pro multiplicatione ponitur, ita maledictio pro defectione. Inter omnia igitur animantia, uitia utique carnis mansuetiora, ut sunt in cibo, potu, somnoque excessus, et bestias, crudelia scilicet, et horrenda, affectus iste, qui origo eorum est, habeat eterne defectionis exitium. Terram comedes cunctis diebus uite tue: id est in omni prosperitatis, que per diem signatur, specie terrenis pasceris, qua precipue contra uitam fidelium uiuis. Qui terram manducat, quantumcunque comederit, plus sibi comedendum quam potuerit comedere restat, sic his qui cupiunt quantumcunque obtineant cupienda restabunt.

 uERS. 15.---Inimicitias ponam inter te et mulierem, et semen tuum et semen illius. Hoc fit quoties uoluntas nostra diuine innititur rationi, et tunc appetitus carnis apud ipsam respectum non inuenit, quia semen sancti quo fecundatur Spiritus, diabolice suggestioni prorsus infensum, infinitam inter utrumque discrepantiam facit. Ipsa conteret caput tuum. Caput, id est initium praui appetitus fuit, communi utilitate relicta, uidelicet Deo, quedam sibi propria uelle. Unde Dominus eum, qui ad se uenit, non eiecturum foras perhibens, causas addit, quia non uenerit facere uoluntatem suam . Recta uoluntas hoc caput atterit, quando, in quantum preualet, nil sibi turpiter proprium relinquit; dum enim a primo homine priuatum  quiddam petitur: a paradisi sereno demittitur, sequaces secundi Ade totos se Dei placito contradentes in celis admittuntur. Et tu insidiaberis calcaneo eius. Calcaneum, que est finalis pars corporis, intentionem accipimus, que omnium actionum est finis. Dum igitur Dei uoluntati nostram postponimus, dum clandestina 33 et aperta uitia abdicamus, in bonorum nostrorum intentione tendiculas precipue ponit que gerimus, ut quos flagitio irretiri non ualet, saltem affectualis improbitas popularis fauoris aliqua respectione commaculet. At iam ipsa uoluntas quid de se etiam sentire debeat, diuinitus ratione magistra exaudiat; dicitur illi:

uERS. 16.---Multiplicabo erumnas tuas, et conceptus  tuos. Multiplices erumnas patitur qui bonum quod fieri debere uidet et facere uolet, uanitati subiectus uelit nolit, quod desiderat efficere, mortali obscessus conditione non ualet. Unde unus: Miser ego homo, quis me liberabit de corpore mortis huius?  Melius id experiendo dicitur, quam dicendo. Conceptus multiplicantur, sed in dolore filii pariuntur, quando ipsa tantilla bona sine magna cogitationum concertatione non proponimus, et destituta carnis impulsibus cum labore reponimus, sed etsi cum aliqua delectatiuncula spirituali incipimus, quis edicat, quo dolore et clamore parimus? Sed hec si partui primumque conceptui sufficere cupit, sub uiri potestate, id est rationis, utpote discipline indigens, necesse est, ut sit, cuius damno iuuenilis quedam  lasciuia uoluntatum cohiberi possit: uerum ne mentis ipsa principalitas, que obniti debuit cupiditatis excessibus, immunis abiret, Adam sub figura eius arguitur.

uERS. 17, 18.---Quia, inquit, audisti uocem uxoris tue: id est, quia qui subiici tibi debuerat prauus tuo cordi appetitus intinniit, et iura mea peccati admissione preteriit, terra in opere tuo maledicitur quia mentis tue stabilitas, que Dei agricultura est iuxta Apostolum , a bene operandi studio defectui nutabilitatique subiecta prepeditur. Terra enim, quia ceteris solidius elementum est, pro stabilitate ponitur. In laboribus comedes eam cunctis diebus uite tue. Terram cum labore comedimus, cum animo a sua mobilitate ad horam restricto,  Dei aliquantula inspiratione ad aliquid luminis sentiendum solidamur. Nam sicut eo statu pascimur, sic peregrinantes ex hoc deficimus, quia siliquis utendo, nobis non nisi pondus ingerimus, sed cum labore id agimus, quia cum Iob , antequam comedamus, suspiramus, et hoc cunctis uite nostre diebus, id est quoties uitam nostram unicam Christum intelligimus; per dies enim intelligentiam signari supra diximus. Illum autem intelligimus, cum illi singulariter interno sapore inhiamus. Cum labore, inquam, comedes; nil enim sine labore restat mortalibus etiam in terrenis; quia spinas et tribulos germinabit tibi. Tu menti proprie cultum impendes, sed illa inter colendum originario et actuali corrupta tabo spinas auaritie tribulosque  libidinum feracius germinabit. Sicut namque densioribus horrent aculeis tribuli quam spine, ita animi plurimorum luxuria frequentius stimulantur, imo naturalius, quam cupiditate, et comedes herbas terre, quia molles et lasciuas cogitationes et desideria carnis tue patieris gratanter excipere, ipsis quasi pabulo te fouere.

uERS. 19.---In sudore uultus tui uesceris pane tuo. Percutis poros ab internis sudor emanat. uultus autem a uoluntate dicitur, quia in uultu potissimum uoluntas cogitantis apparet. In sudore itaque uultus panem comedimus, quando ab anime occultis omni uoluntatum exhausta mollitie, et inde lota, qua Deum uideamus facie, qui de celo descendit, uescimur  intrinsecus pane. Donec reuertaris in terram, de qua sumptus es. Pani illi uescendo intendimus, dum in terram, stabilitatem scilicet ac impassibilitatem illam supercelestem, redeamus, de qua dolo diaboli ad luendas miserias sumpti sumus. Potest panis et alio accipi pro perfectionis modo. Puluis triticeus, qui farina dicitur, aqua conspergitur, multo uersatu ad duritiam massa deducitur, admoto dehinc igni sudus ad integrum panis efficitur: ita nos quondam ad omnem demonis flatum cessibiles ut puluis eramus, diuini Spiritus unda infusi sumus, sed quia primordia nostra tenera ac fluida sunt, crebris tentationum reuolutionibus induruimus, demum trituris passionum ad purum corda excoquentibus digni esu fidelium, id est exemplo tandem efficimur. Cum sudore  ergo ad hunc pertingimus panem. Puluis es enim, et in puluerem reuerteris. Cum mobiles naturaliter in morem pulueris simus, si ad hunc consummationis panem, uel terram substantie redire satagimus, necesse est ut in puluerem reuertamur, id est peccatores nos confiteamur. Auferes, ait Psalmus, spiritum eorum, et in puluerem suum reuertentur . Suda ergo facta ab omnis uitii humore nostra uoluntate, quasi sudore uultus ad huius panis gustum uel existentiam deducimur; ad aquosa enim loca septemplex spiritus ingreditur.

uERS. 20.---Et uocauit Adam nomen uxoris sue Eua, eo quod esset mater omnium uiuentium. Ad hunc itaque statum correptis moribus, iam noster Adam nomen uxoris Euam, id est certa discretione, uitam,  uoluntatem scilicet iuste rationi subiectam, et boni fructu operis iam ex ipsa subiectione fecundam; sine bona enim uoluntate nulla bona que gerimus habent uitam. Ipsa namque nostris uitalibus studiis exordium ministrat, et, ut ita dixerim, animam. Eua interpretatur uita, que si bene geritur a ratione, Deo siquidem primum ratione subnixa spiritus uite est cunctis actibus sequentibus ipsa.

34 uERS. 21.---Fecit quoque Dominus Deus Ade et uxori eius tunicas pelliceas, et induit eos. Dum igitur ordinem quem pretulimus in interioris hominis habitu, queque sectantur per uehemens sanctitatis exercitium, non solum prioris gratie recipit gradum, sed etiam indumentum meretur pelliceum, id est in passibilem peccati memoriam, et post lapsum:  facta sane peccati experientia nil magis molestare animum solet, quam eius memoria. Sed si hec sine desiderii passione contigerit, non solum non officit, sed etiam ad compunctionem nimis cautelamque proficit. In tunica pellicea corium cum uellere esse consueuit. In corio itaque memoria mortui operis, in uellere insensibili uirtus intelligitur impassibilitatis, quibus pro merito perseuerantie intellectus munitur cum secunda uoluntate.

uERS. 22.---Et ait: Ecce Adam quasi unus ex nobis factus est, sciens bonum et malum.---Qui adheret Domino unus spiritus est, iuxta Apostolum . Licet igitur non nos debeamus sinere delabi in malum, tamen de quo quomodo lapsis si constanter penituerimus, dicit Deus, ecce Adam  quasi, id est, reuera unus ex his qui mihi specialiter inherent ac uniuntur, factus est, qui ad ueram boni cognitionem per experientiam mali attigit; ut quodammodo nec uelit, quantum in homine est, peccare, nec possit. Solemus enim de re quam multum nolumus, dicere: Non possum hoc facere. Et abundant exempla satis fortiores aliquos fuisse post casum quam ante fuerint. ---Ne forte ergo sumat de ligno uite et uiuat in eternum, emisit eum Dominus de paradiso uoluptatis, ut operaretur terram, de qua sumptus est. Lignum uite hic in malo positum accipimus stultitiam secularis memorie, qua temporaliter aliqui celebrari uolentes, scriptis digna agere desiderant, militia, pesi et ceteris artibus sese nobilitant, per  que diu memoriis mortalium uiuant. Hoc religiosis quibusque surrepit, ut eleemosynis, nouitate beneficiorum, exstructione ecclesiarum sibi famas in posterum struant. Ne ergo hoc presumant stoliditatis genus, quod per lignum non incongrue designatur, emittit Deus eos de illa precipua ac uoluptuosa florulentia mentis, que nullius peccati patitur morsum, ut pristini contagii se iugiter compungente memoria, operum acri exercitio bonorum terram, id est impassibilem illum repetat statum, de quo sumptus est, a diabolo scilicet detractus.

uERS. 24.---Eiecitque Adam, et collocauit ante paradisum uoluptatis Cherubim, et flammeum gladium atque uersatilem ad custodiendam uiam ligni uite.  Eiecto itaque Adam ab illa innocentis sinceritate animi, ante paradisum, id est conscientie considerationem, Cherubim collocatur, quod uermiculala pictura, uel quasi plures, uel multitudo scientie interpretatur. uermiculus et natura rubet, et quelibet rubricat. Pictura uero signum est, non ueritas. Per uermiculum itaque, qui est colore sanguineo, peccatum figurari potest, quo infecti sumus, et alios infecimus. Cui Propheta concinit: Si fuerint peccata uestra rubra quasi uermiculus, uelut lana alba erunt . Per picturam peccatorum representationem, que memoriter, non ueraciter nobis inesse debet, quod totum est malorum que egimus imaginationes, imo recordationes per humilitatis respectum nobis debere semper inesse. Et quasi de pluribus,  imo quasi plures non tamen reuera nos putemus; de his uidelicet, qui multiplicati sunt super numerum, ut sic speremus, quatenus sine timore non simus. Ideo ponitur pictura, ideo quasi ut neutrum sine altero sit, ut timendo speremus, et sperando timeamus. Unde iam merito hec sequitur multitudo scientie, id est discretionis, ut nos per uirtutes a uitiis disparemus. Quod ita connectitur: criminum que commisimus semper memores, quibusque alios corrupimus, timere debemus ne non ad numerum electorum, quod est quasi plures, pertineamus, et idcirco ad discernendos a malis nos actibus inuigilare debemus; unde et flammeum gladium atque uersatilem teneamus. Gladius cum recte ad  feriendum tenetur, utrinque acumen habet in ferientem, et in eum qui feritur, per quod accipitur cura nostri ac proximi, ut cum aliena curare satagimus, nostra mordaciter feriamus. Sed in omni nostra actione obstinaciam fugiamus, quia uersatilis esse debet gladius, flexibilis scilicet si ratio poscat et remissus. Flammeus uero, ut hec que erga nos, et proximum gerimus, sincerus regat affectus: omnibus sane elementis purior ignis sua natura dignoscitur, cum ergo qui fuerimus olim sollicite attenderimus, cum de futuro an electi simus non minus precauerimus; cum denique in nostrorum temperantia operum multitudinem scientie obtinuerimus, cum curam non minus nobis quam proximis impendimus, et hoc conscientia pura exhibuerimus,  cum, inquam, ista ante paradisum mentis nostre constituerimus, omnem aditum ad uiam ligni uite, id est ad cogitationem secularis fame, qua in hominum memoriis superstitiose uiuere delectemur, obstruemus.



35 CAPUT QUARTUM.

uERS. 1, 2.---Et cognouit Adam Euam uxorem suam, que concepit, et peperit Cain dicens: Possedi hominem per Deum. Rursumque peperit fratrem eius Abel; fuitque Abel pastor ouium, et Cain agricola. Si Apostolus ubi dicit: Absorpta est mors in uictoria , carnale desiderium mortem appellat, cur non Eua, que dicitur uita, bona uoluntas uocetur? Cui Adam bene cognite, id est inhianter amate, quia amor ipse, ut ait quidam, notitia est, semen Dei  uerbi quo bene agere concipiat, suggerit ut pariat Cain, id est, possessionem; possessio autem rationalis nostre uoluntatis exterior homo noster est, cui regendo ac colendo preposita est, unde et sequitur: Possedi, inquit, hominem, non meis uiribus, sed per Deum. Quo ad arbitrium animi edomito non humano nisu, sed Dei auxilio; linguam enim nullus hominum domare potest , et si partem nequit, quomodo totum potest: gignitur Abel, qui dicitur luctus, uel uanitas, quia iam tunc emarescere incipit uita presens, que uanitas tota est menti, que a Dei gaudio abest. Dicitur etiam Abel uapor, uel miserabilis; Abel namque interioris hominis dicimus uirtutem sicut Cain exteriorem accipimus hominem. Ipse enim interior luget se uanitati subiectum, ipse  licet corporali miseria cerceatur, uaporem uirtutum multiplicem emittit ad Deum. uirgula enim fumi est ex aromatibus, celerius sane subest cuilibet, et exercere ieiunia, uigilias, rerum distributiones, patientiam, humilitatem, caritatem intrinsecus obtinere. Illa namque fauor humanus plerumque subleuat; hec uero teste Deo solummodo acta grauiora sunt. Et ideo Cain ante Abel non incongrue nascitur. Diligenter, ait Salomon, exerce agrum tuum, ut postea edifices domum tuam . Abel pastor est ouium, quia auctor ac nutritor est homo interior caritatis ac simplicitatis operum, quod in qualitatibus perspicue elucet ouium; mite enim ouis est animal, et fertile uellerum. Cain est agricola, quod euidenter significat corporis exercitia. Corporalis  autem exercitatio, iuxta Apostolum, ad modicum utilis est .

uERS. 3, 4, 5.---Factum est autem post dies multos, ut Cain offerret de fructibus terre munera Domino. Abel autem de primogenitis gregis sui, et de adipibus eorum; et respexit Dominus ad Abel, et ad munera eius. Ad Cain uero, et ad munera eius non respexit. Post dies multos, id est post illos eternos dies indefatigato animi estu eundo, quos horum breuium dierum contemptu recte prosequimur, qui tanquam custodia in nocte habentur, de fructibus terre, id est carnem terendo exterius efficimus bonis; sacrificia Deo laudis offerimus, sed hec extrinsecus facta, et humano fauore infecta ut assolet non respicit, quia cor offerentis ea qua consueuit Deus gratia  non tangit, nec bonorum quorumque iudicio sicuti nec ipsi Deo gratum fidit. Illumina, inquit, faciem tuam super seruum tuum . Hilarem scilicet affectum super ea que operor te habere ostende, ut uideantur, et glorificeris. Solent etiam putari inepte facta, que Deo non placent, ab idiotis hominibus. Abel de primogenitis gregis sui offert, quando primeuis uirtutibus interior homo redolet. Primus enim homo sine omni maceratione carnali plenus spiritualium bonorum a Deo est conditus, unde licet ob carnis postmodum culpam restringendam necessarius fuerit labor corporeus, tamen si patientia, humilitas, simplicitas illi postponatur, totum preposterum mox habetur, et uulgi laude surripitur. In grege autem ouium mansuetudo, innocentia,  et pietas pro largitione uelleris accipitur. Hec sunt primogenita, que Dei imaginem humane principaliter menti insculpunt; hec cum offeruntur, quasi sue propria similitudinis a Deo agnita respiciuntur; sed primo respicitur Abel, post munera eius, quia prius a Deo pensatur agentis intentio, post eius actus. At animus noster, cui magis ad efficiendum in promptu sunt corporea quam spiritualia, quia et uiciniora sunt laudi, dum meliora ac probabiliora Deo, ac bonis quibuslibet; sed tamen difficiliora sibi interiora attendit quam exteriora: irascitur, carnali scilicet uoluntate turbatur, et uultus eius concidit, quia uoluntas bona interna gerendi, exterioris aure appetitu obruitur: sibi namque commodiora putat, quia ad tempus et ad oculum  placent.

uERS. , .---Quare, inquit, Dominus, rationaliter scilicet nobis suggerendo, iratus es, id est quasi de spiritualium impossibilitate ad furorem desperationis permoueris: et quare concidit facies tua? id est in habitu mentis ut quid destitueris? Nonne si bene egeris, in occulto uidelicet, recipies in futuro, etiamsi nulla laus humana tua opera subsequatur in hoc seculo: Sin autem male, statim in foribus peccatum aderit, hoc est si intentionem opinionis causa peruerteris, statim in ipsa animi prima suggestione peccati opportunitas diabolo administrante apparebit: sed ne diabolum illate uiolentie te excusando coarguas, sub te erit appetitus ipsius peccati, et tuo suberit arbitrio dominari illius. uerum ratio  diuinitus non illustrata quia inanis est Cain, id est corporale nostrum studium ad sacrilegium cenodoxie contrahit Abel, quidquid utique introrsum spiritualis pinguedinis est; sacrificium 36 enim Abel de adipibus, id est de interna gratia constat, ut nil in hominis opere lateat, nisi quod carnis oculis placere ut laudetur queat. ---Egrediamur ergo ait Cain, foras. Quia durum nimis est tantis totque spiritualibus adipiscendis, que ad plenum nemo assequitur, insistere, saltem his aliquantisper omissis ea extrinsecus exerceamus, que interim nostro honori et commodo ualeant prodesse. Cumque essent in agro, id est in exteriori exercitio, cordis intuitu, iam ab interna consideratione deducto, consuetudine fauoris, animi rigore mollito, a superficie forensium  operum quasi Abel a Cain opprimitur tota simplicitas internorum. Cumque Deus de intestina morte rationis uoce conqueritur, humana respondet nequitia, ---Nescio? Quia de quibus non curamus, nescire nos, cum reuera sciamus, respondere solemus. ---Nunquid custos fratris mei sum ego? Id est nunquid hec que nemo obseruare sufficit, ego solus spiritualia prorsus custodire proposui? Hec homicida animus, et carnalis glorie mole obrutus refert. At contra ratio licet sibi cum Deo sentienti nequaquam credatur, de apostasie immensitate conqueritur. Pensa, ait, quam criminose egeris. Nam uox sanguinis fratris tui clamat ad me de terra. uox uerbum preire solet, ut umbra ueritatem. uocem ergo accipiamus dolorem illum, qui de peccato  in cuiuspiam corde exoritur, quem tamen nulla penitentie efficacia quasi uerbi ueritas subsequitur. uox enim hec apud Deum potius est irritationis quam pacis. Que clamat de terra, quia de rationis, que sibi firmiter admodum terre insita est, scientia huiusque fructibus feracissime pascimur, uidet quam praua committat. Ratio namque etsi ad nequam intorqueatur affectum, non tamen penitus quo bona et mala discernat amittit oculum, sed scienti bonum, et non facienti peccatum est illi . Clamat uero, quia Dei auribus horribile insonat, quod diuina et sancta opera extrinsecus ostentat, et se diaboli delubrum scienter interius dedicat. Clamor est enim ubi tota impuritas sine redargutione scienterque et ex industria peragitur. Hec est uox sanguinis  fratris, scilicet ex eadem olim uoluntate progeniti, interni uidelicet boni: sanguis autem peccatum est. uox ergo sanguinis clamat, cum, peccati querimonia per mentis arrogantiam despecta, Dei patientiam acriter inquietat.

uERS. 11.---Nunc ergo maledictus eris super terram, que aperuit os suum, et suscepit sanguinem fratris tui de manu tua. Ergo innitens terrenis, et in sola superficie per hypocrisim factis operibus maledictus eris, id est cognito tue uanitatis figmento exsecrationi habeberis. Que terra de manu tua sanguinem ore aperto suscipit, quia terrenus affectus, cupiditatis proprie capacitate laxata, de manu, id est de forastici operis gloria gauisus mortem interioris hominis, id est sanguinem inhianter suscipit.  ---Cum operatus fueris eam, id est cum corpus ieiunio, uigiliis, aliaque [forte, aliisque] attriueris; Non dabit fructus suos, terrene scilicet quam postulas laudis, quia uabus super terram eris. Quod est ad omnes tentationum impulsus etiam in euidentia operum tuorum instabilis de uitio sane in uitium delaberis. Profugus etiam eris, dum, tetre conscientie exigente reatu, ad omnem nutum timori subiacebis: fuga namque animi timor est; solet quoque qui fugit precedere eum qui subsequitur, seque fugat: insecutor noster diabolus est, qui nos tripliciter insectatur, dum aut nos tentat, aut illecebras opportunitatum nostris cupiditatibus administrat, aut premia perpetratis iniquitatibus subscribendo connumerat. Accusatur autem plerumque  fallaciter impulsionis, quia precedit praua cogitantis adinuentio diaboli instantiam impellentis, unde cuidam dicitur: Mittam te sicut pilam in terram latam , quia pila cum iacitur, plus currit aliquoties quam uelit is a quo mittitur, et alibi: Fugit stultus nemine persequente ; et rursus: Abierunt absque fortitudine ante faciem subsequentis . Hoc igitur modo quilibet hypocrita profugit, dum tentanti cedit, aut tentantem preuenit. Ista, dum mens ratiocinando quasi Deo in se loquente simul preuidet, aut pedetentim experiendo persentit, quia unctionem Spiritus non accipit, inter se ac Deum parietem desperationis obtendit.

 uERS. 13.---Maior est iniquitas mea, quam ut ueniam merear. Tanta est, inquit, contexio uitiorum ut expediri a me nequeat ulla congestione bonorum. ---Ecce eiicis me hodie a facie terre, et a facie tua abscondar, et ero uagus et profugus in terra. Frustra nempe niterer; eiicis enim me a facie terre, id est a cognitione mei, fraudando me uidelicet gratia tua, ut in reprobum lapsus sensum terram, id est peccatorem me diffitear; peccanti enim dictum est: Terra es et in terram ibis , peccata scilicet mea non uideam, et hoc hodie, id est quandiu intelligentia discretionis fruor. Quod est dicere: Cum me excecando alienum a te, et a me ipso facias, iniustum ualde uideri potest, quod cum adhuc de meis indoleam erratibus, facis ut etiam a facie  tua abscondar, id est a uidenda gloria tua tanquam impius in futuro tollar, uagum et profugum me efficiendo in terra, labilem per uitia, ac totius boni refugam me fieri permittens per euidentia opera. Omnis igitur qui inuenerit me, occidet me. Ille me inuenit, qui esse meum, id est uitam uestigando reperit, et occidit, si criminum meorum quantitate perterritus spem uenie mihi 37 adimit. Sed notandum qualiter in Deum suas homo intorqueat nequitias. Tu, ait, eiicis, me a facie terre, id est tu curam mei mihi aufers, et hoc ut a facie tua abscondar, quod est a tui uisione secludar, et ideo ab hominibus iam desperatissimus dicar.

uERS. 15.---Nequaquam, ait Dominus, ita fiet, sed quicunque occiderit Cain septuplum punietur. Non  qui te occiderit, sed qui Cain occiderit. Inquantum nempe tui possessio es, inquantum te castigas, et in seruitium corpus redigis, quia qua intentione id facias nesciens, te hypocrisis culpa damnauerit, septuplum punietur, exterioris et interioris scilicet operis tui peremptione reus habebitur. Septenarius quippe numerus in quatuor et tria diuiditur. Quatuor elementis corpus, tribus principalibus motibus intellectu, memoria, uoluntate anima constat. Qui ergo hominem, licet hypocritam, licet uitiosum, quem tamen neque certo hypocritam, nec reuera uitiosum comperit, preiudicio damnat. corporalium ac spiritualium eius bonorum, etiamsi nulla sint, quantum sua interest, sese homicidio obligat; idem  sane ueraciter bono cuilibet facile irrogaret, qui illi incognito indiscrete conuitium infert. Posuitque Dominus Cain signum, ut non eum interficeret omnis qui inuenisset eum. Ponit Dominus signum in Cain, dum neque hominum signatas interim, id est contectas patitur esse nequitias, ut a nemine digna morte eterna eorum in hoc seculo aliquoties iudicari possit iniquitas. Si enim abrupte iudicaremus, dignum uita multoties morti addiceremus.

uERS. 16.---Egressusque Cain a facie Domini habitauit profugus in terra ad orientalem plagam Eden. Quia itaque in sua Cain ad tempus latet conscientia, securus egreditur a facie Domini, id est fauores per humanos sparsus non estimat mala, que occulte agit, Deum habere in notitiam, aut hec dissimulare  scientem pieque ignoscere, habitans in terra profugus, figens scilicet in terrenis animum, nec illam querens ciuitatem, cuius opifex est Deus , herens infimis, sed ubique uitiorum diffugiens, quo seminat affectus, uersatur circa orientalem plagam Eden, quod interpretatur deliciarum. Non igitur in oriente, ut de orientalibus esset, inter quos magnus erat Iob, et ueri Orientis lumine lustraretur, sed ad orientalem plagam, id est ad simulationem intentionis eorum, quorum conuersatio in celis est , et quibus uiuere Christus est . Delicie autem sanctorum sunt sacra eloquia, in quibus se potissimum delectari, seque ea tractare libenter ostentant, et inde hypocrite spiritualibus se Scripture dictis, quasi  quadam orientali luce clarificant. In his deliciis in Cantico amoris sponsa carissima uocatur . Unde idem cum terrena prorsus et opera totius obscuritatis affectent, de uidendo Deo et contemplatione celestium subtiliter eloquendo, ac si cuiusdam uoluptuose claritudinis gloria circumfusi intima sua palliare solent, et uerbo preferre libet quod mentibus atris nequaquam sapiendo patet.

uERS. 17.---Cognouit autem Cain uxorem suam, que concepit, et peperit Henoch. Licet ad orientalem deliciarum partem Cain habitare uideatur, habet tamen uxorem, illam scilicet que ad cenam Dei  uocatos sui occasione deuocare solet. Uxorem, ait, duxi; et ideo non possum uenire : Uxor autem hec est uoluptas qua in transitoria possessione et laude conuoluitur, licet alia simulet, et sinceriora affectare uideatur. Unde et paulo subter eiusdem Cain generatione contexta Nema mulier extrema attexitur, que uoluptas interpretatur, in qua finalis reproborum intentio denotatur. Hanc cognoscit quisquis pro dulcedine presentium postponit beatitudinem futurorum, hanc cognoscit, misere utique experitur, qui si semper durare possit, nunquam aliud seculum se uelle fatetur. Inde concipit, et parit Henoch, id est, dedicationem, quia tantus, et tam pestilens mundi amor mentis in nobis efficit obstinationem; facimus enim dedicationem, cum ad  seculi oblectamenta perseueranter amanda animi ostendimus obfirmationem. Et edificauit ciuitatem; et uocauit nomen eius ex nomine filii sui Henoch. Ciuitas edificatur, cum sibi similium homini cuilibet nequam conuenticulum aggregatur. Ex nomine filii uocat, cum ad eamdem pessimi propositi destinationem impenitens sequacium cor prouocat. Multa super his et quibusdam que sequuntur dicerem, nisi beatum Augustinum et Patrum aliquos inde tractasse scirem. Hic autem et alias euitaui Hebreorum nominum congeriem.


EXPLICIT LIBER SECUNDUS MORALIUM.



INCIPIT LIBER TERTIUS MORALIUM IN GENESIN.



CAPUT u.


38 uERS. 31.---Ne cum quingentorum esset annorum, genuit Sem, Cham, et Iapheth. Ne fuit filius Lamech. Lamech disciplina dicitur; Ne requies. Ex disciplina ergo requies oritur, que etsi in presenti meroris est, pacatissimum tamen fructum iustitie reddet exercitatis in ea . Intellectualis enim iste Lamech sic de Ne cum eum generat ait: Iste consolabitur nos ab operibus, et laboribus manuum nostrarum in terra, cui maledixit Dominus . Nam cum per exercitium certaminis deuenitur etiam in hoc seculo ad requiem aliquantule impassibilitatis, tunc reuera Ne, quem complexu discipline genuimus, consolatur nos a  perpessis laboribus, dum, non erem uerberantes, ad aliquid imperii, uel quietis pertigimus, et exuberantia gratie terre maledictis, id est defectionibus corporeis superexcreuimus. Sed gradus quosdam habet hec requies. Dicitur autem Lamech, quando per ch scribitur, Hebraice percussum, uel percutientem sonare; disciplinam uero tantum, cum pro elemento  ponitur, et scribitur finaliter per d. Percussus autem rationalis est animus, qui in Iob et psalmis sagittas sibi infixas passibilitatum queritur, et tentationum iaculis penetratur . Isdem quoque percutit, cum ingruentibus fortiter earum molestiis repugnando resistit. Ne autem, quod est requies, gignit, cum ad uictorie tranquillitatem peruenit. Habet, inquam, requies ista gradus; prius nempe exterius ab opere prauo quiescimus demum, sed ualde difficilius tamen a peruersa cogitatione cessamus. Unde quingentorum annorum Ne perhibetur. Per quinarium numerum exterioritas ob quinque sensus accipitur, per centenarium perfectio figuratur, quod est exterioris beneficii plenitudine a nequam studiis cessare. Anni  autem diuinorum lumina, et hilaritates officiorum sunt, quibus iste mentis status, qui in Canticis floridus dicitur Ecclesie lectus, impletur .

In hoc itaque Sabbato gignitur Sem, Cham, et Iapheth. Sem interpretatur nominatus; in quo intelligitur fides, ubi nomen quod benedicetur super  terram, et in quo solo oporteat nos saluos fieri accipimus . Hoc ex usuris et iniquitate redemptorum honorabile nomen coram ipso : Si enim hi qui in Christo sunt resurgent primi , ob dignitatem uidelicet nominis Christiani, ut quid ambiguum habeatur, quod et ipsi quoddam potentius premium in celis obtineant ex participio insignes tanti nominis? Unde in baptismo nomen quisque fidelis accipit, in quo ad exsequenda Christi signa spiritualis militie professione subscribit. Sed qui sic de ignominia Babylonis fugiens nominatur, sibi Cham opus est federe germanitatis addatur, qui calidus interpretatur ubi spes non inconcinne notatur. Si enim calor ab ignis natura trahitur, et ignis originaliter ad superna  progreditur, per calorem ergo iure spes accipitur, que feruore caritatis ad Deum inhianter intenditur. Cui Iapheth adiungitur, qui latitudo dicitur, per quod euidenter caritas intelligitur, que non minus per inimicos quam per amicos spatiatur. Hec itaque tria, que latitudo, longitudo, sublimitas ab Apostolo memorantur , a nobis cum ueri Ne esse ceperimus, id est cum boni exhibitione actus ab inutili conquieuerimus; feriari enim a malo, nec tamen bonum aggredi, ipsum malum est, tunc uere prodeunt, quia nec absque bono opere, fides stat, nec sine fide spes, nec sine utroque caritas prestat.



CAPUT uI.

uERS. 1, 2.---Cumque cepissent homines multiplicari  super terram, et filios procreassent, uidentes filii Dei filias hominum, quod essent pulchre, acceperunt sibi uxores ex omnibus quas elegerant. uirtutum igitur succrescente studio homines non modo multiplicantur in terra, sed super terram, quia densissima in animam humanorum motuum feruntur examina, nec talia, que facile rationis deprimantur potentia, sed que terram, id est mentis firmitatem subiugare possint ad uitia. 39 uirtus namque non probatur, nisi hoste uicino. Sed iidem homines filias procreant, cum fragilium mollitiem cogitationum internis aspectibus frequenter obiectant. Filii Dei has uident, cum intellectualium excellentia sensuum ad suggestionum illationem quasi ad meretriciam,  lenocinantium speciem contemplationis declinat aciem. Quid namque sunt imaginationum delectationes, nisi quedam pulchre, que nos illiciunt, facies? Has filias rex Pharao fouere uult, cum iubet interfici mares . Ex omnibus his, quas eligunt filii Dei sibi sortiuntur uxores, quia, iuxta quod conspersioni aut libidini proprie adiacet, rationales motus appositas animo petulanter agglutinant uoluptates, de quibus infamis prodeat, obscena scilicet opera, proles; aliis enim auaritia, aliis superbia, plerisque luxuria ad manum magis est.

uERS. 3.---Dixitque Deus: Nonpermanebit spiritus meus in homine in eternum, quia caro est. Requiem nostram uitiorum turbante congressu, quam nos gladio, et arcu, id est discretione, et prouidentia  nostra obtinuisse putabamus, experientia mediatrice loquitur nobis introrsum Deus, non permansurum uidelicet spiritum suum in homine in eternum, id est uim rationis in humano corde non perseueraturam, nec enim expedire, quia caro est, id est fragilis, et de suo statu sibi pariens ex ingenita mutabilitate ruinam. Superbit enim si probe quidquam sibi egisse uideatur, sicut pauper si subito ad inelaboratas peruenerit opes. Necessaria ergo est spiritus ista desertio, si tamen non sit omnino, iuxta quod Dauid non se derelinqui usquequaque rogat in psalmo . Eruntque dies illius centum uiginti annorum. Per centenarium supra diximus plenitudinem figurari, per uicenarium numerum duplicitas designatur, ut est: Si  possit cum decem millibus occurrere ei qui cum uiginti millibus uenit ad se . Et in Apocalypsi: uigies millies, dena millia . Duplicitas autem non hypocrisis hic a me accipitur, sed illa uiolenta impuritas, que per necessitatem peccandi ex malorum irruentium admistione contrahitur, secundum quam non habitura est in futuro Ecclesia maculam, aut rugam , non quod in presenti rugam hypocrisis habeat, hec enim fit penitus extorris ab ipsa, sed quod nunc occupatione tentationum et carnis, contractior, minusque libera uideatur ad Deum. Centum ergo ad integritatem bone uoluntatis, uiginti habemus ad eam, quam pretulimus, impuritatem actionis, dum iuxta Apostolum, quod nolumus malum hoc agimus,  uel uiginti etiam ob transgressionem diuine legis, dum operamur, quod non approbamus, repugnante lege membrorum legi mentis . Et aliter: Octies quindeni centum uiginti complent. Per octonarium, temporalitas, per quinarium corporalitas, per denarium, spiritualitas accipitur. Quandiu igitur temporaliter uiuimus, spirituale studium nostrum forinseca sensualitate deprimitur, quasi denarius quinario superatur, quatenus quid sit dies, id est uirtus humana ab homine agnoscatur; que altitudo diei ob breuitatem glorie in psalmo uocatur .

uERS. 4.---Gigantes autem erant super terram in diebus illis. In his uirtutum exercitiis, quas per dies  intelligimus, gigantes, id est superbi motus animi, in mirabilibus super se ambulantes, super terram erant, quia in superficie corporis bona exhibentur, que menti inaniter elate typos de laudum suarum gratulationibus inferant. Postquam enim ingressi sunt filii Dei ad filias hominum, illeque genuerunt; isti sunt potentes a seculo uiri famosi. Filii Dei ingrediuntur ad filias hominum, cum nostri intellectuales motus, quos Iob uocat robustos fortitudine , qui a Deo in nobis generantur, se immergunt ad experiendos fluxus carnalium desideriorum. Sed isti sunt potentes a seculo, quia postquam spurcitie totius illapsi fuerint barathro, potissimum in eorum cordibus regnat secularis deuotio, ut nulli uideantur desperatiores in mundo quam hi  qui aliquando uisi sunt uixisse Deo. Tanto enim deterioribus uitiis se inserunt, quanto de arctiore proposito ad seculi luxus auidius proruerunt; isti sunt uiri famosi, quia humanam excedentes, diabolicamque imitantes nequitiam, et de crimine sumentes audaciam, unde et gigantes dicuntur, postquam lapsi in reprobum sensum fuerint, praue opinionis peius quam alii nequam fetore uulgantur.

uERS. 5, 6, 7.---uidens autem Deus quod multa malitia hominum esset in terra, et cuncta cogitatio cordis eorum intenta esset ad malum omni tempore, penituit eum, quod fecisset hominem in terra. In hac desperatissima Babylone constitutis uidet Deus, id est uidere eos facit, quam nequiter carnalium effectibus operum instent exterius, quamque iugiter  proponant nequiora interius. uidet itaque, id est discernit, demumque penitet Deus. Si enim penitentia bonum est, et idipsum bonum non a nobis, sed ex Deo est. Ergo non ab re dicitur: Penituit eum, cum non nisi nos peniteat, quod fecisset hominem super terram; eum qui resipuit penituit, quia interius suum cum exteriori, quod est totus homo, dum his que superficie tenus uidentur rebus applicuit, de exteriori ad interius, id est ad spiritum reuersus ingemuit. Et tactus dolore cordis intrinsecus, precauensque in futurum, Delebo, inquit, hominem, quem creaui a facie terre ab homine usque ad uolucres celi [al., ad animantia], a reptili 40 usque ad animantem [al., uolucres celi]. Tangi dolore, in futurum precauere, et alia non Dei passiones, sed  Dei in nobis sunt actiones. Qui itaque penituit, intrinsecus tangitur dolore cordis, ut non momentaneus uel ad oculum sit dolor compunctionis, sed penetret medullas anime, abdita scilicet intentionis, et futuras precaueat obligationes, ne uerbum iteret orationis. Si enim fleat quis, nec quod fleuit corrigat, se potius ludere quam dolere intrinsecus monstrat. Hominem pro carnalitate poni usus Scripture est. Delet ergo hominem, qui per imaginationes sibi insculptum carnalem affectum, quasi charaxatas tabulas obliterans deplet, quem creauit, id est quem ad robur explendarum passionum de carnis motibus excitauit. Creas enim, ut dicitur Grece, caro est, unde creare deriuatur, et artocree et creagre uocantur. Sed hic, a facie terre, id est  ab intentione, et amore terrenorum abolendus est, ab homine, ab his scilicet anime motibus, que sunt quasi rationem habentia, ut sunt honestas, et modestia non pro Deo sed seculariter habita, usque ad animantem, usque ad exstirpandam uidelicet cupiditatem, que ad terram quidem inclinatur, sed causa necessitatum excusatur, et quasi suspenditur, a reptili flagitiorum ceni fetoribus immersorum usque ad uolucres celi, id est hypocrisis fastus, qui uanitate feruntur, pessumdandos, in qua omnium exstinctione comprobatur, quod sequitur: Penitet enim me fecisse eos.

uERS. 8.---Ne uero inuenit gratiam coram Deo. His itaque malis cessantibus, cepta mentis requies,  a pristinis semota tumultibus, spirituali coram Domino, hoc est in intimis, ubi solus Deus uidet, serenitate perfunditur. Ubi enim requiescit Spiritus Dei, nisi super quietum, cuius mens uitiorum strepitu non obsurduit, et humilem, qui de eorum uictoria non superbit? 

uERS. 9, 10, 11.---He generationes Ne: Ne uir iustus, atque perfectus fuit in generationibus suis. Et genuit tres filios, Sem, Cham et Iapheth. Generationes nostre sunt cogitationes, intentiones, et opera, et si qua sunt que intro oriuntur. In his iustus est, qui sic secundum scientiam humanitus ad se, et ad proximum gerenda disponit, ut eorum, que ad Deum dignoscendum obseruandumque attinent, meminerit, quibus sapientie habitus congruit. Perfectus  est, qui etsi uniuersa complere non possit ad integrum, cor tamen beneuolendo ad ea capessenda habet plenum, nullaque ex parte mutilatum; cum Deo ambulat, qui ab his que irradiata diuinitus ratio agenda suggerit, nullo modo discordat; tunc demum tres filios generat, cum liber a forensi labore Deo per fidem, spem, caritatemque uacat. Corrupta est autem terra coram Deo, et repleta est iniquitate.

uERS. 12, 13.---Cumque uidisset Deus corruptam terram; omnis quippe caro corruperat uiam super terram, dixit ad Ne: Finis uniuerse carnis uenit coram me; repleta est terra iniquitate a facie eorum; et ego disperdam eos cum terra. Ab homine usque ad animantem, a reptili usque ad uolucres celi terra  est corrupta, id est a propria stabilitate distracta mens ad uoragines totius nequitie prostituta delabitur. Omnis enim caro corruperat uiam suam, quia mollities carnalis appetitus dissiparat infeceratque illam ad cuius debet dirigi regulam, et que uera recte eundi uia est, scilicet rationem, et hoc super terram, id est non solum intra mentis abdita, sed et usque ad euidentia, que per corpus, terram scilicet nostram, administrantur prauitatis exempla. Cum ergo hec Deus uidisset, id est uidenda in quibus uersaretur mala ceco peccatori proposuisset, per interne aspirationis monitum illi suggerit quid facto opus esset, si Ne intellectualis fieri uellet; finis enim uniuerse carnis uenit coram me, consummatio utique omnigene corporis uoluptatis fit, si ueniatur  coram me, hoc est in placito meo. Quod namque mihi animo sedet, hoc coram me, et pre oculis habere uolo. Quo contra: Quoniam, inquit, pones eos dorsum . Cum itaque ad Dei placitum uenitur, quidquid carnis luxus expostulat extemplo respuitur. A facie eorum, animantium scilicet, hominum atque reptilium, id est intentione cupiditatum, atque libidinum, facie enim et intendimus, atque intendimur. Repletur terra iniquitate, quia dum homo interior desideriis turpibus innititur homo exterior terra uidelicet operibus nefariis efficiendis indifferenter exponitur. Disperdit autem eos cum terra, dum mansorem, scilicet animam, et corpus, terrenam procul dubio mansionem, quantum  sua utrorumque interest, a terrenis negotiis eliminat.

uERS. 14.---Fac tibi arcam de lignis leuigatis, mansiunculas in arca facies et bitumine linies intrinsecus et extrinsecus. Arca dicitur ab arcendo, sicut et arx arcis. Facimus igitur arcam, cum talem paramus conscientiam, que a se impuros appetitus arceat, et pie uoluntatis operisue mysterium sub fidei signo retineat. Sed hec de lignis leuigatis instruitur, cum uirtutibus terrene laudis amore, carnalisque affectionis mole exutis conscientia suffulcitur. Mansiunculas in arca facimus, cum quarumque sanctarum professionum proposita instituimus, cum namque in aduersa prestruimus patientiam, 41 ad libidines sanctimoniam, sicque quibusque  suam profecto inuenimus intra nos ad singula, que nos foueat fugientes, domum factam. Notandum uero quod et mansiuncule a manendo, et diminutiue dicuntur. In mansione ergo certa stabilisque perseuerantia, in diminutione humilitas accipitur, in quibus ad omne ingruens periculum constant discreta profugia. Bitumine linitur intrinsecus, et extrinsecus, quia caritatis gratia etsi exterius beneficia proximis impertitur, non tamen introrsum ipso carismate sanctorum animus exinanitur; beneficentia quippe, iuxta Apostolum, exterius, interius quantum ad unanimitatem attinet , uti communione non obliuiscuntur, alterutrum namque sine altero, aut parum, aut nichil est. Bitumen autem tenacis admodum nature est,  et inter aquas indissolubile; obsequium enim parit et contrahit sibi amicos, et caritas cum terribilem faciat sanctorum mentem, ut ordinatam castrorum aciem, nullo uitiorum impulsu, uel fluxu irrumpitur, quia uero et bitumen ex limo est, humilitatis gratia figuratur, qua omnia bene acta condiuntur.

uERS. 15.---Trecentorum cubitorum erit longitudo arce, quinquaginta cubitorum latitudo, triginta cubitorum altitudo illius. Per ternarium Trinitas; per centenarium integritas; per cubitum operis firmitas; per longitudinem intelligitur intentionis prolixitas. Non ergo male agendo de Dei misericordia speremus, sed firmis integrisque operibus innixam ad Deum, qui Trinitas est, intentionem animi porrigamus.  Possunt etiam per trecentos cubitos tres illi precipui perfectique processus accipi, quos Dominus dicit: Petite, querite, pulsate ; petite, scilicet orando; querite, legendo; pulsate, operando. Que dum continuo effectu exsequimur, spes profecto nostra ad eum pro quo id agitur iuste intenditur. Quinquagenarius numerus, septem septies ductis, unoque addito cum constet, per se tamen requiem signare consueuit, ut est Iubileus, ut etiam quod quinquageni ad esum septem panum dispertiuntur. Per latitudinem autem contemplationem accipimus, qua in Dei uisione quantulacunque spatiamur. Â»Angusta est enim omnis creatura uidenti Creatorem .Â« Sed si ad hanc attingere cupimus, a prauo opus est  opere quiescamus, et septem, id est corpus, et animam nostram septiformi gratie subigamus; corpus enim, ut alias diximus, quatuor elementis, anima tribus principalibus motibus constat, que faciunt septem. Cum igitur nos intus, et extra spirituali gratie addixerimus, tunc demum ad illum unum toto amore contuendum magna cordis amplitudine, Deum scilicet ueniemus. Postquam itaque in Dei cognitione laborauerimus, necessarium est, ut etiam triginta altitudinis cubitos in nostri consideratione metiamur; sexies quini triginta fiunt. Per senarium uero numerum, perfectio accipitur, quia Deus sex diebus sua perfecit opera; et hoc ipso homo signari potest, qui die factus est sexta: per quinarium intelligitur forense ingenium ob notitiam quinque sensuum;  continetur autem ter in trigenario denarius. Quod totum est nos debere exterioris hominis nostri scientiam ad contuitum prime nostre originis, ac dignitatis conuertere, et cogitationem, locutionem operationemque diuine legis preceptis, que decem dicuntur, instituere. Altitudo ergo hec summa nostre conditionis est, cui crebro debemus intendere, quam perfecta a Deo facta sit.

uERS. 16.---Fenestram in arca facies, et in cubito consummabis summitatem eius. Fenestra in domos admitti et excludi solet lumen; per quod potest discretio non absurde intelligi, qua et malum ratiocinando repellimus, bonumque digna electione recipimus. Hac non solum tenebras, sed et lumen, cum  officit, arcemus, quia cum ex memoria bonorum que egimus inepta letitia, seu fiducia nobis innascitur, peccatorum ueterum ad animum mentio quasi quedam umbra merito reuocatur. Pone, ait Isaias, quasi noctem umbram tuam . Creat etiam super omnem locum montis Sion nubem per diem Deus, in cubito summitas horum omnium consummatur, quia in requie sempiterna summitas, id est finis elaborate perfecteque conscientie sperari iubetur; a cubito enim accubitare dicimus. Unde in Canticis reclinatorium aureum , et in Euangelio: Faciet illos discumbere dicitur ; ibi enim perficiendum sine labore est, quod hic exercetur; in Hierusalem enim uotum reddetur. Ostium autem arce pones ex latere deorsum, cenacula  et tristega facies in ea. Ostium arce os nostrum debemus accipere, quo panduntur secreta conscientie; ostium namque ab ostendendo dicitur, unde iubetur non poni sub modio lumen , ut qui ingrediuntur, qui scilicet confabulando ad nostri notitiam admittuntur, uideant, id est doceantur unde est: Non omnem hominem inducas in domum tuam , quod est non omnibus prodas mentem tuam. Hoc ostium ex latere ponimus, dum contra subripientes fallacias cauti undecunque prospicimus, que tacere, que loqui debeamus; deorsum quoque ponimus, dum aut nimis alta scrutari refugimus, aut que dicenda sunt, congrua mentis et lingue humilitate proferimus; cenacula facimus, 42 dum tota nostra desideria a terrena  delectatione suspendimus. Tristega uero a tribus uidentur dici statibus; status autem nostri tres reuera sunt. Primus in uisione corporea; secundus imaginationum memoria; tertius intellectuali prudentia. Et habent proprias trinitates etiam, quas prosequi longum est, horum singula, quorum qualitatibus quisque diligenter pensatis, duo prima pro sui utilitate postponat, et cum Paulo apostolo ad tertium celum, intellectuale scilicet mysterium sese proripiat . Dicitur enim a plurimis in tertia homines habitasse camera, nec id iniuria; nam et uisiones, et imaginationes corporum cum bestiis habemus communia, sed cum Deo et angelis participamur rationis gloria. Dicitur quoque prima statio fuisse stercoraria, quo fimus scilicet inibi  degentium animalium et hominum exponebatur; secunda apothecaria, quo uictui utrisque apta seruabantur; tertia mansionaria, quo soli homines uersabantur. Primus etiam noster status in uocatione confessio peccati est; secundus, in iustificatione exsecutio uitalium operum est; tertius in glorificatione, quando soli electi in regno erimus, est.

uERS. 17.---Ecce ego adducam diluuii aquas super terram, ut interficiam omnem carnem, in qua spiritus uite est subter celum; uniuersa que in terra sunt consumentur. Aque diluuii celestis est scientia sacramenti, qua diluuntur super terram, id est in corpore nostro cuiuslibet obscena peccati. Effundam, inquit, super uos aquam mundam, et mundabimini . Hec aqua, id est sapientia adducitur  super terram, quando spiritualis dignitas tenore iustitie exsuperat carnem; omnis caro, in qua spiritus uite est subter celum interficitur, cum membra nostra, que sunt super terram, et adhuc uiuunt uigentque in nobis, mortificantur , ut dicere possimus cum Paulo apostolo: uiuo autem iam non ego; uiuit uero in me Christus . Hactenus autem ea mortificantur, non ut prorsus interimantur, quatenus in nullo regnare feruntur. Subter celum autem spiritus uiuit, cum licet pressus rationis imperio, que celum ob diuina, que continet, mysteria uocatur, tentationis nos flatus impellit. Per hunc itaque saporem sapientie uniuersa que in terra sunt consumuntur, dum mundialis feruor affectus superni amoris unda restinguitur,  in quantum carni spiritus preualere permittitur.

uERS. 18.---Ponamque fedus meum tecum, et ingredieris arcam, tu, et filii tui, uxor tua, et uxores filiorum tuorum tecum. Fedus suum nobiscum ponit, cum exstincta oblectatione seculi docet interius nos gustare, et uidere, quia adherere bonum est sibi ; per federis huius uim in quorumdam fit sanctorum cordibus tanta constantia ut, si nulla essent inferni supplicia, nunquam tamen accepta desistere uellent iustitia. Ingreditur Ne noster, et filii eius arcam, dum libera a uitiorum inquietudine mens cum suarum prole uirtutum interiori contenta testimonio intra conscientie abdita se abscondit; cui miro concinit modo quod Maria cum  duobus discipulis ad monumentum mane uenisse describitur : uxor nostra uoluntas est, que annexa fideliter rationi pietatis operibus fecundatur; uxores filiorum sunt ille, que singularum quarumque professionum destinationibus subiacent uoluntates. Una est Ecclesia, licet multe dicantur ob situm; ita plurime sunt dicte uoluntates, licet una sit ob differentiam, quas uolumus rerum; distincte autem ponuntur per se Ne, et filii, scilicet uxor, et uxores filiorum, quia subtili omnino astu discernenda sunt spiritus noster, ac eius opera, tunc demum uoluntas eius principalis ad Deum, promiscuarumque uoluntatum examina; sunt enim in quibus confunduntur omnia; hec omnia igitur, uoluntates, uidelicet exsecutionum ac exsecutiones  uoluntatum, intra mentem iam placidam reconduntur, que non inaniter foras spargitur, sed intrinsecus in Domino gloriatur.

uERS. 19.---Et ex cunctis animantibus uniuerse carnis bina induces in arcam, ut uiuant tecum masculini sexus, et feminini. Ex quibuslibet cupiditatum generibus, ex quacunque fragili affectualitate nascentibus bina in arcam inducimus, in quibus est femina et masculus, cum fluxos et quasi femineos carnis motus ex necessitate peccandi, uelimus plerumque nolimus, animo admouemus, sed tamen illico iuri illos masculi mancipemus, rationis uidelicet, cuius ui ad regulam constringantur, ut uiuere nobiscum, id est ut uitii uirus non infundere, sed ad uitam pertinentia, et sentire nobiscum et agere cogantur.  Sic enim Adam et Eua connectitur.

uERS. 20.---De uolucribus, iuxta genus suum, id est de superbie motibus, quocunque modo, aut seculariter, aut sub typo religionis superbiatur, de iumentis in genere suo, de cupiditatibus scilicet quacunque concupiscatur in causa, et ex omni reptili terre secundum genus suum, id est ex omni flagitii genere, quo per carnis peccatur desideria; bina de omnibus ingrediuntur nobiscum, ut possint uiuere, luxui profecto quelibet apta, et culpe cum intra nos cogitando admissa fuerint, iugo statim deprimuntur uirilis animi, ut ad uitam nobis ualeant, dum bene utimur, tentatione prodesse. Hec tria peccandi genera 43 etiam Ioannes apostolus memorat, ac si uniuersorum criminum materiam, omne  quod in mundo est asserens, aut concupiscentiam carnis, aut concupiscentiam oculorum, aut superbiam uite .

uERS. 21, 22.---Tolles igitur tecum ex omnibus escis que mandi possunt, et comportabis apud te, et erunt tam tibi quam illis in cibum. Ex omnibus escis que mandi possunt apud nos comportamus, cum multifariam multisque modis a Patribus dicta et facta ad exemplum uite institutionemque conferimus, quibus ac si pabulo nos fouemur, et illa que nos urgent prauitatis incentiua compescimus, et hec ueluti pascimus, dum horum suggestioni uitalia sanctorum dicta factaue rependimus. Fecit ergo Ne omnia que preceperat illi Deus.



CAPUT uII.


uERS. 1.---Dixitque ad eum Dominus: Ingredere tu, et omnis domus tua in arcam; te enim uidi iustum coram me in generatione hac. Postquam multo sudore thesaurum effoderimus, iuxta illud Iob, sepulcrum nos inuenire gaudemus , quia cum corpora omnimodo cruciatui ob Dei seruitium exposuerimus, nil maius a Deo in hoc seculo nos obtinere posse putamus quam ut ad aliquam mentis impassibilitatem pertingamus, ut scilicet que Deus fieri iubet, cum expleuerimus, intra mentis requiem a forensi pugna liberi cum omni nostro spirituali peculio abscondamur. In hac enim spiritualium generatione filiorum, qua et mulierem saluari dicit Apostolus , non sola corporis maceratione  uidet, id est approbat Deus iustitiam nostram.

uERS. 2.---Ex omnibus animantibus mundis tolle septena et septena, masculum et feminam; de animantibus uero non mundis, duo et duo, masculum et feminam. Septena et septena quatuordecim faciunt; septem autem pro spirituali gratia, aut pro toto, interiori scilicet et exteriori, homine poni solet; opera ergo nostra subdito corpore, et anima diuino spiritui per Decalogi obseruantiam, euangelica attingunt fastigia, et animalia fiunt munda, sed tamen necesse est ut sint masculus et femina, quatenus, in quantum animantia et feminine mollitiei sunt ad ambienda temporalia, adsit presto quasi quedam rationis auctoritas, que reprimat masculina.  Bona itaque nostra quolibet modo acta, uix integra puritate nitent; et quid mirum, si immunda animantia multo magis hoc masculi regimine egent? que duo sunt, quia que in hoc mundo cupimus ab unitate Dei, et hominum nos diuidunt, aut duo et duo, id est quatuor, quia temporalium amore desideria nostra carnalia animantia non munda defluunt, nisi ea ad lineam munditie, scilicet Deum intelligentie frena reflectunt.

uERS. 3.---Sed et de uolatilibus celi septena et septena, masculum et feminam, ut saluetur semen super faciem uniuerse terre. Si per animantia actualis uite bona, per immunda uero motus illiciti, sed salubriter ratione correcti; per uolatilia celi non incongrue contemplatiua signatur excellentia;  que per gratiam euicta corporis lasciuia Deo degustando libratur super ethera. At qua de causa hec intellectuali dominio submittantur, additur, ut saluetur semen super faciem omnis terre, quia nisi ille imperet, uoluntas, que semen et origo est boni operis, illico deperiens nullum probabilem profert fructum in superficie terre, id est exterioris hominis; seminis ergo salus ex imperio rationis.

uERS. 4.---Adhuc enim et post dies septem, ego pluam super terram quadraginta diebus et quadraginta noctibus, et delebo omnem substantiam quam feci a facie terre. Septenarius pro plenitudine accipitur; quadragenarius, quia ex quatuor et decem conficitur, temporalem excursum, qui quatuor diuersitatibus  constat, quo anima sub Dei lege se exercet, significat; ipsa enim ob decem principalia mandata Decalogus appellatur. Post prelibatas itaque uirtutum dationes, adhuc se Deus post septem dies, id est post spiritualium plenitudinem gratiarum, quadraginta diebus et noctibus spondet pluiturum super terram, in hac scilicet uita, qua Dei preceptis obeditur inter aduersa et prospera, que diebus ac noctibus figurantur, nostri carnalis affectus diuina infusione se molliturum duritiam; et in ipso delet omnem substantiam, quam fecit, de superficie terre, dum anime uoluntatem carnalibus desideriis, quasi quibusdam accidentibus substantem, in quantum fluida, et talium capax est, a facie terre, a cogitatione uidelicet mentis iam solide  obliterat. Hanc autem substantiam fecit, quia malo nostro merito fieri permisit.

uERS. 5, 6, 7.---Fecit ergo Ne omnia quecunque mandauerat ei Deus. Postquam presens seculum ita uiluerit, ut sicut tenebre eius, ita et lumen eius  sit, tunc Ne noster plene attingere incipit que Deus mandauit; quadraginta enim diebus et noctibus pluit. Eratque sexcentorum annorum, quando diluuii aque inundauerunt super terram. Concinit statibus nostris sacra historia, dum quos tentationum estus post quingentos annos Ne iste passus sit enumerat, et quibus floruerit bonis iam non minus introrsum quam uidetur extrinsecus integra requie perfectus, quod significat sexcentesimus notat; etsi enim quiescimus aliquando a  prauo opere, bella tamen 44 grauia toleramus in mente; sed perfectus qui senario, et centenario satis astruitur plenus uirtutum, que annorum collectione monstrantur; diluuii illustratur aquis, quia in maleuolam animam non introibit sapientia; nec habitat in corpore subdito peccatis ; ait enim: Concupisti sapientiam , id est contemplationis excellentiam? Serua mandata; bestia namque tangens montem obrui iubetur ; ut ergo iustificetur adhuc iustus, aqua infunditur lustrationis, ut aliquatenus altitudinem diuine attingat uisionis, et subsidat spiritui terra carnalis affectionis. Et ingressus est Ne, et filii eius, uxor eius, et uxores filiorum eius cum eo in arcam propter aquas diluuii. Si filios, id est bona  opera procreamus, uidendum nobis est ut uxores habeamus, id est uoluntate bene agendi non careamus, ne cum multum seminauerimus, parum inferamus, hoc est cum pro Deo plurimum laborauerimus, parum mercedis obtineamus, quia non ex amore, sed seruiliter timendo id egimus. Et uolendo ergo operantes, et operando uolentes intra conscientiam nos tegamus, ubi a strepitu inutili quiescamus, et aquis sapientie potemus, quibus et diluamur.

uERS. 8, 9, 10.---De animantibus quoque mundis et immundis, et de uolucribus et ex omni quod mouetur super terram, duo, et duo ingressa sunt ad Ne in arcam, masculus et femina, sicut preceperat Dominus  Ne. Cumque transissent septem dies, inundauerunt aque diluuii super terram. Hec superius tota tractata sunt, excepto eo quod dicitur, ex omni quod mouetur super terram; quod in malo sic accipitur, ut motus nostri carnales, qui super terram, id est rationis statum progredi uolunt, intelligantur, de quibus est: Caro concupiscit aduersus spiritum, et spiritus aduersus carnem, ut non quecunque uultis illa faciatis ; aut in bono, ut spiritualis alacritas nostra accipiatur, qua super terram, id est animalitatem nostram promouemur, que, in quantum coram Deo, minus plena sentiuntur, ad lineam correcta intelligentie penes Deum recondita intra arcam seruantur cordis; et sic post indultam plenariam diuinorum gratiam munerum  uenitur ad gloriam contemplationum.

uERS. 11, 12.---Anno sexcentesimo uite, Ne, mense secundo, septimo decimo die mensis, rupti sunt omnes fontes abyssi magne, et cataracte celi aperte sunt, et facte sunt pluuie super terram, quadraginta diebus et quadraginta noctibus. Tres isthic gradus sed non sine re positi sunt, dies, mensis et annus; a die ergo incipiamus. Denarius ad precepta, septenarius, quia septem seculum diebus uoluitur, attinet ad temporalia. Septimum decimum diem habemus, cum desiderabilia super aurum Dei habentes mandata , seculi omnia per hec transcendimus, et bone uoluntatis die ad meliora contendimus. Mensis primus professio est euidens religionis; secundus, assecutio est, interneque  habitu pretenditur uirtutis; senarius, ut diximus, ad hominem; die enim sexta homo factus est; centenarius, qui transit in dexteram, pertinet ad contemplationem. Nisi enim transgrediamur hominem, non pertingimus ad diuine speculationis subtilitatem. De die igitur ad mensem, de mense uenitur ad annum, quia post conuersionis initium promouemur ad incrementa uirtutum, ex quarum rursus collectione aggredimur finem omnium Deum contuendum. Ad quod cum deuenire contigerit, magne fontes rumpuntur abyssi, quia recessus conuersationis humane ad liquidum aperiuntur per donum scientie, et homo sibi pridem incognitus, dum uim discretionis accipit, quasi fontem de abysso  altissima multiplicem inuenit, dum naturas passionum et humanorum morum abdita discernere prudenter et perspicere nouit; abyssus enim, iuxta Psalmum, abyssum inuocat , et Scriptura sepe cor hominis ita significat. Fons itaque illi abyssi magne rumpitur, cui sui ipsius notitia per intelligentiam aperitur. Cataracte, id est fenestre celi illi patent, cui ad capiendum spiritualis gratie lumen oculorum intellectualium acumina uigent. Ex his fontibus, id est scientie originibus, et celi cataractis, lucifluis scilicet interne sapientie rimis; super terram fit infusio pluuiarum, supernarum scilicet ubertas gratiarum, quibus a denario legis Euangelii quaternarium attingentes, dies prosperitatum  tenebras estimamus, lucemque arbitramur aduersitatum noctes.

uERS. 13, 14, 15, 16.---In articulo diei illius ingressus est Ne, usque ad id ubi dicit, sicut preceperat ei Deus. In articulo diei illius, id est in subtili custodia bone uoluntatis experte ac nutrite antiquitus, Ne quietis cultor interne, cum tribus principalibus ingreditur uirtutibus conscientiam, cum sua et filiorum uxoribus, id est cum suo et omnium suorum operum proficiendi appetitu; filius enim sine uxore est, cuius studium ad meliora intentum et cupidum non est. Animalia, iumenta et uolatilia, uti in primo tractatu, et in isto expositum est. Et inclusit eum Dominus de foris, id est circumscribit nos Scripturarum ubique dictis, ne pro aliquibus  forsitan probe gestis feramur extra nos uento cuiuspiam uanitatis; de foris autem, quia ab eorum omnium, que oculis materialiter subiacent, concupiscentia nos arcet.

uERS. 17, 18.---Factumque est diluuium quadraginta diebus, 45 et quadraginta noctibus super terram, et multiplicate sunt aque, et eleuauerunt arcam in sublime a terra; uehementer inundauerunt, et omnia repleuerunt in superficie terre. Cum in tantum mens nostra sapientie fluentis alluitur, ut a nobis compleatur:

   Gaudia pelle.
[Pelle timorem, nec dolor adsit, spemque fugato.]

Quod sepe diximus innui per quadraginta dies et noctes; multiplicantur inferiores ac superiores,  quibus scimus et sapimus, aque; et ex sui ipsius notitia ad uidenda diuina progressam, quasi duabus alis, timore uidelicet sui, et amore Dei, ad eterna querenda omni posthabita terrenitate suspendunt animam; et in tantum usu cogitationis, et dilectionis exuberant, ut quidquid loquimur, quidquid denique in superficie terre, id est sensualitatis efficimus, nil aliud quam illum uitalem spiritualis prudentie succum, cuius amore fragramus redoleat.

uERS. 19.---Porro arca ferebatur super aquas. Et aque preualuerunt nimis super terram: opertique sunt omnes montes excelsi sub uniuerso celo. Aquis superfertur arca, dum mens, pro fundamento sapientie innitens, ad instinctum eius quasi ad normam dirigit opera sua; et aque preualent super  terram, quia ad nutum sue inspirationis matrem operum quasi discipulam regunt, et constringunt sibi conscientiam. Opertique sunt omnes montes excelsi sub uniuerso celo, quia cum in illud lumen luminum, Deumque uirtutum aliquantisper scintillare permittimur, quidquid in uirtutibus celsitudinis habere nos putabamus, contuitu tante glorie, quasi lucerna in sole illico operitur; et quid dico de uisione maiestatis, cum dicat sub uniuerso celo? sub celo montes operiuntur, cum ea, que sub Deo, qui celum est, sunt, considerantur; et ex eorum prospectu quidquid sumus, uel esse possumus uile uidetur. Quis enim, ut de aliis taceam, ex contuitu perminimi angelorum sibi ipsi non sordeat? Sed  notandum quod cum dicitur, sub celo, additur uniuerso; aliquas enim Dei similitudines licet habere dicamur, in tantum tamen ipsum uniuersum celum eminet a comparatione creature, ut in his iisdem rebus, super quibus [f., quibus super] imaginem quasi ferimus eius, proprietatum eiusdem consideratione non modo nil habere, sed omnino nil esse credamur.

uERS. 20.---Quindecim cubitis altior fuit aqua super montes quos operuerat. Quindecim ex septem, et octo constant; septenarius ad spiritualitatem, id est sapientiam; octonarius ad temporalitatem, id est scientiam, que tempori necessaria est, referatur. Quidquid itaque subtilitati et discretionis, ac intelligentie humanitus elaborasse uidebamur, contemplationis  gratiam Deo infundente penitus opprimitur; et nec scientiam in administrandis temporalibus, nec sapientiam in celestibus dignoscendis habuisse nos comperimus. Quindecim cubitis aqua superexcellit montibus, que sciendo, sapiendoque exerceri possunt uirtutibus, cubito porrecte ad Deum intentionis eminet maiestas speculationis: brachio enim, cui inheret cubitus, et operamur, idemque ad metiendum intendimus.

uERS. 21, 22, 23, 24.---Consumptaque est omnis caro, que mouebatur super terram, uolucrum, animantium, bestiarum omniumque reptilium que reptant super terram; uniuersi homines; et cuncta, in quibus spiraculum uite est in terra, mortua sunt. Et deleuit omnem substantiam, que erat super terram,  ab homine usque ad pecus, tam reptile quam uolucres celi; et deleta sunt de terra. Deo interna nostra sue uisionis radiis illustrante, caro, que super terram mouetur, id est carnales motus, qui terre, rationis scilicet stabilitatem fluctuare cogebant, consumuntur, uolucrum superbie, animantium cupiditatis, bestiarum ferocie et furoris, reptilium libidinis, scilicet que nostris furtim cordibus irrepunt, homines, id est illa que pro sola seculi honestate quasi rationabiliter gerebantur, et omnia que spiramen terreni desiderii intra nos proferre conantur, et omnis praua uoluntas, que quasi fundamentum ineptis cogitationibus substat, et rationi, que ob firmitatem terra dicitur, indigne superstat,  ab his que rationabiliter quasi defenduntur, usque ad ea que tam peculia sunt, ut defendi non possint, tam ceno repens luxuries, quam hypocrisis celos petentis rabies, a subito aque celestis illapsu amittunt suas, nostras uidelicet pectora sedes, non quod prorsus deficiant, sed quod ad tempus Deo nos inuisente quiescant. Remansit autem solus Ne, et qui cum eo erant in arca. Obtinueruntque aque diluuii terras centum quinquaginta diebus. His ita exstinctis, beata quadam solitudine cum suarum centuriis uirtutum Ne noster iam placidus remanet. Aperuit enim dilecto pessulum ; cenatque cum ipso . Aque diluuii terras obtinent, cum membra nostra, que sunt super terram , uel ipsas nostrorum sensuum partes  sapientie regimina possident: per centenarium perfectionem; per quinquagenarium diximus figurari requiem. Ad centum quinquaginta itaque peruenit dies cum cuilibet supernis imbuto respectibus perfecta licet ad modicum, tribuitur animi requies; ter etiam quinquaginta, centum quinquaginta sunt, nec uere unquam quiescimus, donec ad Trinitatis uisionem ueniamus, 46 quam dum in presenti aliquantisper seculo delibamus, sine quadam licet perfunctoria cordis requie, id attingere omnino nequimus.



CAPUT uIII.

uERS. 1, 2.---Recordatus autem Deus Ne, cunctorumque animantium, et omnium iumentorum que erant cum eo in arca, adduxit spiritum super terram,  et imminute sunt aque. Et clausi sunt fontes abyssi, et cataracte celi, et prohibite sunt pluuie de celo. Diximus, cum non est bonum esse hominem solum exponeremus, quia non paruum anime constet, esse periculum, si ad uotum suum quietis, et contemplationis potiatur excellentia. Recordatur ergo Deus nostri, cum dispensatiue nobis subtrahit gratiam muneris, reuera si aliquandiu nobiscum perseueraret nocituri. Animantium ac iumentorum meminit, cum spiritualium bonorum anime nostre insitorum et que corporaliter exhibemus beneficiorum, ad salubrem humilitatis memoriam nobis efficaciam subtrahit; iumenta exteriora, et quasi grossiora opera dicimus, nam iumenta pro corporibus poni  solent, ut est: Iumenta eorum in morte conclusit : animantia autem, quia ab anima dicuntur, interiora bona, ut est caritas, et cetera. Adducit Deus spiritum, tentationis scilicet motum, sed dum terra, caro uidelicet, aut mens nostra, insperato flatu quatitur, cataracte, id est subtilis diuine maiestatis intuitus aquis superni illapsus imminutis obcluditur, quibus de immensitate illa celi, de quo dicitur: A summo celo egressio eius , parum quid attingebatur, quin etiam magne fons obturatur abyssi, dum ipsa in nobis deficit consideratio, et notitia nostri, et turbata quies animi nec se ualet capere, neque mysteria Dei, nam passionum incursu auertitur diuini placiditas stillicidii.

uERS. 3.---Reuerse sunt aque e terra euntes et redeuntes, et ceperunt minui post centum quinquaginta dies. Aque de terra reuertuntur, cum de corde non iam celestia, sed terrena uersanti intellectualium origines cogitationum sublate ad statum ueterem reuoluuntur, sicut enim glacies, cum diuersis ex causis congelascit et liquatur, semper tamen aqua est naturaliter, sic cogitatio nostra, licet contemplatio ex accidenti uocetur, semper cogitatio est. Aque igitur ad se de terra, id est ob terreni immersionem affectus reuertuntur, dum que contemplatiue fuerant cogitationes relabuntur ad id quod humanitus esse solent; sed, ad solitum mortalitatis usum relapse; et per ingruentia tentamenta in deterius semper euntes, redeunt, quia ad memoriam  persense semel dulcedinis speculationisque dum sapor reducitur, sepius ingemiscunt, unde cuidam dicitur: Memor esto unde excideris , et post centum quinquaginta dies minui incipiunt, quia nisi aut indulta ad horam silentia contemplationis transierint, aut perfectio quietis ex incursu molestie alicuius exciderit, ubi se immergat, que nostram imminuat prudentiam, tentatio reperire non poterit.

uERS. 4.---Requieuitque arca mense septimo, uicesima et septima die mensis super montes Armenie. Dum aque post dispensatiuam amissionem rediuiue nobis spiritum recogitationis, ac castigationis infundunt, mensis septimus agitur, quia diuinarum memoria illustrationum, in quibus quondam sabbatizauimus,  interimque dum recordamur, aliquantisper sabbatizamus, ad cor reuocatur: mensis namque dierum collectio est, et septimus sabbatum est; sed si mensis septimus bonum quid insonat, uicesima et septima dies mensis quidquid boni precinuimus turbat; per uiginti enim duplicitas, per septimam identidem requies, per diem bona uoluntas exprimitur; suppetit ergo bona ad sabbatizandum uoluntas, dum quam sit bonum securam habere conscientiam recolimus, sed cum ad appetitum carnis respicimus, hoc illico dupliciter non sincere uelle probamur; uult enim, ait Salomon, et non uult piger , dum bonum exsequi uellet, si sine ulla carnis continentia fieri posset, cum secundum hoc eum nolle penitus constet. Super montes  autem Armenie arca requiescit, quia in sanctorum exemplis, qui uere pro excellentia et stabilitate montes dicuntur, et maxime in illorum qui post lapsum aliquid sanctitatis attigerunt, talium torpidorum conscientia se reflectit. In alia translatione super montes Ararat legitur; Ararat enim Hebraice Armenia uocatur, et hoc ipsum mons uulsus interpretatur; mons autem uulsus sanctitas est destituta. Cum itaque tentatur cuiuspiam religiosi animus, occurrunt menti montium uulsiones, sanctorum scilicet lapsus, qui tamen ad hoc, ut montes uocarentur, redire studuerunt reparatis uiribus; in his arca immoratur, quia horum casus, et postmodum resurrectiones quasi ad imitandum possibilia cogitare delectatur.

 uERS. 5.---At uero aque ibant, et decrescebant usque ad decimum mensem. Aque eunt et decrescunt, dum spiritualis a nobis prudentie cogitatus recedunt, sed quia spiritus uadens  quidem per se sumus, sed per se non rediens , ad decimum mensem intendendo deficiunt. Mensis decimus, licet minus usitata hec interpretatio habeatur, humane conditionis 47 ordo non absurde accipitur, qui nouem creatis angelorum ordinibus decimus est creatus; cum ergo illecebre animum carnales urgent, non modo eos, qui per Ade preuaricationem facta necessitate peccandi graue quidpiam commiserunt, in exemplum admittende prauitatis adhibet, sed ipsos principes generis nostri  Adam et Euam, qui Dei fruebantur alloquio, et nulla sue carnis incentiua patiebantur, attendunt quam facile ruerint, et hec damna excusatione digna pro naturali fragilitate pretendunt. Si illi, inquit, hoc, aut illud egerint, ego homuntio quo robore resisterem? Dum ergo mensem, id est numerum quasi dierum claritatem in decimo illo peccatore, Adam scilicet, considerant, sub tantis auctoribus se posse peccare, cum et ipsi peccauerint, excusabiliter putant. Decimo enim mense, prima die mensis apparuerunt cacumina montium. In ipse namque primo statu, quem decimum diximus mensem, prima die, id est in ipso felicitatis introitu, apparuerunt cacumina montium, id est superbi fastus illorum generis nostri principum; solent sane  aliqui sic dicere: Si illi in superbia ac auaritia, que naturalia non sunt uitia deliquerunt, nos qui in cibo, ac potu, corporis uoluptate, que originaliter medullis nostris insita sunt, peccamus, quid mirum facimus? cacumina igitur montium sic attendunt, dum illorum uitiis se defendunt.

uERS. 6, 7.---Cumque transissent quadraginta dies, aperiens Ne fenestram arce dimisit coruum. Qui egrediebatur, et non reuertebatur, donec siccarentur aque super terram. Quadraginta dies transeunt, dum intelligentia, quam ex Decalogi Euangeliique obseruantia habentes claruimus, superueniente nequitie nocte priuamur. Et tunc Ne fenestram arce aperit, cum animus sensualitatem corporis pessima libertate ad haustum cuiuslibet uoluptatis quasi  fenestras expandit. Coruum dimittit, cum appetitum ad quelibet turpia effrenem ire sinit. Iste egreditur, id est extraria concupiscendo uagatur, et non reuertitur, donec aque siccentur id est nunquam si sibi liceat rationis iura colligitur, donec quidquid pietatis ac gratie constat interius qui humor in nobis est diuinus omnino exsiccetur in terra, hoc est in mentibus.

uERS. 8, 9.---Emisit quoque columbam post eum uidere si iam cessassent aque super faciem terre. Que cum non inuenisset ubi requiesceret pes eius, reuersa est ad Ne in arcam. Licet carnalis affectus facile huc illucque labatur, ratio tamen gemebunda prosequitur et pensat, licet male implicita obniti non ualeat, per que affectio sua uitiorum uolutabra  distrahatur, et quantum cordis facies ab interna teneritudine quasi sine pluuiis terra obduretur. Sed cum adhuc religionis feruente memoria, et pudoris humani obsistente repagulo, pes columbe, id est affectus rationis peccandi opportunitatem, locum uidelicet, quo requiescat non inuenit intra conscientie arcam, quasi concupiscentie penitens se recipit, unde sequitur: Aque enim erant super uniuersam terram. Extenditque manum; et apprehensam intulit in arcam. Spiritualis pondus prudentie solet reprimere diutius ineptos motus anime. Aque ergo adhuc imminent terre, que uetant sui reuerentia hominem ad illicita exire. Extendit manum, exerit fortitudinem operum, et rationem  quadam animi nouitate correctam intrudit, ut sola interna curet, in arcam, hoc est seipsam. Dum enim mentem pudet aliquoties euagationis sue, instituit irata sibi arctioris propositum uite, hoc est quod dicit eum columbam apprehendisse.

uERS. 10, 11.---Exspectatis autem ultra septem aliis diebus, rursum dimisit columbam ex arca. At illa uenit ad eum ad uesperam, portans ramum oliue uirentibus foliis in ore suo. Intellexit ergo Ne, quod cessassent aque super terram. Pudor humanus non est exstinctio criminis, sed dilatio. Etsi enim animositas ad horam uidetur contrahi, intentio tamen prestolatur, imo ultra se prouidet opportunitates peccandi. Septem diebus presens seculum defluxit,  quibus intelligere possumus fluxum mentis; septem dies exspectantur; defectui scilicet, et alii quam illi quadraginta, quibus mores legaliter, et Nouo et ueteri instruuntur, quia remissioris conscientie, cum memoria celestium intepuit, tempora prouidentur, ut ad patranda flagitia nullus Dei timor refragetur. Columba itaque, id est ratio, que reuera sine felle nequitie est, si ratio est, ab arca emittitur, cum irrationabiliter in affectum cordis transitur. Prima emissio delectatio est, secunda consensus tertia peccati effectus. Quandiu enim mens in cogitatione fluctuat, prauos suos motus, aut Dei metu, aut humano pudore quadam rationis reductione reuerberat, donec imaginationum illecta blanditiis cedat. Redit ergo, non ut errata corrigat,  sed ad uesperam, ut Dei calore, ac luce sponte deficiat, et ramum oliue in ore suo referat, id est sententiam diuine misericordie cogitationis superficie, hoc est ore, non intentionis uoto promittat, quod penitentibus plusquam nonaginta nouem iustis Deus aggaudeat . Cuius rami uirent folia, quia cordis aspectibus hec uerba uidentur superna pinguedine uiuida, ubi lapsis si redeant maior quam iustis promittitur gratia; et quod quosdam permittat Deus cadere, ut gloriosius 48 exemplo multorum faciat resurgere; redit igitur a dispersione sua, ut hec animo cum fuerit consulta respondeat; et sub spe uenie ad flagitia inflectat; intelligit ergo miser animus spirituales in se aruisse aquas, et tamen consilio, quod malum non dubitat,  aures impendit infectas.

uERS. 12.---Exspectauit nichilominus septem alios dies, et emisit columbam, que non est ultra reuersa ad eum. Dies septem superiores ad defectionem mentis retulimus. Nec absurdum rursus est, si per hos septem tempus ipsum, id est temporis opportunitatem, quo conceptum facinus peragitur, intelligamus. Et hoc igitur, et illud Ne exspectat, dum aut defluere se introrsum male patiens tolerat, nec obniti tentat, aut commodum tempus ad ea que concupiit exsequenda considerat. Sed columba coruum secuta non redit, quia ducem prepostere ratio adhibens sibi affectum, postquam in sceleris ruit effectum, ad illa iam amanda, quibus semel libens  imbuta est, per se non reditura amplius cor depressit immersum.

uERS. 13, 14.---Igitur sexcentesimo primo anno in primo mense, prima die mensis imminute sunt aque super terram. Per annum, qui uniuersitas quedam temporis est, communis secularium conuersatio intelligitur; per mensem status, et habitus uite cuiusque hominis exprimitur. Prima dies illa, que potissimum in mundo regnat intentio, uoluptas scilicet corporis accipitur. Cum ergo a sexcentesimo, a perfecti uidelicet operis proposito, in peccatum quis labitur, primum demigrat in annum, id est ad pristine conuersationis ac cohabitationis ritum, quem primitus habuit, quo licite peccare licuit, postremoque primum decidit in mensem,  priorem scilicet, unde quondam exierat, uiuendi habitum et morem, contingitque diem, ut intendat carnis, non Dei facere uoluntatem, et imminuuntur aque super terram, quia quo amplius insolentie carnis excrescunt, tanto minus animalis iam factus homo capit ea, que Dei sunt; non tamen omnino aque, etsi imminuuntur, cessant, quia socordiam iniqua gerentis per spiritus impetum aliquoties increpant. Et aperiens Ne tectum arce, aspexit, uiditque quod exsiccata est superficies terre. Mense secundo, septima et uicesima die mensis arefacta est terra. Ne tectum arce aperit, cum quilibet per euidens prauitatis opus quid nequitie intus gerat ostendit; aspicit, uidetque quod exsiccata sit superficies terre, dum uidendum spectandumque prebet  aperte quod nil diuine dulcedinis resederit non modo in intentione, sed in ipsa, que rationis est superficies cogitatione. Si uero mensis est primus, prioris nostre in seculo uite modus, mensis secundus habeatur, postquam per apostasiam ad id regressi fuerimus, cordis impenitentia, et obduratio; septima referatur ad gratiam; uicesima ad hypocrisis duplicitatem; dies quoque ad industriam. Nam cum obstinationis hebetudinem inciderimus, et cum Deo inimica nos agere nouerimus, ex industria tamen secundum eius nos gratiam uiuere sub hypocrisis integumento simulauerimus, tunc reprobum sensum nos incurrisse sciamus; et dum spurcitias pio habitu subornamus, nullo nostri ad penitentiam pudore prouocati, nec inferius, nec superius  irriguum iam habemus; arefacta est enim terra penitus; sed si miretur quis nos diem, mensem, et annum sub mali typo posuisse, agnoscat diem pro noxia in Scripturis sepius aut scientia, uel prosperitate poni, et si dies ponitur, collectio talium, uel etiam summa dierum, quod est mensis, et annus, quare non itidem ponatur? Suppeterent de his exempla quam plurima.

uERS. 15, 16, 17, 18, 19.---Locutus est autem Deus ad Ne dicens: Egredere de arca, tu et uxor tua, filii tui, et uxores filiorum tuorum tecum. Cuncta animantia que sunt apud te ex omni carne, tam in uolatilibus quam in bestiis, et uniuersis reptilibus que reptant super terram, educ tecum, et ingredimini super  terram: crescite, et multiplicamini super eam. Qui educit uinctos in fortitudine, eosque qui exasperant, qui habitant in sepulcris , quocunque modo peccemus piis semper exundat uisceribus, lapsum igitur desperatumque iam interna allocutione cor uisitat, et ut ad se redeat incitat ac si ei dicat: Qui in peccati apud te lates conscientia, egredere confessione facta uiamque tuam mihi reuela; que enim arguuntur, manifestantur ab his, qui fiunt lumina . Tu, inquit, et uxor tua, non illa que arcam intrantibus adest uoluntas bona, sed concupiscentia, que ex ingestu, fecundata diaboli peperit tibi peccata. Tu, inquit, et uxor tua, id est de scena uitiorum teipsum primo elimina, demum de ea, cui subiacuisti confitere concupiscentia.  Multi namque sua facile fatentur mala, sed ipsi non exeunt a consuetudine praua. Sic filios, id est opera nequam prode, ut nil in te residere patiaris de iterandorum eorumdem operum delectatione. Tu, inquit, et uxor, filii, ac uxores; accedenti enim ad confessionis auroram, ueteris concupiscentie se nubilum ingerit, et operis cuiusque noxii consuetudo, ac si quedam importuna iugalis adiungit Cuncta animantia, id est cupiditatum desideria, que penes te latent ex quolibet affectionis modo progenita, tam in superbie secularis quam 49 inanis religionis uolatili quadam extollentia, et ire furorisque bestialis seuitia, necnon luxuria, que prepostere cum subesse debeat super corda, est reptilis. Educ tecum, ut confessio non fiat peccatorum sine  correctione nostrum, nec nostrum correctio, nisi preuenitur confessione malorum. Et ingredimini super terram, tu uidelicet, tuaque studia iam prorsus in iustitiam commutata. Postquam uos feda exueritis conscientia, necesse est ut ingrediamini ad interiora, que proieceratis, ut scriptum est, in uita uestra, ut sola de internis gaudiis sit uobis cura, ad hoc scilicet, ut constabiliamini iam super terram, pro fundamento habeatis rationem, ut non circumferamini per aliquam tentationem . Crescite ergo super hanc radicati in contemplationis, quam amisistis reparantes uos altitudinem, et multiplicamini ad proximum per caritatis amplitudinem; emittuntur igitur ab arca animantia,  id est concupiscibilitates, quibus animamur ad noxia, anima enim naturaliter concupiscibilis est, et iumenta sensualitates uidelicet, que motus anime quodam incentu ad malum adiuuant, et cogitationes, que quasi angues indifferenter lubrice per intima reptant, et cetera, ut supra exposita constant.

uERS. 20, 21, 22.---Aedificauit autem Ne altare Domino, et tollens de cunctis pecoribus et uolucribus mundis obtulit holocausta super altare: Odoratusque est Dominus odorem suauitatis. Altare illud nil congruentius mihi esse uidetur quam humilitas: sicut enim nisi in altari hostia nulla ualet, sic Deo uirtus, nisi cum humilitate nulla placet; hanc edificamus, cum a fundamento intentionis ad parietes  cogitationis peruenitur, et ad exhibitionem operis, quasi ad summam culminis; non autem cuncta pecora, sed de cunctis tulit pecoribus; pecora mihi uidentur posse intelligi actiua opera nostra que in dilectione fraterna exercemus, que quidem, non ut deberemus tota peragimus, sed tamen de omnimodo genere pietatis assumimus, quia desiderium si facultas suppeteret illa, ut iussa sunt explendi, omnia habemus. Per uolucres quidquid spiritualis subtilitatis est in dispiciendis diuinis, humanisque rebus exprimitur. Et hec sunt munda, dum quidem illa sine fauoris humani peraguntur aura; hec uero inquiruntur sine erroris macula. Nec mirum, si munda, quia holocausta, igne scilicet sincere orationis ac compunctionis excocta; in feruore enim  spiritus plene discernimus an pura sint, an recta, que agimus; ibi ergo ea incendimus, id est probabilia reddimus; unde et Dominus dicitur odoratus, quia a Domino nobis est discretionis, ac prouidentie uirtus; odores namque nare discernimus, resque porro positas olfactu presentimus, unde et apud Terentium, quidam olfecisse dicitur, quod coniiciendo preuiderat. Ex odoratu igitur utraque prefata uirtus accipitur, quod Dominus dicitur fecisse, quia idem in nobis facit ipse, nempe cum per elationem ac securitatem in uitium lapsi, iam ad Deum redituri, humilitatis in nobis altare erigimus, et quidquid durum, quidquid male humidum in mentibus est timoris igne cremamus, quis edicat quid discretionis, prudentie, ac sancte suauitatis  ex uirtutum suauitate intro haurimus? ibi enim gustatur quam suauis est Dominus . Et ait ad eum: Nequaquam ultra maledicam terre propter homines; sensus enim et humani cogitatio cordis in malum prona sunt ab adolescentia sua. Non igitur ultra percutiam omnem animantem, sicut feci. Cunctis diebus terre sementis, et messis, frigus et estus, estas et hiems, nox et dies non requiescent. Maledictionem pro defectu poni solere diximus, et constat, ac si diceret: Nequaquam maledicam, deficere profecto ulterius non permittam terram, id est statum humani cordis, propter homines, propter quorumlibet utique exempla sanctorum, qui homines, rationabiliter scilicet sese regentes uocantur,  ut est; respiciet homines, et dicet: peccaui . Dum enim super montes Ararat arca requiescit, per coruum suggestorie euagationis columba emittitur in delectationis excursum, operisque consensum. Deo itaque nobiscum aspiratorie loquente, post lapsum sentimus quadam interna calliditate de ruine experimento similem ulterius nos fortiter iam posse cauere defectum; ex alterius namque, quamuis Dauid, quamuis Salomonis casu facere suum esse dignoscimus ex damni summa dementie extremum; est quedam pueritia nuper ad conuersionem uenientium, quos in suis Deus primordiis a bellis temperat uitiorum, ut filios quondam Isrel, cum ex Aegypto exissent, noluit eis illico incutere molestias preliorum, pueriles enim  erant secundum hunc typum animi eorum. At, cum ad aliquod uirtutis robur uenerimus et tentationum caloribus uexari ceperimus, adolescentie spiritualis tempus ingredimur; unde dicitur: Fili, accedens ad seruitutem Dei, sta in iustitia et timore, et prepara animam tuam ad tentationem . Cauemus ergo defectum, et defectionis exemplum, quia cum colluctatione, que nos impugnat uitiorum insurgentem ex uirtute quasi ex adolescentia deprimimus typum, dum sensum exteriorem et cogitationum imaginationem semper nisi ratione frenentur prona sentimus ad malum; dumque proprie 50 metu fragilitatis anima suspecta tenetur, nunquam ad id detrimenti deducitur, ut animantia omnia, uitalia scilicet studia, in se penitus perimantur. Cunctis  itaque diebus terre, id est omnimoda intelligentia terrenitatis ac infirmitatis nostre, dum scilicet eam diligenter attenderimus, sementis, id est nostre conuersionis initia, et messis, quod est summa perfectionis, aliquam a tentationum nunquam requiem inueniuntur habere molestia, siue in frigore torporis, et negligentie desidamus, seu ab aquis niuium, iuxta illud Iob, ad estum , id est ad calorem religionis nimium ueniamus, uel mentis aliquantula instar estatis serenitate pollentes, uel nubilosa animi egritudine ad modum hiemis cecutientes, aut nocte aduersitatum pressi, aut die prosperitatis effusi quocunque statu uixerimus, sine maligna, dum spiritus hos regit artus, titillatione esse non possumus, ut nunquam de peccati immunitate  gaudentes, iterare peccata uelimus.



CAPUT IX.

uERS. 1, 2, 3.---Benedixitque Deus Ne et filiis eius, dicens: Crescite, et multiplicamini, et replete terram, et terror uester, ac tremor sit super cuncta animantia terre, et super omnes uolucres celi cum uniuersis, que mouentur in terra. Omnes pisces maris manui uestre traditi sunt. Et omne quod mouetur et uiuit erit uobis in cibum. Ad obtinendam internam requiem Ne id est spiritui nostro, et filiis, operibus uidelicet eius, benedictionis, id est exuberantie consilium datur, crescite, ait, spe, sed ne id inaniter faciatis, multiplicamini bono prius opere, et replete terram,  spiritualibus scilicet officiis occupate sensualitatem uestram, et terror uester, ac tremor sit super cuncta animalia terre, id est super uitia, que ex animalitate nascuntur, non quod ipsa substantiata sint, ut terreri ac tremere queant, sed quod ad spiritus auctoritatem uitiosa terreri conscientia usque ad tremorem debeat corporis, et super omnes uolucres celi, id est super omnem demonum superbiam, cum uniuersis, que fede ac carnaliter mouentur in corpore uestro. Omnes pisces, qui perambulant semitas maris , omnis scilicet ingenii sagacitas, que discernat quasque mentis uersutias, manui, id est operi uestro quasi quidam adminicularii adiuncti sunt, qui que agenda sint suggerunt; et omne quod pii operis habet motum, et ex fide  uiuit, uobis proponitur imitandum. Quasi olera uirentia tradidi uobis omnia.

uERS. 4, 5, 6, 7.---Excepto, quod carnem cum sanguine non comedetis. Sanguinem enim animarum uestrarum requiram de manu cunctarum bestiarum, et de manu hominis. De manu uiri et fratris eius requiram animam hominis. Quicunque effuderit humanum sanguinem, fundetur sanguis illius. Ad imaginem quippe Dei factus est homo. Olera uirentia, id est cruda apud nos esui apta non sunt; quasi olera ergo uirentia predicta omnia a Deo nobis traduntur, cum non pro seculari honestate, ac scientia peraguntur, nec humane delectationis aqua, et ambitionis igne cocta soluuntur, sed pro sola interne spei uiriditate tenentur. Sic igitur allegorice  accipiatur. Carnem autem cum sanguine non comedimus, si carnalis cuiuslibet culpam ad instituende exemplum uite non assumimus; sanguis enim peccatum est; non, inquam, debetis imitari peruersa, cum de manu cunctarum bestiarum, id est de opere cunctorum demonum, qui ad peccandum uos impulere, constet a me exigi supplicia, et de homine qui ea perpetrauit exigitur pena; sanguis animarum mors est ipsarum; mors autem earum assensus delectationum. De manu uiri id est pastoris, cui uirilis inesse debet animus ad restringendam femineam in subditis mollitiem, unde et annulum quia sponsam habet gerit episcopus, queritur anima hominis, ut cui preesse inpresentiarum consensit, illi  tam in corporis quam in anime, tanquam cum eo inde acturus, necessitatibus non desit; de manu fratris anima queritur, si ea que proximo debetur iuxta nos posito homini a nobis cura non impenditur; si enim negligentia nostra pereat, a nobis iure requiritur; sanguinem humanum effundit, qui aliquem in conceptu peccati fluctuantem suasionibus ad perpetrationem cogit; fit autem id non solum suadendo, sed et exempla prebendo: penset ergo seductor quam Deo supplicii debeat ultionem, qui Dei in homine destruxit imaginem.

Aliter: sanguinem humanum effundit, qui alterius latens uitium detrahendo detegit; qui itaque utrumlibet egerit, sanguinem proprium fundendum nouerit, quia qui uel alium seduxerit, uel crimen  cuiuspiam emiserit, idipsum infligendo patitur, quod alteri inflixit, nec id iniuria, nam dignus est discriminis, qui iudicium sibi diuine usurpat et honorem inuide infamat imaginis, quique neuum eidem irrogat corruptionis; ad imaginem namque Dei factus est homo. uos autem ab his extorres pestibus, crescite piis operibus, multiplicamini intellectibus, ingredimini ad Dei oculos, ne mulceamini uulgi fauoribus super terram. 51 id est Christum constabilimini funditus, et implete eam, ipsum scilicet sanctis pascite actibus, qui esurit salutem uestram.

uERS. 8, 9, 10, 11.---Hec quoque dixit Deus ad Ne, et ad filios eius cum eo: Ecce ego statuam pactum  meum uobiscum, et cum semine uestro post uos, et ad omnem animam uiuentem, que est uobiscum tam in uolucribus quam in iumentis, et pecudibus terre cunctis, que egressa sunt de arca, et uniuersis bestiis terre. Statuam pactum meum uobiscum, et nequaquam ultra interficietur aquis diluuii, neque erit deinceps diluuium dissipans terram. Cum talibus, inquit, officiis uos applicueritis, ecce, nec mora, statuam pactum meum uobiscum, peculiari uos mihi in amore astringam, et post uos, id est postquam corporea morte defeceritis, cum semine, bono uidelicet opere, uestro pactum beate perennitatis stabiliam; unde psalmus: Et filii eorum usque in seculum sedebunt super sedem tuam , habemus filios opera, filios filiorum operum premia. Ne itaque,  id est spiritus noster fedus diuinum suscipit, dum se arctius diuine uoluntati subiungit, cum operibus nostris post nos pactum stabilit, cum per remunerationis gratiam ea sibi placuisse in futuro ostendit. Ad omnem animam uiuentem, uolucres scilicet, iumenta, et pecudes, et bestias pactum initur, dum per arce egressionem, peccati uidelicet confessionem; Lazaro enim dicitur: ueni foras , ea, que fuerant superba, cupida et lasciua, atque crudelia ad regulam modestie ducta, fiunt utilia; boni namque corruptio fit uitia [f., uitium]. Et hec per confessionem lota fiunt iterum uirtus, et superna concipiunt pacta que quidem preteriti lapsus semper animum deprimente memoria permanent indiuulsa, ut non interficiatur omnis caro  diluuii aqua, id est non tanta habeatur contemplationis excellentia, que uniuersa ad plenum subruat carnis certamina, quatenus, dum crebris perurgetur motibus, semper seipsa humilior confugiat sub Dei misericordie alas mens deuota; diluuium enim dissipans terram est, uirtus speculationis humilitatis respectum in mente destruens. Ne magnitudo sane reuelationum extolleret Paulum, datur sibi stimulus .

uERS. 12, 13, 14, 15.---Hoc signum federis, quod do inter me et uos, et ad omnem animam uiuentem que est uobiscum in generationes sempiternas. Arcum meum ponam in nubibus; et erit signum inter me, et inter terram. Cumque obduxero nubibus celum,  apparebit arcus meus in nubibus: et recordabor federis mei uobiscum, et cum omni anima, que carnem uegetat; et non erunt ultra aque diluuii ad delendam uniuersam carnem. Arcus colore rubeo, simulque uiridi constare dignoscitur. Arcus sacra Scriptura est, de qua sagittas suas ardentibus efficit Deus . Per colorem igneum timor, qui nos discruciat, per uirorem accipitur spes, que pascue supercelesti inhiat; que duo cum indesinenter nostra occupauerint corda ex arcu Dei procedentia, fit signum federis in nubibus, id est indicium diuini amoris in cogitationibus, quo bene inter nos, ac Deum conueniamus, proficiendo in uirtutum generationes, que nos ad beatas euehant sempiternitates; cum enim sic timetur, ut tamen  non desperetur locus, ubi superbia, seu ignauia concrescat, non in animo reperitur. Dum itaque celum, mens uidelicet, nubibus, id est cogitationum nebulis obducitur, arcus iste per quem corda caritate uulnerentur, quasi lucifer in tenebris apparescens inducitur.

uERS. 16, 17.---Et recordabor, inquit, federis mei uobiscum, id est recordari uos faciam sponsionis uestre, qua mihi uos pro uestrorum uenia peccatorum, et premio uite eterne seruituros obtulistis. Hoc fedus initum est etiam cum omni anima, non quam caro portat, sed que carnalitatem regit, et cum paralytico grabatum baiulat, et dum spes timoris prouidentia temperatur, si qua superne aspirationis exuberantia aliquando suppetat, non  ualebit intantum ut tumor inde nascatur, quia carnalium memoria operum ab animo, Deo dispensante, nequaquam deletur; eritque arcus in nubibus, quia cor nostrum sacri eloquii est locus, et uidebo eum, id est continua meditatione uersantibus exponam illud clare uidendum, et recordabor federis, id est recordari faciam spiritualis eos, qua mihi annectantur, dulcedinis, federis dico sempiterni, quod interim dum uiuimus nos Deumque constringat, sed in futuro specialiter uniat. Hoc pactum ad uniuersam carnem, id est humanitatem, que est super terram, id est que supergreditur seipsam.

uERS. 18.---Erant igitur filii Ne, qui egressi sunt de arca, Sem, Cham, et Iapheth. Porro Cham ipse  est pater Chanaan. Tres isti sunt filii Ne, et ab his disseminatum est omne hominum genus super uniuersam terram. Ex nostro spiritu spiritualiter fides, spes, caritas procreantur, ut supra sub personis trium filiorum dissertum est. Hi egrediuntur de arca, quando de putenti per confessionem egredi nos compellunt conscientia; talia dicta in Scripturis abundant, ut est: Possedit agrum de mercede iniquitatis , id est possideri fecit. Porro Cham ipse est pater et auctor Chanaan, qui interpretatur motus eorum. Dum enim multotiens quam sit ardua nostri exsecutio propositi consideramus, et necessariam ceptorum bonorum perseuerantiam attendimus, ex desidia, et desperatione laboris fit 52 motus, ac mutatio eorum, scilicet operum: nam  fides cum exercetur per officia caritatis, et spes delectari nititur inuisibilibus bonis, ab ipsorum contuitu, operis uicta fastidio uisibilibus, que magis in promptu sunt, amouetur illecebris. Cham itaque pater est Chanaan, quia spes proprio defectu, non quod bona eterna discredat, sed quod ea consequi pre laboris mole diffidat, potissimum mentis studia mouet, ac mutat; Chanaan enim dicitur mutatus. Ab his tribus, nostris spiritualibus filiis omne hominum genus, id est omnis species rationabilitatis super terram humane conditionis infunditur.

uERS. 20, 21, 22.---Cepitque Ne uir agricola exercere terram, et plantauit uineam. Bibensque uinum inebriatus est, et nudatus iacuit in tabernaculo suo.  Quod cum uidisset Cham, pater Chanaan, uerenda scilicet patris sui esse nudata, nuntiauit duobus fratribus suis foras. Spiritus noster requiei amator interne uir agricola est, cum uires ingenii ad exquirendas sacre pagine agri, uidelicet spiritualis, fruges exerit; terram exercet, cum corpori per exactiones laborum imminet; uineam plantat, cum corporalem per se attendens exercitationem ad modicum utilem, pietatem, spiritualia scilicet bona in Dei dilectione fundat, unde palmites interne uirtutis effundat: bibit uinum, cum degustat celeste desiderium. Hoc, iuxta Zacariam, germinat uirgines uinum . Inebriatur, cum terrena obliuicens ad superna sola cogitanda gaudia extenditur; sed cum ad celestia sapienda porrigitur, que sit  miseria humane mortalitatis tunc primo magisque cognoscitur; in tabernaculo ergo se nudat, qui stola impassibilitatis, ac immortalitatis spoliatum se etiam in ipso corpore, quod tabernaculum usitate in Scriptura dicitur, pensat, iuxta Paulum, enim quandiu in hoc sumus tabernaculo ingemiscimus grauati , aut ex ipso gustu glorie, quam sit uirtutis egena mens cogitat. At dum sepe et fragilitas inter labores corporis et grauia ad expiandum peccata occurrunt menti, spesque minor ob sui in hac parte remissionem frater appellatur, uerenda animi patris scilicet sui contemplanda pretendit, et difficultatem, imo impossibilitatem penitentie contuitu uerendorum, id est peccatorum, obiiciens fidei, et caritati quarum ratio aliquoties extra nos euagatur,  quasi duobus foras positis fratribus nuntiat, et ut a proposito desinant, quasi subsannans patris qui proposuit ignauiam cogat.

uERS. 23.---At uero Sem et Iapheth pallium imposuerunt humeris, et incedentes retrorsum operuerunt uerenda patris sui; faciesque eorum auerse erant, et patris sui uirilia non uiderunt Sem, et Iapheth pallium imponunt humeris, quando fides et caritas sui ratione reuiuiscentes nimietatem uerecundie, que mater est desperationis, dissimulantes non prorsus reiiciunt, sed se ponunt a tergo mentis. Unde dicitur: Incedentes retro, quia etsi pudorem in quantum nimius est reiiciunt, tamen per memoriam preterite uite retro incedunt; non enim abolenda est peccati uerecundia, sed temperanda; facies  autem auertuntur, quando de desperatione tentati, ad anteriora, spem scilicet eternorum, que penitenti promittuntur, intellectuales oculi diriguntur; operta igitur patris uirilia non indiscreto pudore uidenda operiunt, cum fides, et caritas correpta iam sibi spe suis utentes uiribus, fructibus penitentie dignis contegunt. Sed notandum quod hic pater Chanaan solum modo uocetur Cham, ubi suggerit praue motionis culpam.

uERS. 24, 25, 26, 27.---Euigilans autem Ne ex uino, cum didicisset que fecerat filius suus minor, ait: Maledictus Chanaan, seruus seruorum erit fratribus suis; benedictus Dominus Deus Sem, sit Chanaan seruus eius. Dilatet Deus Iapheth, et inhabitet  in tabernaculis Sem, sit Chanaan seruus eius. Ex uino, id est ex gratie dono Ne euigilat, cum animus comperto suggestionis dolo contra eius tentamenta restiturus se suscitat. Minor autem filius recte dicitur, quia fides in aliquo difficile labitur; hec uero perexcusationes impossibilitatum citissime congelascit, et per ipsam pariter caritas, nisi adsit ratio, refrigescit; congelascit, inquam, hec enim est ouum euangelicum, quod materno caritatis calore fouetur, unde et Cham calidus dicitur, cui uirus scorpii aduersatur. Maledictum pro defectu solere poni sepe numero iam diximus; Chanaan ergo deficiat, id est motus instabilitatis absistat; serui fratrum sunt ratio, uoluntas, et affectus, que fidei, spei, et caritati obediunt, uel quecunque  interius, uel exterius bona opera fiunt. His quidam militibus succenturiatus aiebat: Dico huic: uade in exhibendum actuale officium, et uadit; et alii: ueni ad spiritualitatis studium, et uenit; et seruo, id est affectui uago: Fac hoc, et facit . Articulus iste, quod est hoc, de re, que presens est, solet dici. Fac igitur hoc, id est, ea age quibus tibi, id est, anime tue presens sis, et quia articulus demonstratiuus est, hoc, ea age, inquit, que tibi a ratione agenda non extra te, sed intra teipsum monstrantur. Si igitur serui sunt hi, quis dignius erit horum seruus quam Cahanan, id est mutabilitas atque motus, ut non imperet, aut in ullo resistat, sed ad coronam seruiat uirtutibus.

53 uERS. 26.---Benedictus Deus Sem; in fide  utique, que per Sem accipitur, Dei benedictio, id est augmentum diuine cognitionis emineat, et subiiciatur ei praue mutabilitatis motus.  Dilatet Deus Iaphet, id est si caritas amicos attingit, usque ad ipsos etiam inimicos se Deo dilatante propaget; tabernacula militantium ac peregrinantium proprie sunt: fides uero cum sit sperandarum interim substantia rerum, cum ad illas res uentum fuerit, prorsus deficiet. Militat itaque, et peregrinatur Sem, fides scilicet in presenti, sed iners eius militia iudicatur, si caritatis contubernio priuetur. Si ergo uolumus non mori fidem, habitet Iaphet in tabernaculis Sem, ornemus scilicet dilectionis opere credulitatem, et subsit nobis spei nunquam labefactande motus.

 uERS. 29.---uixit autem Ne post diluuium trecentis quinquaginta annis; et facti sunt omnes dies uite eius nongentorum quinquaginta annorum, et mortuus est. Per annos conuersatio sancta exprimitur, que ex uirtutum, quasi ex dierum collectione conficitur; per trecentos fidei, spei, et caritatis, de quibus modo egimus, perfectio accipitur; per quinquaginta requies, in qua per harum exercitia uirtutum ac si quadam iubilei remissione a nequam studiis cessatur; et fiunt tamen omnia que gerimus, quacunque religionis luce fulgeamus, imperfecte a nobis, quod per nongentos annos, qui denarium minus habent, intelligitur, quia in conspectu Dei omnis uiuens non iustificabitur ,  licet numano iudicio uideatur. Hinc est forsitan quod auctor, nescio quis, in uersu offertorii nouies repetit, ut uideam bona, denarium illum quarens summum, bonum perfectum, qui datur laborantibus  in uinea; quod etiam hic intelligitur per quinquaginta non iam in tempore, sed requies sempiterna, et mortuus est, quantum ad mundi huius uitia.


EXPLICIT LIBER TERTIUS.



INCIPIT LIBER QUARTUS MORALIUM IN GENESIM.



CAPUT XII.


uERS. 1.---Locutus est Dominus ad Abram, dicens: Egredere de terra tua, et de cognatione tua, et de domo patris tui, et ueni in terram, quam monstrauero tibi, benedicam tibi, et magnificabo nomen tuum. Patri excelso, quod interpretatur Abram, id est spiritui paterna mentem auctoritate recturo, et a terrena uilitate leuando, inspiratoria Deus locutione hec suggerit: Egredere de terra tua, id est excutere de terrenitate tua, uel qui apud te in peccato submersus es, exi confitendo de peccatrice conscientia, et de cognatione imaginationum, cogitationum, carnaliumque luxuum, que ex eadem exoritur terra; et de domo patris tui, de ipsa scilicet exteriori conuersatione mundi, quam possidebat pater  quondam noster diabolus presidens atrio suo in modum fortis armati; non enim cohiberi potest mobilitas intimi hominis, nisi extra fugiatur cohabitatio mundi. ueni ergo in terram quam monstrauero tibi, in eam uidelicet corporis ac animi soliditatem quam tibi insinuabo aut per internam suggestionem, aut per sacre Pagine lectionem, faciamque te in gentem magnam, uirtutum uidelicet numerositate te instruam, ubi gratie spiritualis multiplicitate benedicaris, et nomine, id est eximia opinione ad celestis Patris laudem magnificaberis.

uERS. 3.---Benedicam benedicentes tibi, multiplicabo utique hos, qui predicado, exempla prebendo, tuis adminiculantur augmentis, et cognationes terre,  non illius de qua iuberis exire, sed a me tibi intellectualiter demonstrande spirituales cordis progenies non tantum fame uulgaritate, sed in te benedicentur, in tui scilicet interni habitus, ac operis ueritate. Est autem cognatio ipsa uirtutum ex sese prodeuntium quadam concatenatione facta gradatio. Maledicam maledicentibus tibi, inquit, ea profecto que damnum tibi defectionis incutiunt uitia carnis tue redigam in defectum.

uERS. 4.---Egressus est itaque Abram, sicut preceperat ci Dominus; et iuit cum eo Loth. Cum egrediente, ut expositum est, Abram it Loth, quia rationis  auctoritatem iustum est ut sequatur carnalis affectus, qui sepius in nobis 54 declinat a recto, naturalis uitii consuetudine uinctus: Loth enim interpretatur declinans, uel uinctus. Septuaginta quinque annorum erat Abram, cum egrederetur de Aran. Aran interpretatur res cum arca. Per arcam cupiditatis capacitas notatur, per rem ea que concupisci possunt figurantur: quidam dum conuertuntur, res quidem abdicant, sed habendi appetitum, id est arcam non abnegant: De Aran ergo exit quisquis cupiditatem, et quecunque possunt concupisci respuit. Septuaginta quinque cum egreditur annorum est, dum per septenarium gratie Decalogum legis implens, quinque corporis sensibus integra uirtutum quasi annorum collectione preest.

 uERS. 5.---Tulitque Sarai uxorem suam, et Loth filium fratris sui, uniuersamque substantiam quam possederant, et animas quas fecerant in Aran; et egressi sunt, ut irent in terram Chanaan. Sarai dicitur princeps mea, et significat uoluntatem, que in morem coniugis unita Abram, id est marito spiritui, et Loth filio fratris sui, affectui utique, qui ex corporali semine, cui quedam cum anima naturalis germanitas inest, gignitur, recto ordine cum ita constiterit ducitur: cum his itaque Abram noster tollit uniuersam substantiam, quam pariter possederant, dum omnia que intellectui nostro terrestria iure substant, in potestate habemus, nec ab eis regi nos seruiliter patimur, sed nos ea quasi paralyticus grabatum regimus . Unde Iob: Quia  inquit, non sunt in manu eorum bona sua, consilium impiorum longe sit a me . Quod enim ratio damnando possederit, profecto et uoluntatis, et affectus statim imperio suberit. In Aran fiunt anime, dum uitalia ac spiritualia bona peraguntur perfecta mundi abrenuntiatione. Egrediuntur ad terram Chanaan, dum morum quam professi sunt adipiscuntur solidam mutationem; Chanaan enim dicitur mutatus.

uERS. 6.---Cumque uenissent in eam, pertransiit Abram terram usque ad locum Sichen et usque ad conuallem illustrem. Attingentes igitur conuersionis  efficaciam, pertransit spiritus noster terrene habitationis, que se aggrauat, molem, et uenit ad locum Sichen, id est obedientie perseuerantis stabilitatem; Sichen enim interpretatur humerus, et humero quoque portamus, per quod obedientiam recte accipimus, cuius imperio humiliter ferendo curuamur: locum autem animi immobilitatem dicimus; sed si obedimus, ad conuallem illustrem, id est humilitatis nobilitatem necesse est ueniamus, ut non coactitium prelatis, et etiam minoribus, sed ambientes spontaneum seruitium impendamus.

uERS. 7.---Chananeus autem tunc erat in terra. Apparuitque Dominus Abram, et dixit ei: Semini tuo dabo terram hanc. Qui edificauit ibi altare Domino, qui apparuerat ei. Quo itaque Deo et seculo illustriores  sumus, tanto humiliores esse debemus. Sed Chananeus est in terra, quia spiritus cenodoxie et inepte typus uerecundie deseuiunt in affectione terrena. Chananeus enim dicitur negotiator, quod est inanis glorie uenalitas, que maxime bonis actibus se ingerit, cum etiam quilibet ex ipsa sua humilitate superbit. Dicitur quoque Chananeus erubescens, pudor scilicet humanus ad uiliora imperia sese menti incutiens. Hi tunc erant in terra, dum in nostris precordialibus bonis feruerent sub conscientia. Apparet ergo Dominus Abram, cum se excelsum, sed humilia tamen respicere euidenti illustratione edocet rationem, et ad talibus resistendum de suis uiribus diffidentem spe confortat uictorie  dicens: semini tuo, id est operis tui merito, si persistas, subiiciam terreni affectus quam fateris motionem. Ibi denique altare edificamus, cum specie ista superandi spem quoque non in laude inani, sed premio celesti ceterarum materie uirtutum adiecta construimus. Nullum enim nostrum est bonum, si non sit spei diuine innixum, sicut sine altario sacrificium.

uERS. 8.---Et inde transgrediens ad montem, qui erat contra Bethel, tetendit ad tabernaculum suum, ab occidente habens Bethel, et ab oriente Hai. Bethel dicitur domus Dei. De loco altaris ad montem promouemur, cum non solum de uitiorum uictoria non desperamus, sed etiam quarumque uirtutum excellentiam appetimus. Is mons uersus orientem domus  Dei situs est, quia quidquid uirtutis habemus, ad Christi conformitatem inhiat, Christi uisione irradiari hic, et in futuro desiderat, qui est uerus Oriens domus Dei, id est minister luminis mentibus fidelium, in quibus est habitatio Dei: tabernaculum isthic tendimus, cum ad Deo militandum appetitum spiritus prouehimus. Ab occidente Bethel habemus, cum defectui nostro, qui aliquoties subrepit, uel etiam desperationi, domus Dei super celestis decorem, uel preterite actionis puritatem opponimus: ab Oriente uero habemus Hai, uel etiam secundum aliam translationem Gai, cum uirtutum, quasi ex nimii gloria luminis lasciuiente successu, questionem animo de inferni, uel peccatorum quorumlibet  que in nobis fuerunt, aut esse possunt, confusione inducimus; Hai namque questio, Gai dicitur confusio: quod totum est: In die bonorum ne immemor sis malorum, et in die malorum ne immemor sis bonorum . Aedificat etiam hic Abram altare, dum inter uictorias circumspectus 55 ad Deum sue mentis hospitio inuocandum, spiritus noster firma iam post spei tenorem radicatur caritate. Hec enim sunt altaria tua, Domine uirtutum, in quibus turtur nidum reperit, passerque domum ; unde et subiungitur.

uERS. 9.---Perrexitque Abram uadens, et ultra progrediens ad meridiem. Ad meridiem pergimus cum ad plenarium deuotionis feruorem obtinendum contendimus; uadimus, cum animi propositum  opere exercemus; ultra uero progredimur, cum ad maiora gerenda exardescimus pii desiderii ambitu, quam facere prepediente fragilitate sinamus.

uERS. 10.---Facta est autem fames in terra; descenditque Abram in Aegyptum, ut peregrinaretur ibi. Post tantam gratie exuberantiam necesse est ut tentatio subsequatur, ne in superbiam glorie nimietas delabatur; fit ergo fames in terra, cum fit in mente diuini saporis inopia; descendit in Aegyptum, cum spiritu noster tribulationis se coangustantis humiliter inspicit detrimentum; Aegyptus namque dicitur tribulatio coangustans; ibi peregrinatur, cum in feruore tentationis, iuxta apostolum qui ad probationem fit , mens a se paulisper  alienata uagatur; nec id iniuria; preualuerat enim fames in terra, id est, dominabatur diuini egestas consilii in conscientia.

uERS. 11, 12, 13.---Cumque prope esset ut ingrederetur Aegyptum, dixit Sarai uxori sue: Noui quod pulchra sis mulier, et cum uiderint te Aegyptii dicturi sunt: Uxor illius est; et interficient me, et te reseruabunt. Dic ergo, obsecro te, quod soror mea sis, ut bene sit mihi propter te, et uiuat anima mea ob gratiam tui. Postquam igitur ad mentis caliginem, quod Aegyptus, que dicitur tenebre, sonat, peruenerimus, in ipso adhuc tentationis incerto Sarai, nostre scilicet uoluntati adhuc ab imperio non diuulse mariti rationis, dicimus: Certum est quod bona cupias, et habitu honestatis quasi quadam  specie beneuolendo non careas, licet opere exsequi nequeas, sed si Aegyptii, carnales uidelicet, qui te contenebrant, motus, aciem tibi sue impugnationis, quia eis contraria uoles, intenderint, uxorem te meam, id est rationis mee amore te ductam estimantes, mihi spiritui acrius insistent, tentationibus obruent, et te sibi, ut iam non nisi carnalia uelis, contrahent; non itaque resistere tot malorum impulsibus ualeo; cedam ergo, unde et sororem te meam ut dicas obsecro, id est eadem sentias que et ego, ut obruta auctoritate mariti idem sapiant uoluntas carnalis et ratio, ut bene sit mihi quantum ad tempestates animi, quas suggestioni consentiens euasero, et uiuat anima mea, id est, sentiat uita mea  quid dulcedinis habeat seculo inseruire secundum placitum arbitrii sui.

uERS. 14, 15.---Cum itaque ingressus esset Abram Aegyptum, uiderunt Aegyptii mulierem, quod esset pulchra nimis. Et nuntiauerunt principes Pharaoni; et laudauerunt eam apud illum, et sublata est mulier in domum Pharaonis. Ingredimur Aegyptum, cum bone intentionis amisso lumine obscuritatem incidimus mentium: Aegyptii mulierem quod pulchra sit uident, cum corporales motus, qui aliquoties etiam sine cogitatione naturaliter et sponte citantur, pie uoluntatis pulchritudini inuident, et sollicitando urgent; etsi enim plerumque erramus, omnino tamen nos errare dolemus, quia, iuxta Apostolum: Quod  nolumus malum, hoc agimus . Principes Pharaoni nuntiant, cum hi quibus dicitur: Tollite portas, principes, uestras , sensus exteriores nostri affectui carnali de residuo pii desiderii conquesti intimant; per Pharaonem enim carnalis recte affectus accipitur, qui dissipans, uel discooperiens eum, haud dubium quin spiritum destruens interius, et detegens ueste uirtutum, interpretatur; illam autem laudant, cum sagacitatem ingenii, et habitum corporis ad seculi captanda commoda adulatorie suggerendo predicant. In domum Pharaonis mulier transfertur, cum mollis iam eneruisque uoluntas perseueranter actura cum affectu carnali inducitur; per domum enim diuturnitas intelligitur mansionis.

 uERS. 16.---Abram uero bene usus est propter illam; fueruntque ei oues et boues, asini et serui, et famule, et asine et cameli. Oues fatuitatem, boues nequitie ponderositatem, asini petulantiam, serui proteruiam, famule seductibilem et ad oculos solum humanos timidam conscientiam, asine cogitationem continua pollutione fecundam, cameli prauum ac distortum appetitum, et ad motum totius peruersitatis acclinem; camelus namque a curuitate Greca deriuatione uocatur. Bene autem exterius, non interius Pharao Abram utitur, dum non ueris sed imaginariis, id est temporalibus bonis, pro uoluntate corrupta ratio ab affectu delinitur.

uERS. 17, 18, 19.---Flagellauit autem Dominus Pharaonem plagis maximis, et domum eius, propter  Sarai uxorem Abram. uocauitque Pharao Abram, et dixit ei: Quidnam est quod fecisti mihi? quare non indicasti quod uxor tua esset? Nunc igitur ecce coniux tua, accipe eam, et uade. Pharaonem Dominus flagellat, dum quandoque a suarum effectu libidinum torpentem affectum presentium futurorumque malorum Deus consideratione exterritat: eius percutit domum, dum temporalis timore ultionis, uel eterni iudicii, perseuerandi in malo 56 quem proposuerat destruit appetitum; et hoc fit propter uxorem Abram Sarai scilicet donec uoluntas quasi coniugi proprio reddatur rationi: uocat Pharao Abram, quando affectus iam humilis sibi applicat rationem. Cur, inquit, o intellectualis censura iudicii, uoluntatis  non cohibuisti lasciuiam, et tibi iure subditam siuisti tam leuiter distrahi a te per inepte mee affectionis fraudulentiam? Pacatis itaque mee irritationis cunctis incursibus accipe eam, id est, forti continentia a modo tibi restringe connexam, sed tamen postmodum quantocius uade, id est, in melius proficere stude, declina a malo, et deinde impiger facito bonum .

uERS. 20.---Precepitque Pharao super Abram uiris, et deduxerunt eum et uxorem eius, et omnia que habebat.--- Ascenditque Abram ex Egypto, ipse et uxor eius, et omnia que habebat, et Loth cum eo ad australem plagam. Pharao super Abram uiris precipit, cum Dei timore compunctus carnalis appetitus uirilibus rationis  sensibus auctoritatem proprie opitulationis adiungit; deducunt eum, et uxorem, et que habet, cum ad expediendam intellectualitatem, subiungendamque intellectui uoluntatem, et residuam anime bonitatem, quidquid est uirium sibi animus exhibet: ascendit Abram cum suis, uxore, et Loth ex Aegypto, cum spiritus noster emigrat a mundi huius desiderio, et uoluntate ac affectu suo a pristina declinatione correcto ad australem concedit partem, ad spiritualis scilicet uite feruorem. Surge, inquit, aquilo, et ueni, auster .

uERS. 2.---Erat autem diues ualde in possessione argenti et auri. Postquam a peccati torpore ad ardentioris studii instituta consurgimus, argento scientie ditamur, quia discretionem spirituum,  uitiorumque naturas, humane etiam conuersationis uarios status tanto altius cognoscimus, quanto et hec aliquando passi, iam nunc Deo iuuante nos euasisse gaudemus; auro sapientie locupletamur, cum iam Dei contemplatione satiamur, et uirtutum seu quorumlibet mysteriorum intelligentia perlustramur. Potest et sapientia ad religionis excellentiam, scientia uero accipi secundum ecclesiastici documenti sagacitatem.

uERS. 3, 4.---Reuersusque est per iter, quo uenerat, a meridie in Bethel, usque ad locum ubi prius fixerat tabernaculum inter Bethel et Hai: in loco altaris quod fecerat prius, et inuocauit ibi nomen Domini. A meridie in Bethel uenimus, cum a calore bene operantis fidei ad solum domus Dei, quod est Bethel,  decorem diligendum, exquirendumque attingimus: domus autem Dei, aut mens nostra, aut illa intelligitur, in qua multe esse mansiones perhibentur . Porro per idem iter quo uenimus, de Aegypto reuertimur, cum per eadem uirtutum exercitia, a quibus defluximus in culpam, regredimur in gratiam, scilicet usque ad locum ubi fixeramus tabernaculum, id est usque ad sincere humilitatis stabilitatem, que sanctarum mentium in presenti locus est, sicut prauarum superbia, ubi spiritualem nos acturos, dum spiritus hos regit artus, spopondimus militiam, in loco altaris, quod inter Bethel et Hai prius fecimus, in fide uidelicet Christi totum hoc agentes, in quo quasi fundamento spem  bonorum nostrorum premii fixe locauimus, sine qua tanquam altari non offerimus. Hinc Bethel, id est supercelestis domus Dei, contemplatione gaudentes, illinc gaudia Hai, id est tartaree confusionis, intuitu moderantes, sicque nobis nomen Domini, quod est iehsu, id est Saluator, inuocantes.

uERS. 5, 6, 7.---Sed et Loth, qui erat cum Abram, fuerunt greges ouium, et armenta, et tabernacula. Nec poterat eos capere terra, ut habitarent simul. Erat quippe substantia eorum multa, et non quibant habitare communiter. Unde et facta est rixa inter pastores gregum Abram et Loth. Loth, id est affectui nostro, quandiu rationi quasi Abram inheret, greges sunt ouium, numerositas uidelicet simplicium ad se, et beneficarum ad alios cogitationum; non enim  modo sibi, sed et aliis uellera ferunt oues; sunt armenta, fortia scilicet uirtutum opera; adsunt denique tabernacula, dum sciens hic se non habere manentem ciuitatem , cogitat in hoc seculo se uersari ac si in quadam castrorum militia; sunt namque militantium uel peregrinantium tabernacula; non potest tamen eos terra capere, ut simul habitent, quia terrenitas, que aggrauat animam , non patitur intellectualitati irrefragabiliter ac indiuidue quandiu in hac carne agimus appetitum consentire carnalem: Caro enim concupiscit aduersus spiritum, et spiritus aduersus carnem . Nam substantia, id est motuum, qui menti ure substant, infimorum discrepantia,  non fert corpus et spiritum semper in Dei placito sentire communia; hinc ergo fit indesinens inter pastores utrorumque gregum rixa, dum et cogitatio rationabilis per uirtutis pasci cupit studia, aut per sacre pagine dicta; carnalis uero temporali saginatur gloria: pascunt rationales motus lacryme corporales queque ioculatoria; multa igitur inter utrosque discordia: Fuerunt, inquit, mihi lacryme mee panes .

uERS. 8, 9.---Eo autem tempore Chananeus, et Pherezeus habitabant in terra illa. Dicit ergo Abram ad Loth: Ne, queso, sit iurgium inter me et te, 57 inter pastores meos, et tuos; fratres enim sumus. Ecce uniuersa terra coram te: si tu ad sinistram ieris, ego  dexteram tenebo; si tu dexteram elegeris, ego ad sinistram pergam. Eo tempore quo pastorum intra nos, celestium scilicet atque terrestrium iurgia conseruntur, Chananeus atque Pherezeus in nostra terrena affectione uersantur. Chananeus interpretatur reuersus est, Pherezeus superans, uel disseminatus: dum enim neque noster appetitus post momentaneam pacem quasi ad solita bella reuertitur, cogitatum, delectationumque semina anime insperguntur, quibus ipsa multoties superatur, loquatur itaque Abram ad Loth, ne, inquit, ratio ad affectum tam contraria exercere ac monere studeas honestati, cum ex una prodeuntes mente quodammodo nos uinciat germane ad inuicem pietas conditionis; et ubi tanta nature est unitas, sibi alterutrum  inuidere, subuersionis dolos obtendere, que dementie extremitas? Ecce uniuersa terra coram te est, id est uniuerse terrenitatis appetitus in promptu est; si tu sinistrorsum per flagitiorum conuexa processeris; uirtutum modestiam, quod est dextra, ut dici solet, rostro et unguibus me defensuram noueris? quod si de ipsa dextere, scilicet uirtutis custodia, per elationis impetum me tentare delegeris? ego ad sinistram peccatorum a me olim commissorum intuitu cordis pergens, conceptos reflabo tumores aculeo discretionis.

uERS. 10.---Eleuatis itaque Loth oculis uidit omnem circa se regionem Iordanis, que uniuersa irrigabatur, antequam subuerteret Deus Sodomam et Gomorrham, sicut paradisus Domini et sicut Aegyptus  uenientibus in Segor. Loth oculos erigit, cum carnalis appetitus ex ipsa rerum mundialium cupida consideratione superbit; uidet non Iordanem, id est descensum eorum, scilicet iniquorum, quo per amorem uisibilium in inuisibilem labuntur interitum, sed omnem que circa est regionem, id est ipsius peccati circumstantiam, seculi scilicet huius iucunditatem; descensus sane peccatum est, regio circa descensum, gloria temporalis. Hec uniuersa irrigatur uti paradisus Dei, quia fallax animi cupiditas ad utendum bonis transitoriis sine ullo criminis incursu confingit sibi inesse gratiam honestatis, et his, que quasi quedam sunt paradisus ob nimiam sui speciem Dei manu consita, licite mentem,  et usum debere attribui; hec honestatis fiducia fons ille est, qui in initio huius libri legitur totam terre superficiem irrigasse; porro regionem irrigamus. utpote paradisum Dei, quia mundum nos posse religiose, continenterque tenere pollicemur, utpote tam pulchre satum uerbo Dei; sed is qui paradisus a nobis falso iactatur, processu temporis fit Aegyptus, id est tenebre et obduratio cerdis, non aliis tamen quam uenientibus in Segor. per animi scilicet fluxum delabentibus in lasciuiam; Segor enim dicitur uitula, uel meridiana; in quibus intelligitur prauus animi estus, atque petulantia; dumque de bono, quod non est, confidimus, in uera, que nobis insunt, mala corruimus.

 uERS. 11, 12, 13.---Elegitque sibi Loth regionem circa Iordanem, et recessit ab oriente; diuisique sunt alterutrum a fratre suo. Abram uero habitauit in terra Chanaan. Loth moratus est in oppidis que erant iuxta Iordanem, et habitauit in Sodomis. Homines autem Sodomite pessimi erant coram Domino nimis. He tote igitur, quas prelibauimus, mentis fatue presumptiones fiunt antequam Deus in nobis Gomorrham, id est populi seditionem, quod non est aliud quam uitiorum turbulentiam subuertat, et Sodomam, cecitatem, uidelicet de uitiis orientem; hac namque utraque subuersa mox mundi nobis displicent uniuersa. Recedit Loth ab oriente, cum post aliquantule pacis quietem, quam in primordio conuersionis aliquoties experimur, Deo bella permittente  salubriter nobis insurgere, affectus noster resilit ab ea, cui prius assenserat, rationis luce; regionem Iordanis eligit, quia per continuos appetituum motus gloriam qua destituatur attendit; aduersus alterutrum diuiduntur, dum contraria spiritui semper a carne queruntur. Abram habitat in terra Chanaan, dum ratio cum Deo sentiens semper affectat morum quam professa est mutationem: Chanaan enim mutatus dicitur: Loth moratur in oppidis circa Iordanem, quia dum confidit in uirtute sue honestatis, quasi quibusdam fictilibus oppidis paulatim defluente propositi simulacro, ad hoc uenit, ut habitet in Sodomis, in conformitate uidelicet uite secularis: Sodoma plane dicitur similitudo eorum, id est malorum, et pessimus coram  Domino, id est in interiori homine habitus ipsorum, licet coram hominibus estimetur aliqua probitas eorum.

uERS. 14.---Dixitque Dominus ad Abram, postquam diuisus est ab eo Loth: Leua oculos tuos, et uide a loco in quo nunc es, ad aquilonem et ad meridiem, ad orientem et ad occidentem; omnem terram quam conspicis tibi dabo, et semini tuo in sempiternum, faciamque semen tuum sicut puluerem terre. Spiritui nostro uitiorum lenocinio resistenti, spem meliora merendi intima Deus allocutione attribuit. Leua, inquit, oculos, ab inferiorum utique concupiscentia specierum intentiones cogitationum dimoue, et uide, a loco, id est a statu animi in quo  nunc agis, aquilonem tentationum, 58 que torpidam reddunt mentem; meridiem spiritualis gratie, que fidei parit in nobis per opera digna calorem; orientem diuine contemplationis, que radios subtilium intellectuum recessibus tue suggerat mentis, et occidentem actiue procurationis, que sicut ortum oriens, ita occubitum suscipiat solis, finem scilicet, perfectionemque caritatis, que a diuino amore initium accipit exercende ad hominem pietatis. Postquam itaque aquilonem obtinueris, tria sequentia mox habebis, et pariter omnem terram, id est terrenitatem, qua suspectus ne in eam incurras teneris,  tibi dabo, imo semini tuo, id est quod tibi uitia subdam non tue nature ascribas priuilegio, sed gratie mee, et bone actionis, quam  per gratiam meam assecutus es, merito, quod est semini tuo; opera enim bona semina sunt nostra, unde est: Et semen seruorum eius possidebit eam 

uERS. 16, 17.---Faciamque semen tuum sicut puluerem terre. Puluis cum sit de terra, sine damno terre a terra tollitur; bona nostra opera cum sint ad omnem uentum mobilia tentationis, sine aliquo Christi, qui terra nostra est, a quo pascimur, et sustinemur damno, uel commodo et adheremus illi, et deficimus ab ipso. Hoc ergo semen sicut puluerem facit, cum leuitatem nostri totius boni nobis indicat, nisi humore spirituali respergatur, et quia non pro se, sed pro nobis ipsis laborare iubemur: iuxta  Euangelium sane dicere precipimur, cum bona fecerimus: Serui inutiles sumus, quod debuimus facere, fecimus ; hoc semen aliquis, etsi puluerem numerat, numerare non preualet, quia etsi instabilitatem quam patitur plene metitur, tamen odio, uel amore apud Deum propter eadem opera ignorat omnino an dignus habeatur , dum nescit quanti ab ipso pensentur; surge ergo ab omni inertia, terram conscientie, et corporis tui circumspiciendo, ac deprimendo perambula, secundum longitudinem perseuerantie, et latitudinem caritatis, et sic, Deo dante, que uitii quondam erat, fiet nostri ad integrum hic, et in futuro iuris.

uERS. 18.---Mouens igitur Abram tabernaculum uenit, et habitauit in conualle Mambre, quod est in  Ebron; edificauitque ibi altare Domino. Mouet tabernaculum, cum spiritus noster in procinctu uitiorum positus, ad destinate Dei militie se promouet exercitium; habitat deinde in conualle Mambre, id est in humilitatis se deprimit uilitate, per quam refloreat ingenii perspicacitate, et exin bonarum et malarum rerum diuisione. Mambre enim diuisiones et perspicua sonat; nec immerito: Nam superbis Deus resistit, humilibus gratiam dat , et super humilem, ac quietum spiritus pausat ; sed hec conuallis diuisionum est in Ebron, quod participatio meroris, aut augmentum sempiternum dicitur; nil enim eorum que pretulimus obtineri potest, nisi omnis terreni gaudii repulsione, et augmenti sempiterni desiderio in  regni Dei, et iustitie eius quesitione. Dicitur etiam Ebron uisio sempiterna, in quo intelligitur diuina contemplatio, hic quidem incipiens, sed in futuro perficienda, ubi mentis nostre altare spiritualibus uictimis plenum constabilitur, ceuntibus omnium sanctarum artium partibus in modum edificii ad intelligentiam usque diuinitatis porrigitur.



CAPUT XIu.

uERS. 1, 2, 3.---Factum est in tempore illo, ut Amraphel rex Sennaar, et Arioch rex Ponti, et Chodorlahomor rex Elamitarum, et Thadal rex Gentium, inirent bella aduersum Bara regem Sodomorum, et contra Ersa regem Gomorrhe, et contra Sennaab  regem Adame, et Semeher regem Seboin, et contra regem Bale; ipsa est Segor. Omnes hi conuenerunt in uallem siluestrem, que nunc est mare salis. Per hos quatuor, qui aduersus quinque bellum inierunt reges quatuor principalia mala, delectatio scilicet, consensus, ac operatio, nec non etiam consuetudo a nobis accipitur, que aduersus exteriorem appetitum, qui recte signatur per quinarium, magna congressionis mole luctantur, et hoc illo fit tempore, quo Loth in oppida declinauit Sodome: per quinarium, inquam, ea, que sensualitati adiacent, figurantur; appetitus namque noster, cum sit naturaliter bonorum appetens factus, corruptibiliter interiorum negligens exteriora querit; ab his itaque predictis regibus ab usu reficiende necessitatis  compellitur ad libidines explende superflue uoluptatis. Quinarius etiam ex quaternario constat, et monade, quasi quodam superiori preside, unde et affectus noster temporalium glorie, que quaternario figurantur, prestare principali maiestate debet. Est igitur primus Amraphel, qui interpretatur dixit ut caderet, quod precipue ad delectationem, quasi ad casus deliberationem attinet. Secundus, Arioch, qui dicitur ebrius, uel ad solitudinem redigens, in quo accipitur consensus dementia, consilii expers, atque Deo cultore repulso solum sibi hominem relinquens: tertius denique est Chodorlahomor, qui et ipso nomine quasi decorum manipulum sonat; manipulus fructus est operis, fructus autem praui operis ipsa uoluptatum suauitas est. Non ergo decorus,  sed quasi decorus manipulus est, quia non uera species, sed fallax, et imaginaria dulcedo in talibus operationibus est. Porro quartus, rex gentium est, quia reprobus sensus ex 59 criminum consuetudine est, et sicut rex exercitum, ita ipse sibi contrahit omnium flagitiorum cetum, quasi agmen multarum gentium.

Ineunt isti bellum aduersus nostrum carnalem affectum, ac si flamme admoueant uentum, sub suo eum imperio attrahentes: primus itaque nostre defectionis motus quasi quidam rex non regens, sed deprimens in Sodoma est; Sodoma uero muta dicitur: muta est mens nostra, cum nil dignum ratione respondet ad delectationis ludibria. Gomorrha seditio populi, in quo intra mentis urbem cogitationum  nequam effrenatio tumultuosa notatur. Adama interpretatur cruores; sanguis autem tunc cruor solum usu Latino dicitur, cum a corpore decurrere uidetur: cruores ergo sunt peccata, que in opus prauum ex interna seditione procedunt. Seboim capra, uel damula, uel statio eius in mari, in quo intelligitur ipse noster affectus, qui cum mutus ex Sodoma, seditiosus ex Gomorrha, fuerit denique transgressor ex Adama, iam quasi capra, que arduorum est appetens, spe inani subleuatur ad supera, dehinc in morem damule, que pauidum est animal, ne habita perdat, timore descendit ad infera; sicque statio eius fit in mari, dum nunquam a recto animi statu indesinentium impulsu motuum  desinit fluctuare. Sequitur igitur iam Bale, que interpretatur absorbuit, uel precipitauit; nam his anima ad uite destitutionem precipitata miseriis, quodam obliuionis absorbetur barathro, ut iam uix meminisse uelit, in quo sit posita tempestatum salo. Super his itaque omnibus reges sunt, dum carnis motus cogitationum agmina sibi contrahunt, Reges quatuor aduersus quinque se erigunt, dum predicte defectiones animi alias in affectu nostro remissiones, et nequitias, aut etiam easdem ipsas exaggerant, et accendunt. Unde sequitur: Quia omnes hi conuenerunt in uallem siluestrem, id est omnis negligentie examina coierunt in mentem humilem; sed ab excellentia sanctitatis deiectam, et siluatico quodam horrore peccati, multimoda  obscuritate, et incuria obtectam; inde fit mare salis, id est ex hoc innascitur anime repulsa Dei sapientia, prudentia carnis: sal enim quia hoc loco maris dicitur, astutia accipitur; mare non incongrue sicut seculum, ita et caro dicitur, que semper estuat desideriis; prudentia autem carnis, que ab Apostolo mors uocatur , in solis uoluptatibus exercendis ac exquirendis gloriatur.

uERS. 4.---Duodecim annis seruierunt Chodorlahomor, et tertio decimo anno recesserunt ab eo. Per Chodorlahomor, quem diximus quasi decorum manipulum appellari, uoluptatem, que fructus totius nequitie, et quasi quidam decor est, intelligimus figurari; tria uero quater duodecim faciunt; duodecim  itaque annis illi seruimus, cum trinitatem mentis, rationem scilicet, uoluntatem, ac memoriam uoluptati, que in regnis uitiorum preeminet, quasi sub quaternario temporalitatis huius addicimus. Duodecim etiam annis illi seruimus, cum mentis, ut diximus, trinitatem, et corporis quantitatem eidem quadam annuali perfectione subiicimus; sed tertio decimo ab eo recedimus, cum Deum, qui unitas est, presidem ac rectorem nobis in corpore ac anima instituimus.

uERS. 5, 6, 7.---Igitur anno quarto decimo uenit Chodorlahomor, et reges, qui cum eo erant, percusseruntque Raphaim in Astaroth, Carnaim, et Zuzim cum eis, Emim in Saue Cariathaim, et Chorreos in  montibus Seir, usque ad campestria Pharan, que est in solitudine, et percusserunt omnem regionem Amalecitarum, et Amorrheum, qui habitabat in Asasonthamar. Reuersique sunt ad fontem Misphat, ipsa est Cades. Postquam in conualli Mambre Abram figit tabernaculum, dederamus regi nequissimo uoluptati repudium; hec enim precellit in regibus, quia nil uoluptate cordibus hominum dominatur tenacius. At animi rursus, ut assolet, tepescente statu, et denarium diuine legis quaternario temporalitatis supponente, memoria uoluptatis, delectationis, consensus, consuetudinisque pristine accincta suffragiis, percutit Raphaim in Astaroth, id est imbelli sua teneritudine, qua nullis motibus obstat, excitat et commouet gigantes, quod interpretatur  Raphaim, id est superbos demones, ad faciendam lapsure menti explorationem: Astaroth sane, faciunt exploratores, dicitur. Percussio autem ista non interemptio est, sed secure ac nimium de se fidentis anime concitatio; solent enim uasa percuti, ut musce, uel apes inibi quiete considentes suscitentur, unde et percussum dicitur latus Petri in carcere. Post explorationem ergo infirme mentis, que ad omnem memoriam ad uitia concalescit, percutitur, id est mouetur Carnaim, quod est cornua, in quibus signatur repugnandi contra memorie suggestionem confidentia: solent nempe secure aliqui in cogitatu delectari, de suis fisi uiribus, quod prauo possint operi reluctari.

Percutiuntur ergo cornua, dum ad delectationis  uenenum dulciter hauriendum fallax permittitur ad effectum sceleris repugnantia: cornibus enim se defendunt animalia; sed Zuzim, qui et Zomzommim alias dicuntur, cum eis pariter excitantur; uitiosa 60 enim cum sit nostra natura, uitiorum semina in se portat, et hec ipsa, donec excitet uis tentationis, se pati ignorat: Zomzommim autem dictio integra, Zuzim uero per concisionem est dicta; Zomzommim itaque dicitur, que est hec aqua, uel preparati in acie. Dum namque cornua, id est fortitudinem repugnandi contra praua opera mens fallaciter erigit, et prime delectationis mollitiem leuiter ducit, repente concrescentibus cogitatuum corporaliumque motuum uentis, quasi quedam glaciei duritia admoto igne resoluitur, et dicere apud  se iam relapsus ab illo tanto robore cogitur, que est hec aqua, id est unde mihi ex insperato tot tamque fluxa desideria? Cum proprios enim motus sub suo habere se putaret iure, subito attendit contra se preparatos in acie. Emim etiam in Sabe commouentur, dum horrenda quelibet non modo naturalia mala a captiua mente iam proponuntur; Sabe captiua interpretatur, uel uepres; uepres autem desideriorum, que nos lacerant, carnalium multiplicitas sunt; in emendatioribus non Sabe, sed Saue, uel etiam Sauhe habetur, quod digne uel eleuatio interpretatur, sonans utique, quod digne hos incursus propter elationem suam anima patiatur; non solum uero in uepribus, id est in corporeis motibus sed etiam in Cariathaim, quod est in ciuitate siluarum,  quo signatur inculta, et obsessa prauitatibus mens, horribilitas nequitiarum excitatur: Chorrei etiam in montibus Seir isto certamine irritantur, quia sensus exteriores, quos Chorrei significant, in altitudines superbie de exuberantiis perpetratarum libidinum gloriose extolluntur; Chorrei nempe de foraminibus interpretantur, et corpus nostrum sensibus suis, uti quibusdam aperturis foraminum, rerum forensium tactibus permeatur.

Seir uero hircus dicitur, in quo fetor luxurie accipitur; usque ad campestria Pharan que est in solitudine, ab iisdem regibus itur, quia ipsa tumoris eorum rabies, qua de suis malefactis gloriantur, sub rediuiua flagitiorum quorumlibet ferocitate, reflexa  consternitur in campi morem, et quidquid diuine memorie in mente resederat, redit in solitudinis horrorem; in solitudine plane est, quisquis sine Deo habitatore est; Pharan uero interpretatur ferocitas eorum, haud dubium quin uitiorum, que mentium munitiones campestri, quadam infirmitate compellant. Reuertuntur ad fontem Masphat, quod est contemplationis, ex quo haurimus rorem totius diuine et humane rationis; fons enim noster, ad quem recurrimus, et ex quo sensualitatem nostram ad carnalia deficientem, quasi fatiscentes agros perfundimus ratio est; Masphat autem contemplationem, uel iudicium sonat; ratio enim iudicat omnia, quia spiritus est, et a nemine iudicatur. Postquam igitur exterioris hominis per quelibet improbitatum  genera membra corruperint, rationem, que sola superstes plerumque miseriam suam uidet, et ingemit, exstinguere appetunt, ne ipsa mala pensando doleat que sibi insunt. Occisis namque filiis, Sedechie oculi eruuntur; ipsa quoque ratio est Cades: Cades uero sancta uel mutata interpretatur: que enim sancta fuerat, carnali appetitui resistendo, et a Loth diuortium faciendo, uere perspicuitatis, id est contemplationis adempto sibi lumine commutata, regum pessimorum, qui post criminum reuolutionem ad hanc redeunt obsidendam, substituit ad tempus arbitrio. Percutiunt omnem terram Amalecitarum, quia affectum, uoluntatem, intellectum, sensualitatemque Dei inimicorum iuxta Psalmistam terram lingentium  non solum ad cupienda, sed etiam adulationibus ad lambenda seculi huius commoda irritant, et accendunt. Amalech etenim populus lingens dicitur eos significans, qui quod ui nequeunt, hypocrisi, lingueque blandimento preripiunt.

Percutitur etiam Amorrheus, qui habitabat in Asasonthamar, id est excitatur inanis gloria Deum absque dubio amaricans, quia perseueranter obtinere se simulat uitiorum quorumque presidia, indesinenti potiundo uictoria. Amorrheus dicitur amaricans; Asasonthamar autem urbs palmarum, in palmis quoque uictorie figurantur; honorem itaque Deo debitum de peccati uictoria, cum sibi fallaciter mens arrogat, quadam idololatrie ac sacrilegii  profanitate Deum amaricat, et dum aliquibus uitiis, a quibus ad horam minus impetitur, carere se simulat, de urbica quadam munitione sui, et uictoria glorians peccati, quasi rex sese inhabitat: non enim omnia nos pariter uitia pulsant, sed cum nos malo capitali constringimur, ab aliis interim feriati, ipsorum quasi uictores esse uidemur, quibus tamen, cum causa redierit, prompta mox uoluntate subiicimur. Hec igitur tota, etsi non simul animo eius, qui tentatur se ingerunt, tamen pedetentim per tentationis moras, delectando, consentiendo, agendo, uisitando erumpere consueuerunt. Quinque ergo reges egrediuntur, et dirigunt contra quatuor aciem in ualle siluestri, dum affectus noster, qui eternis debet intendere, quaternitatis, id est temporalitatis  sue motibus constipatus, delectari cogitando, ac uidendo ista uult quidem, sed contra actum ipsius peccati quasi ad resistendum preparat rationis aciem, 61 dum sibi etiam ipsi nomine necessitatis leuigat rerum corporalium delectationem, quas tamen diligit non tam ad usum quam ad libidinem; quatuor uero aduersus quinque consurgunt, dum id quod sub specie Dei creature religiose uidebatur amari, spurcissime hominem ostenditur delectari, unde contingat in prauitatis consensum labi, et ab affectu in consuetudinem uolui, sicque paulatim affectum cum his a quibus regitur animi torporibus, predictis malorum suborientium gradibus inclinari.

uERS. 10.---uallis autem siluestris habebat puteos  multos bituminis. uallis non est aliud quam ad ima demersio mentis, siluestris, incuria cogitationis, que in profundo cum ruerit criminum, bitumen inextricabilis inueniet obligationis; qui enim facit peccatum, seruus est peccati ; spiritus namque uadens per se, sed per se non rediens sumus: ex nobis habemus cadere, et ex solo Deo resurgere. Itaque rex Sodomorum et rex Gomorrhe terga uerterunt; cecideruntque ibi; et qui remanserant ad montem. Rex Sodomorum et rex Gomorrhe terga uertunt, cum conscientia ad peccati suggestionem imbellis, et muta, et quadam populari nequam carnalitatis sue motuum seditione plena, quasi una duobus acta regibus prouincia, auersa rationalitatis quam proposuerat acie, pessime patientie  terga uertit, et clamantibus uitiis: Incuruare ut transeamus, totius rigorem inflectit rectitudinis, et incidunt puteos bituminis. Qui uero remanent ad montem fugiunt, quia dum cogitationes nostre lapsus sui discrimen aspiciunt, ab his in quibus labi deinceps possunt, priori casu correcte ad uirtutis desideria profugiunt.

uERS. 11, 12.---Tulerunt omnem substantiam Sodome et Gomorrhe, et uniuersa que ad cibum pertinent, et abierunt: necnon et Loth, et substantiam eius, filium fratris Abram, qui habitabat in Sodomis. Ab anima pecualiter silenti, hoc enim Sodoma sonat, et secundum Gomorrhe sensum constitute in turbulentia peccati substantia tollitur, cum post  ruinam fundamentum etiam bone uoluntatis, et affectus penitendi adimitur. Uniuersa que ad cibum pertinent auferuntur, quando totius sacre Scripture consilia, quibus reficimur, a mente tolluntur: postquam hec fecerint, abeunt, quia sibi subdita prorsus infelici anima, ut pote obedientem demones impugnare desistunt. Unde autem Sodome restet penitudinis gerende substantia, cum Loth, id est affectus noster a bonis declinando distractus non habeat, cui bone uoluntati innitatur, que sibi in modum nauicule substet, in quo ipse subsidat. Unde sub cuiuspiam uoce lapsi dicitur: Infixus sum in limo profundi, et non est substantia : frater uero, cuius filius Loth est, corpus nostrum est, quod spiritui nostro,  scilicet Abram, mira germanitate connexum, carnalem in anima imprimendo a foris generat affectum, qui uersatur in Sodomis, quia perseuerat si sibi liceat in negligentiis.

uERS. 13.---Et ecce unus qui euaserat nuntiauit Abram Hebreo, qui habitabat in conualle Mambre Amorrhei, fratris Eschol, et fratris Aner; hi enim pepigerant fedus cum Abram. Unus qui euadit Abram Hebreo nuntiat, quia memoria perpetrati facinoris, que sola interim non potuit, rationi se cum mordaci acerbitate ingerens, et sua conscientia malefacta proponens, suadet ut transeat, id est Hebrei, qui interpretatur transiens a uitiis, recedendo nomen impleat, qui quondam in conualle Mambre, id est humilitate discretionis matre commorari  solebat, que conuallis Mambre Amorrhei est, fratris Eschol, et fratris Aner, quia humilitas, que nos inter bonum malumque perspicaciter diuidere facit, amaricationis et penitentie ut iam sit necesse est, qui penitudinis motus igneam quamdam animi puritatem naturali germanitate sibi contrahit, unde et altera quasi necessitudine mox fratris, id est affectus corporalis lucerna fiat. Amorrheus enim amaricans, Escholignis omnis, Aner lucerna dicitur: ab amaritudine profecto penitentie peruenitur ad integrum feruorem puritatemque anime, que obtinetur appetitui restricto sub ducatu rationis lucifere; cum his namque sancte statibus mentis pepigeramus fedus in initio quondam conuersionis, dum profiteremur tenorem  religionis inter aquas baptismatis, ibi lampada accepimus, et mysterium candide uestis.

uERS. 14, 15, 16.---Quod cum audisset Abram, captum uidelicet Loth fratrem suum, numerauit expeditos uernaculos trecentos decem et octo, et persecutus est eos usque Dan. Et diuisis sociis irruit super eos nocte, percussit eos et persecutus est usque Soba [al., Hoba], que est ad leuam Damasci, et usque Fenicem. Reduxitque omnem substantiam, et Loth fratrem suum cum substantia illius, mulieres quoque, et populum. Audit Abram captum Loth fratrem, cum spiritus noster multis malorum illecebris irretitus captiuam intelligit trahi in uoragines colluuionum affectionem: per trecentos ob ternarium, atque centenarium perfectum accipimus Trinitatis amorem:  per denarium Dei mandatorum custodiam: per octonarium de beate resurrectionis remuneratione, que nos ad bene agendum roborat, spem; his ergo adminiculantibus quasi indigenis anime nostre uernaculis, ab omni uitiorum debito expeditis, persequimur ea quibus quondam obnoxii fuimus peccata, usque Dan, id est iudicium, usque ad dignum scilicet 62 penitentie, quo peccata ulciscimur fructum; Si enim nosmetipsos diiudicaremus, Apostolus ait, non utique iudicaremur : diuidimus socios, et irruimus super eos nocte, cum bona que agimus sicut recte offerimus, ita recte diuidimus; hec enim quasi commanipulares habemus, et super ea que nos oppresserunt  uitia per confessionem peccati opprimenda, quasi per agnitionem noctis nostre irruimus: ea percutimus, cum regnandi eis in nobis uires debilitando adimimus, et usque Soba persequimur, cum in ipsis bonis actionibus spem laudis transitorie nobis resecamus; Soba etenim secta dicitur a secando. Nemo sane a malis abstinet, nisi ipsius etiam abstinentie typum, cum emerserit, resecet; hec est scilicet Soba ad leuam Damasci, quia etsi fauoribus sanctorum uita ab aliquibus tollitur, sunt tamen plures quibus est oculus sanguinis, id est intentio peccati, et pios quosque ad leuam habent, id est aduersitatibus urgent: Damascus autem oculus sanguinis dicitur; secta itaque sit a cupiditate fauoris. Nam cum laudari uiri sancti incipiunt,  nequam homines exinde ad inuidiam exardescunt: fiat quoque resectio erga hos ab omni subreptione rancoris. Soba etiam interpretatur mandatum; ad leuam ergo Damasci est Soba, quando principale caritatis mandatum extenditur usque ad diligendos eos qui irrogant aduersa, huc usque enim persequenda sunt uitia: usque Phenicem deinceps agenda sunt, id est usque ad passionum omnium, que ex carnis corruptione nascuntur, subactionem. Per Phenicem, que rubros gignit populos et a rubore nomen accepit, corporis intelligimus desideria, que ex sanguine oriuntur; unde et color ille sanguineus, qui uermiculus dicitur, Phenicium a plerisque uocatur: ita Loth reducitur, id est affectus noster cum spirituali substantia, necnon et  populus cogitationum, et mulieres desideriorum fluidorum ad rationis imperium rediguntur.

uERS. 17.---Egressus est autem rex Sodomorum in occursum eius, postquam reuersus est a cede Chodorlahomor et regum qui cum eo erant in ualle Saue, que est uallis Regis. Postquam Chodorlahomor, id est uoluptatis motum cum suis complicibus, qui ex carne spirituque prodeunt, euicerimus, cum de bello reuersi fuerimus ad nostre examinationis portam, occurrit rex Sodomorum, id est pecuale quoddam silentium, suggestio scilicet securitatis pro uictoria uitiorum; suadet enim ut sileat a ieiuniis, uigiliis, et animi custodia remissius iam quasi uictor agat, id est ut iterum pecualiter muta contra peccati iurgium conscientia  nostra uiuat; Sodoma namque pecus silens dicitur; et hoc totum facit, ut in deiectione mentis, quod per uallem signatur nos detineat, que uallis regis est, que uidelicet pessima, ac putens mentis humilitas rectori diabolo specialiter addicta est. Potest per uallem Saue, quod est eleuatio, superbia accipi, que cum in seipsa destituatur, regis est, quia diabolus filiis superbie principatur.

uERS. 18, 19, 20.---At uero rex Salem Melchisedech proferens panem et uinum, erat enim sacerdos Dei altissimi, benedixit ei, et ait: Benedictus Abram Deo excelso, qui creauit celum et terram; et benedictus Deus excelsus, quo protegente hostes in manibus tuis sunt; et dedit ei decimas ex omnibus. Melchisedech ipse est noster intellectus, qui quia nos iuste  regit, appellatur interpretando rex iustus, iuxta quod Samaritane dicitur: uoca uirum tuum ; sed quia tepidum nil Deo placet, additur Salem, quod est perfecta et consummata, ut cum sit rex iustitie ipsi studeat inherere perfecte. Is Sodomorum rege remissa; et languida suadente, profert panem diuini eloquii cor hominis confirmantem, et uinum spiritualis gratie a mundiali negotio perpetua obliuione nos debrians; tale est enim  sacerdotium intellectus, ut quidquid sine eo profertur sit friuolum; profert uero panem et uinum per exhibitionem piorum operum; benedicit Abram, prosperos scilicet effectus suo ipsius merito sibi ipsi obtinet gratiam: per Melchisedech enim uenitur ad Abram, licet in unum ceant, quia per regnum iustitie uenitur ad excellentiam uite: Proficiat, inquit, rationalitas diuine celsitudini contuende, que creauit in ipsa celum contemplatiue sapientie, et terram actualis scientie, et multiplex potentie Dei sublimitas laudetur, qui uitia, que rationi hostiliter preerant, iuri ipsius defringenda resubdidit: hec non tam uerbo quam realiter dicta sunt. Dat Abram decimas Melchisedech ex omnibus, cum ipse intellectus sibi ipsi  plenitudinem remunerationis acquirit, in nullo tepide agendo ex his que superauit omnibus, nec mirum sit cuique nos idem per Melchisedech quod per Abram uoluisse accipere, cum innumera talia reperiantur in Scripturis, presertim cum etymologia nominum arrideat loco, et Sodome regi premisso, quod in Apocalypsi similiter agi constat per angelos, idem uno in loco significantes, quo contra eadem diuersum signant, ut est: Regnabunt, inquit, sancti cum Christo mille annis. Et sub alio statim sensu: Postquam, ait, consummati fuerint mille anni, soluetur Satanas .

uERS. 21, 22, 23.---Dixit autem rex Sodomorum ad Abraham: Da mihi animas, cetera tolle tibi. Qui respondit ei: Leuo, ait, manum meam, opera  mea referens ad Deum non pro temporalibus, sed propter ipsum excelse attingendum, qui celum rationalitatis terramque affectualitatis mee interius aspirata possidet, quod a filo subtegminis, 63 opera ne effluant solidata constringimus:  Ne, inquit, dicas: Ego ditaui Abram, ne scilicet ex aliqua hypocrisis admissione, qua potissimum uitiatur intentio, induxisse te mihi gaudeas spiritus opulentiam, id est de peccati uictoria superbiam: excipiuntur que iuuenes comedunt, quia extra mercedis spem esse timendum est cuique, quod titillationes presumptionis, aut letitie de bono prouentu subripientis, sibi aliquoties latenter abripiunt: iuuentus sane pro superbia et fatuitate poni solet: Aner autem, et Eschol, et  Mambre, qui nobiscum ueniunt, partes habent, quia inter bona, que ex Deo accepimus, ex parte nostra quedam improba admiscemus; partem ergo nostri accipiunt, cum pie nostre mentes sua in se additamenta puniunt. Cum bona ex Deo sint, partes humane admistionis igne, et lumine diuino lustrati accipimus, id est forti continentia corripimus; quidquid enim ex parte nostra est, peccatum est.


EXPLICIT LIBER QUARTUS



INCIPIT LIBER QUINTUS MORALIUM IN GENESIM.


 Scio quosdam non equis oculis ea que dictamus attendere, et de rerum nouarum molitionibus coargutos, ad uitium que pie gerimus intorquendo, nos etsi latenter tamen mordacibus susurris impetere. Nouum plane est quod cudimus, in nullo dissoni a ueteribus, aut fide, aut sensibus, quia secundum noui mandati caritatem agimus, et si ab aliquibus rodimur, cum his quos ueteres et antiquos uocitant, equanimiter rodi nos patimur. Idem profecto suis tolerauere temporibus, unde et nos scientes iuxta Apostolum  eamdem passionum tolerantiam ei, que in mundo est, nostre fraternitati fieri, ex Deo tutiores cepta prosequimur.



CAPUT Xu.

uERS. 1.---Factus est sermo Domini ad Abram  per uisionem dicens: Noli timere, Abram, ego protector tuus sum, et merces tua magna nimis. Postquam paterne internam familiam, cogitationes scilicet suas, non timore seruili religiosus quisque regere ceperit, excelsus iure dicitur, qui ad bene agendum non terreno damno, aut commodo, aut etiam gehenna, sed celesti premio ducitur: isti ergo postquam temporalia, que quatuor signantur regibus, contra quinque nostros sensus alios uidelicet reges bellantia percusserit, et decimas, id est uictorie perfectionem regi pacis Melchisedech, non sibi attribuerit, huic, inquam, Patri uere excelso, per uisionem, id est corde uigilanti, sed corpore a curis forensibus consopito inspirat Deus; Abram enim dicitur pater excelsus. Noli timere, inquit, quia tuus  in omni ero tentatione protector, ne labaris, et magna merces in premii largitione reponitur tibi.--- Dixitque Abram: Domine Deus, quid dabis mihi? Quid premii mihi polliceris, qui causas premiorum, bona scilicet opera negas mihi? Sancti uiri quo magis se attendunt, eo se in suis actibus uilipendunt. Ego uadam absque liberis, id est nulla herili stabilitate mens mea consistit, sed seruili euagatione discurrit, nec ad libertatem iustitie seu regni liberos procreat, sed ad iugum diaboli ac seculi opera, que sunt filii, seruitura propagat.

uERS. 3.---Filius procuratoris mei iste Damascus Eliezer heres meus erit, uernaculus meus: mihi autem semen non dedisti. Procurator dicitur, quod porro curet, id est exterius, cum Domino attineat grandia  queque curare interius, appetitus ergo carnis, qui exteriora procurat et filius eius opus eius est, qui  hereditatem nostram, premia scilicet que meremur, asportat: illius opes assumpte per filium procuratoris, id est per opera appetitus fuerant, cui dictum est: Recepisti bona in uita tua ; Damascus namque sanguinem bibens uel sanguinis oculus dicitur. Iste est quem Dominus sinistram uocat , a quo cauere iubetur dextera, qui bibit iniquitatem, id est sanguinem, quasi aquam, et oculum, id est intentionem, habet ad peccata procliuem: Eliezer autem Deus meus adiutor, non quod Damascus in adiutorio Altissimi commoretur, ut in anima saluetur, sed quod 64 Deum adiutorem in solis sibi corporalibus deprecetur, unde est: Oratio eius fiat in peccatum , id est oret pro temporalibus solum. Et: Confitebitur tibi, cum benefeceris  ei . uernaculus quippe est, non domum expetens manentem, sed quantulamcunque temporaliter mercedem, nec Dominum, sed Domini munusculum amat; mihi autem non dedisti semen, quia, carnali meo appetitu terram lambente, dignam eterna mercede in me non reperio actionem.

uERS. 4, 5.---Non erit, inquit Dominus, hic heres tuus, sed qui egredietur de utero tuo ipsum habebis heredem. Eduxitque eum foras et ait illi: Suscipe celum et numera stellas, si potes. Sic erit semen tuum. Per uterum secretiorem nostri interioris hominis partem, rationalitatem debemus accipere, quam prouocat Dauid: Omnia, ait, interiora mea, benedicite Domino ; et alibi: In uita  sua proiecit intima sua . Qui ergo non de sensualitate uaga, sed de interiori ac superiori nostra essentia intellectualiter emittitur actus, is est heres noster, si uolumus, quia ad ipsum qui origo ipsius est, quodammodo boni, si caste fiat, spectat retributio boni; is enim fructus post mortem restat: educit nos Deus foras, cum speculando facit nos carnis excedere angustias: suscipimus celum, cum etsi non peruidemus, aliquantisper tamen scintillamus in Deum: stellas attendimus, cum in ipso positas innumerabilium sanctorum retributiones pensamus. Celum autem uocari Deum creber in psalmis usus est, ut est: Celum celi Domino . In hoc itaque nostra fixa sunt premia, que etsi a nobis procul inde iacentibus putantur, forsitan minima,  uti paruissima creduntur, cum maxima sint sidera, nec numerari, nec comprehendi ualent quam sint  precipua: sic erit semen tuum, id est: Etsi uideas ad plenum quantum labores, uidere nullo modo poteris in presenti quid in futuro recipies. Et ut certo hec teneas, recole quia--- ego Dominus, qui eduxi te de Ur Chaldeorum, ut darem tibi terram istam, et possideres eam. Ur ignis, Chaldei quasi ubera, quasi feri, quasi demones. De igne igitur, id est estu libidinum, quibus rex Babylonis nostrum contra se decoquebat rigorem, primum quasi ubera suggestionis, demum feritatem delectationis, ad ultimum quasi, id est uere demonicam rabiem operis et consuetudinis inferens, nos Deus eruit, et terram, terrenam scilicet uoluntatem nobis excolendam euangelico aratro iniunxit, et ut cum mitibus in futuro impassibilem eam possideremus sperare etiam  iussit.

uERS. 8.---At ille: Domine Deus, une scire possum quod possessurus sim eam? Hoc est: Unde spem nunc habere queam quod cum mitibus possideam in futuro terram?--- Et Dominus: Sume, inquit, mihi uaccam triennem, et capram trimam, et arietem annorum trium, turturem quoque et columbam. Qui tollens uniuersa, hec diuisit per medium, et utrasque partes altrinsecus, et contra se posuit: aues autem non diuisit. Per uaccam, que graue est animal, sensualitas, que aggrauata nunquam aut uix leuatur ab imis; per capram, que arduorum est appetens et perspicax atque calide nature, quod secundum physicam sapientibus attinet intellectualitas;  per arietem, qui ceruicosum est animal, imaginatio carnalis accipitur, quia cornibus superbie spiritui reluctatur; potest et per arietem ratio, que dux est et preuia nostri, per uaccam uoluntas, que inter rationem posita et appetitum carnis, nisi ratione frenetur, seductibilis admodum uacce est: per capram obscenum animal appetitus nequam; hec et in bonum et in malum ferri queunt, quia et ratio spiritualis contra humanam diuiditur, et appetitus ac uoluntas boni contra mala feruntur. Quid autem inter uoluntatem et affectum distet, in tractatu secundo diximus. Trium autem annorum esse iubentur, ut Trinitatis amore imbuantur, aut oratione atque operatione, et tertia, que duo ista instruat, lectione perfecte firmentur. Per turturem,  qui egregius magis est, Dei dilectio, que contemplatiuos facit. Per columbam, que gregaria est, dilectio proximi, que et actiuos nutrit. Natura igitur nostra, peccandi necessitate corrupta, aduersum se necessario in tribus predictis diuiditur, uirtutes uero he et in se naturaliter eedem sunt, et nos etiam uniunt; caro enim concupiscit in spiritum, et spiritus in carnem : Spiritus autem Dei, qui amor est, et in se indisiunctus est nosque sibi subiungit.

uERS. 11.---Descenderuntque uolucres super cadauera, et abigebat eas Abram. Demones qui, quia in alta superbiendo feruntur, uolucres uocantur, consternantur super mortificatione nostra, que nunquam  melius fit quam diuisione illa, nec tamen irritare desinunt, sed Abram abigente diffugiunt. Sed notandum in premissis uerbis quod dicitur, sume mihi. Qui in suis siue externis seu internis motibus laxus et fluidus est, hos opus est sumat, id est correctos potestate contineat, sed non pro fauore uulgi, at Deo, id est ad honorem Dei.  Cumque sol occumberet, sopor irruit super Abram, et horror magnus et tenebrosus inuasit eum. Sol occumbit, cum iustitie feruor in corde sanctorum ad tempus, Deo dispensante, tepescit: sopor super cos irruit, cum inopinata repente segnities animi oculos a sui ipsius prouidentia aliquantisper occludit: 65 horror magnus et tenebrosus inuadit, cum comes inertie tentationis insolentia statum cordis concutit,  et quadam caligine consilii pene lumen exstinguit, quia quorsum diuertere debeat non inuenit, et dicitur ei:

uERS. 13, 14.---Scito prenoscens, quod peregrinum futurum sit semen tuum in terra non sua, et subiicient eos seruituti quadringentis annis. uerumtamen gentem cui seruituri sunt ego iudicabo, et post hec egredientur cum magna substantia. Scintilla igitur rationis celitus illustrate suggerit, quod bona sua opera extraneum quid, et ualde peregrinum passura sint in colluctationum molestiis, dum accedenti ad Deo seruiendum cor ad tentationem parandum est , et eorum in futuro differri mercedem; porta enim ferrea duxit Petrum ad ciuitatem : in terra itaque non sua ferant, ut  in terra sua duplicia possideant. Subiicimur hic seruituti, dum corpori nostro uelimus nolimus sumus tributarii, et constringimur necessitate peccandi, affligimur quadringentis annis, omni excursu scilicet presentis temporis, quod constat quatuor quaternitatibus nobis; quatuor enim uenti, quatuor climata, quatuor elementa, quatuor etiam motus, de quibus sepe agimus, insunt homini: attamen gentem, cuius iugo deprimimur, id est uitia, Deus iudicat, dum potenti ea in nobis ratione discernit et temperat: sed dum equanimiter aliquandiu patimur, cum magnis patientie copiis quasi aurum de camino ad coronam egredimur.

uERS. 15, 16.---Tu autem ibis ad patres tuos in  pace, sepultus in senectute bona. Generatione autem quarta reuertentur huc: necdum enim complete sunt iniquitates Amorrheorum usque ad presens tempus. At antequam egrediamur, ad patres nostros imus, dum eorum quorum miramur exempla preisse, conferimus nos merito, et in pace uitiorum iam statuti, et presumptione iuuenili deposita, nostram humiliter uetustatem confessi sepelimur, a secularium scilicet turbidine negotiorum intra mentis antra recondimur. Egredimur corporis morte ad premia, sed huc, id est ad terram, que promittitur possidenda, reuertimur generatione quarta, quod est resurrectione ultima; primo namque generamur ex carne, secundo ex baptismate, tertio transitu ad requiem anime, quarto corporis resurrectione: sed  si animabus primam stolam iam habentibus differtur altera, patienter sustineant, scientes nondum completas Amorrheorum, id est amaricantium suis nequitiis Deum iniquitates, et hi bonis, quorum numerus exspectatur, ita necessarii sunt, ut ignis auro, et purgatis ad plenum per ipsos iustis sistentur puniendi iudicio.

uERS. 18, 19, 20, 21.---In die illo pepigit Dominus cum Abram fedus, dicens: Semini tuo dabo terram hanc a fluuio Aegypti usque ad fluuium magnum Euphratem, Cineos, et Cenezeos, Cedmoneos, Hetheos, et Pherezeos, Raphaim quoque et Amorrheos, et Chananeos, Gergeseos, et Iebuseos. Cum sol igitur diuine, ut diximus, compunctioni ad horam abesset, apparet clibanus fumans, id est estus  interior tentationis aciem mentis obnubilans, et lampas ignis transiens, diuine uidelicet rationis radius, sed transeunter illustrans, et diuisionem inter lucem et tenebras subtiliter docens, et ad tempus deserendo quod ex se sit homo salubriter intimans; in hoc die, in hac scilicet lampadis luce fedus Deus nobiscum paciscitur, dum ex sui perseuerantia amoris spem nobis in conflictu uictorie aspirando pollicetur: semini nostro, non nobis utique sterilibus daturum hanc terram, hos profecto quos patimur terrenos motus, id est propter bona nostra opera senos nobis subditurum, a fluuio Aegypti, quod est scientia, qua res Aegyptias, seculares uidelicet, discutere nouimus, incipient, et ad fluuium magnum Euphratem, sapientiam scilicet, qua diuina contemplamur  inducens, qui interpretatur crescens, nam de speculatione proficit in rem: motus autem decem inseruntur, per hunc numerum summam uniuersalem figurando uitiorum. Cum ei dicuntur possidentes ad caput malorum auaritiam pertinet, Cenezei, Zelotypi, et hoc ad filiam eius inuidiam: Cedmon, antiqua tristitia; hec enim duo sunt que antiquum in primis parentibus nobis inflixere merorem; inuidentia nempe diaboli per auaritiam ruerunt: Hethei stupentes; sequitur enim hec reprobi sensus stoliditas: Pherezei, superantes, uel disseminati, scilicet turpes ubique iam motus, et illiciti: Raphaim, gigantes; hec est superbia, cum de criminum quasi prosperis euentibus crescit peccatoribus audacia: Amorrhei amaricantes, nam talibus amaricatur  Deus; Chananei, erubescentes, uel negotiatores; nam his imbuti erubescunt de penitentia cogitare, utpote quibus in exercendis uitiis diabolus dignoscitur otia negare; negotium enim dicitur, quia neget otium: Gergesei, colonum eiicientes, seipsos sane primum, et ideo alios ab inhabitatione superna ad quam uocati sunt eiicientes: Iebusei ergo ad ultimum dicuntur calcati, in illo uidelicet lacu, qui calcabitur iuxta Apocalypsim  extra ciuitatem, ubi passuri sunt eterne damnationis pressuram.



CAPUT XuI.

uERS. 1, 2.---Igitur Sarai uxor Abram non genuerat liberos, sed habens ancillam Aegyptiam, nomine  Agar, dixit marito sub: Ecce conclusit me Dominus, ne parerem, ingredere ad ancillam meam, si forte ex illa suscipiam liberos. Duas esse in homine uoluntates, unam carnalem, spiritualem 66 alteram, experto nouimus. Sarai autem dicitur princeps mea, et uoluntas nostra, si regine innitatur rationi, princeps eius efficitur; hec ergo iuncta Abram, id est spiritui, et celesti fecundata semine, dignos libertate, utpote quos ueritas liberauit, liberos procreat; sed animo in feruore tentationum a dulcedine superni peregrinante affectus, torpida iam uoluntas dum uidet ad uotum sibi diuina non suppetere, quodammodo sic loquitur rationi sue: Deus, inquit, munus gratie ad bene agendum mihi subtraxit, et dum ad spiritualia non preualeam, que ratio  est ut a seculari etiam honesta aliqua actione cessare debeam: si itaque interna non potes, quia non uult Deus, saltem utile aliquid exterius administra, unde iuuetur proximus, ne a fructu inueniaris omnino uacuus. Hec est Aegyptia ancilla, secularis utique cura, que Agar dicitur, id est aduena, que non in sanctis mentibus indigena est, sed aduentitia, procaciter se ingerens, non grate suscepta.

uERS. 3.---Cumque illi acquiesceret deprecanti, tulit Agar Aegyptiam ancillam post annos decem quam habitare ceperant in terra Chanaan, et dedit eam uiro suo uxorem. Qui ingressus est ad eam: at illa concepisse se uidens, despexit dominam suam. Multi cum ea que pretulimus sibi dicunt gratantius se diuinis officiis instituros inter agendas seculi res  sibi ipsis promittunt: post decem ergo annos accipitur Agar, quia, transgresso diuine legis imperio, postquam in terra Chanaan, in soliditate uidelicet morum mutationis conuersari deuouerant, tote rationis uires in ingressu ancille, id est in experientia mundialis concupiscentie sese debilitant; Chanaan enim mutatum sonat, et terram, quia stabile elementum est, pro soliditate poni constat: quasi uxor ergo asciscitur, dum menti tenaciter agglutinatur, ast ubi aliqua cupiditate fetatur, quia utrumque fieri non potest, et Deo seruire, et seculo incumbere, uoluntas spiritualis a carnali primo contemnitur.

uERS. 5, 6.---Inique, ait Sarai ad Abram, agis  contra me: Ego dedi ancillam meam in sinum tuum, que uidens quod conceperit, despectui me habet: iudicet Dominus inter me et te. Cui Abram: Ecce, ait, ancilla tua, utere ea ut libet. Affligente igitur eam Sarai fugam iniit. Ac si pia uoluntas proprii meticulosa lapsus rationi inferat, iniquitatis coargui debes, que ancillam, que meo suberat imperio, quasi quemdam intra sinum sub te ambiendam cohibendamque susceperis, ut sic curaret forastica, quatenus intro non mindereris, et modo ab ea contemptui me haberi non sine probro tuo pateris. Iudicet Dominus, id est discernat, quod est, discernere te faciat, quod mihi potius quam illi te inherere conuenerat. Et ratio si tua, ut asseris, ancilla erat, eam mihi ingerere non debueras; ancillatui  ergo eam tuo subiice, et si rationis uti libet imperio, ipsa uti ancilla utere: affligit itaque eam Sarai, que dicitur ideo princeps mea quia principium sumit omnis uigor rationis ab ipsa, quia crebris restrictionibus, et timoris Dei obiectu coangustat, sed illa fugam init, quia sub auctoritate magistre tam potentis timendo a petulantia se contrahit.

uERS. 7, 8, 9.---Cumque inuenisset illam angelus Domini iuxta fontem aque in solitudine, que est in deserto in uia Sur, dixit ad illam: Agar, ancilla Sarai, unde uenis, et quo uadis? A facie Sarai domine mee ego fugio. Reuertere, ait, ad dominam tuam, et humiliare sub manu ipsius. Angelus Domini, aut diuina inspiratio  est, aut diuini monitio eloquii, que nos inueniunt, cum nos in nostra nequitia, cum non queruntur a nobis, deprehendunt. Iuxta fontem autem aque sumus, dum illi, in quo sunt omnes thesauri sapientie ac scientie, inherere appetimus; qui fons in solitudine reperitur, quia diuine profunditas intelligentie, non nisi ab his qui de euagatione forastica redierint ad cor, attingitur: sed solitudo in deserto habetur, quia, nonnisi cupiditatibus seculi ad plenum desertis, hec mentis quies et unitas perfecte sentitur; et hoc in uia Sur: Sur interpretatur nigredo, uel angustia, uel fortitudo: per nigredinem cognitio peccati, come enim sponse nigre quasi coruus ; per angustiam commissorum penitudo, et deinde contra aduersorum  molestias sequitur fortitudo. Dicit ergo Agar, que iam hic interpretaris conuersa, et Sarai iam nosceris principis ancilla, attende quantum differat inter id unde uenis, secularem scilicet excursum, et illud ad quod modo tendis, diuini presidii confugium: a facie, inquit, id est a consideratione spiritualis uoluntatis mihi presidentis, et diuina mihi iudicia opponentis pertimesco. Reuertere, ait, ad illam, id est a qua immaturo adhuc timore diffugis, ad eius exsequenda et amanda precepta conuertere, et operibus eius in nullo suggruniens humiliter quasi manui eius subdita pare.

uERS. 10, 11, 12.---Multiplicans, inquit, multiplicabo semen tuum, et non numerabitur pre multitudine.  Concepisti, et paries filium: uocabisque nomen eius Ismel, eo quod audierit Dominus afflictionem tuam. Hic erit ferus homo, manus eius contra omnes, et manus omnium contra eum; et e regione cunctorum fratrum suorum figet tabernacula. Si erumne, et conceptus iuxta quod Eue dictum est, tibi me permittente multiplicantur, ne extimescas, quia accedentibus ad Deum innumerabiles tentationum motus, que sunt semina carnis, exsurgunt: concepisti ego spem quarumlibet cupiditatum, sed tibi per confessionem est pariendum, nomenque filii huius, id est discretio boni primi huius, quod est penitentia, Ismel, id est auditio Dei uocatur, eo 67 quod audierit, id est audiri fecerit, quod non est aliud quam intelligi afflictionem tuam, superne scilicet indignationis  incussum tibi a spirituali uoluntate terrorem. Hic, inquit, primus conuersionis tue status, homo quidem erit propter assiduos carnalium tentationum impulsus, sed ferus propter uiriles earumdem non feminea lentitudine, sed regia quadam auctoritate repulsus, manus eius, potentia utique contra omnes animi, uel carnis assultus, et omnium rursus eorum in eumdem dirigetur incursus; et tabernacula, id est quemdam militie deuotionem e regione fratrum suorum, motuum uidelicet animalium ex eodem mentis gradu, qui uocatur appetitus secum progenitorum; ex hoc enim et bene et male appetimus: figet, scilicet fixa indictione proponet, ut sicut desiderium corporis militat aduersus spiritum, sic spiritus super equitare contendit idipsum.

 uERS. 13, 14.---uocauit autem Agar nomen Domini, qui loquebatur ad eam: Tu Deus, qui uidisti me. Profecto hic uidi posteriora uidentis me. Propterea appellauit puteum illum: Puteum uiuentis, et uidentis me. Ipse est inter Cades et Barad. Nomen Dei uocare est, secundum id quod introrsum discretionem nobis dando loquitur, de eius benignitate qua nos uidet, quia profecto nostrum in quo eramus errorem nobis insinuat, congrua gratiarum actione estimare: anteriora Dei, uisio glorie eius est: In reliquiis enim tuis, ait psalmus, preparabis uultus eorum : posteriora, eterna damnatio; percussit namque inimicos suos in posteriora . Hic ergo, id est in nostri cognitione, uidemus, scilicet intelligimus, quam triste est quempiam poni dorsum, amittere utique Dei uultum, cum tam malum sit uiuere quemlibet absque Dei et sui ipsius respectu secundum prauum animum suum. Puteus autem est profunda uite nostre, et instantis et preterite consideratio, de qua sepissime hauritur dulcissime compunctionis inundatio: hunc igitur appellamus, quod est animaduertendo discernimus quamdam uitalis intellectus originem, quo et nos ipsos cognoscimus, eumque a quo cognoscimur; hec est enim uita eterna, ut cognoscant te, inquit . Cades interpretatur mutata, uel sancta; Barad benedictio; dum namque hinc ad morum ueterum mutationem per quam attingamus  sanctitatem exercemur, et illinc ad consequendam regni superni benedictionem porrigimur, quasi in quodam meditullio positi hac illacque distrahimur, et neutrum adhuc perfecte apprehendimus: ex hoc autem puteo uires sumimus, unde ad utrumque tendamus: dicitur etiam Barad uerius translatum, grando: quod innuit conscientie concussionem, quia mens hinc quidem per mutationem, sanctitatemque quasi defenditur, sed per frequentem peccatorum, et humanitatis incursionem accusata, ac si quodam hinc inde cogitationum iuxta Apostolum accusantium, aut etiam defendentium  grandine molestatur.

uERS. 16.---Octoginta et sex annorum erat Abram, quando peperit ei Agar Ismelem. Octonarius ex  quaternariis constans refertur ad temporalia, quorum patimur in nostris initiis appetitum: senarius ad bonorum operum que agere desideramus profectum; etsi enim bene exterius agere uidemur, tamen plerumque grauiter intro cupiditatum stimulis compungimur. Ismelem tunc parimus, quando audiente, id est intelligere nos faciente ineptiam nostram Deo, ad confessionem peccati perducimus fluxum carnalis affectus.



CAPUT XuII. Totum caput promiscue explicatur.

Que sequuntur a multis etiam tropologice sunt tractata doctoribus, et sunt que per se satis eluceant, sparsim ergo minus patentia usque ad eum locum, ubi, Apparuit Abrahe Dominus in conualle  Mambre, sunt discutienda succinctius.

uERS. 1.---Nonaginta nouem annorum esse ceperat, cum ei nomen Deus immutat, quia ad centenarium diuine contemplationis, qui transfertur in dexteram, necdum homo interior peruenerat, qui cum pater excelsus, quod est Abram, propter quasdam extrinsecas continentias, quas attigerat, sibi uideretur. Ambula coram me, et esto perfectus, ei dicitur, ut non tam coram hominibus quam in interiori, quod est coram Deo proficere, et perfici studeas. Cadit ad hec Abram in faciem, quia qui se meriti putabat habere celsitudinem, de interna illico indignitate reprehensus suam erubescit feditatem, quod est in Scripturis cadere in faciem.  Ego, inquit, sum, id est, essentialiter immutabilis, et inde pactum meum  tecum, si fortis et substantiuus contra intima uitia sis: non ergo te frustra iam glorieris excelsum, sed patrem multarum procul dubio gentium scias te constitutum, ut paterna dispensatione regere noueris intestine insolentie populum. Ponam te in gentibus, quia quo magis proueheris, tanto maiores patieris strepitus, sed ad hos deprimendos reges, id est motus potentes rationis, qui hec contineant ex te egredientur. Ero Deus seminis tui post te, prouisor scilicet tui operis et remunerator, cum temporaliter esse desieris.

uERS. 12.---Infans octo dierum circumcidetur in uobis. Ille sane qui ex quatuor elementis constans, corpus proprium superauerit, et temporalia hec  totidem disterminata nominibus uirtutum, ac si dierum luce mutauerit, is, inquam, a prauarum admistionum incursibus usquequaque purgabitur. Nota discretionem Apostoli  inter 68 concisionem, et circumcisionem, nec illud excedat feminas Pharaonem iussisse seruari, et masculos interfici, hic de feminis taceri, masculos circumcidi: et qui non fuerit de stirpe nostra iubetur circumcidi, quia sunt uirtutes, ut ita dicam, plusquam naturales, ut sunt uirginitas et uoluntaria mendicitas, quarum prima adeo excellit, ut in carne preter carnem uiuere ut uere angelica dicta sit: horum in superfluis preputia circumquaque ceduntur; Iustitie enim nostre quasi pannus menstruate in conspectu tuo, dicit Isaias . In carne  autem nostra hoc fedus eternum est, quia in carnali nostro affectu, qui superius terra peregrinationis, et Chanaan, quod a statu recto per eum euagamur, et mutabilitati subiicimur, appellatur: tenor continentie, qua Deo connectimur, necesse obseruetur.

uERS. 14.---Masculus, cuius caro circumcisa non fuerit, peribit anima illa de populo suo. Quod est dicere: Fortis animus, nec feminea mollitie degener, qui carnales affectus non absciderit, ex nimia suborientium uulgaritate desideriorum, et propria animalitate peribit. Sarai autem, id est uoluntatem spiritui ac si marito annexam coniugem, non uocabis specialiter extrinseci tui actus, quo excelsus tibi uideris, et quem pro seculi honestate exerces,  principem meam, sed generaliter et absolute principem, totius scilicet pie actionis magis tamen interioris quam exterioris ducem; proprie enim sibi principatur, quisquis bona non pro Deo, sed proaliquo suo honore operans se cohibere uidetur. Ex hoc spiritus et uoluntatis coniugio Isaac, spes uidelicet superni gaudii nascitur, cui celestis multiplicationis illapsu benedicitur.--- Ridet in corde suo Abraham, et in faciem cadit, quia quo magis spiritualiter imbuitur, eo magis de interna sua eruditione gratulatur, et gratulans humiliatur: Putasne, inquit, centenario nascetur filius, et Sara nonagenaria pariet? Quod est recto ordine dicere: An sperabile mihi esse poterit quod uoluntas, etsi  adhuc in nonagenario posita, denarium perfectionis minus habet: uelle enim sibi adiacet, perficere autem non inuenit , ad effectum desiderii ac si ad partum perueniat, et spiritus qui summam iam contemplationis attigit.

uERS. 18.---Utinam Ismel uiuat coram te. Sed quid de uirtutum excellentia loquor qui Ismelem, id est affectum carnalem sibimetipsi non Deo obedire uolentem, mori inter uitia adhuc uereor.--- Sara, ait Deus, pariet tibi filium, et constituam pactum meum illi in fedus eternum. Non solum non morietur Ismel concupiscentiis assentiendo, sed Sara, uoluntas scilicet ipsa interius exteriusque iam principans, ex puritate conscientie spei gaudiose fructum concipiet, ex quo amoris  eterni soliditatem mens ipsa suscipiet.--- Super Ismel quoque, quem tu tentationum molibus obrui trepidas, exaudieris: duodecim duces generabit, fidem scilicet Trinitatis cum euangelici sermonis custodia ducatui suo interiori efficacia procreabit; quatuor enim ter, et tria quater duodecim faciunt: et fides in ternario, mortua est sine operibus, id est sine euangeliorum, seu quatuor uirtutum principalium quaternario: duodecim duces generat, si apostolicam doctrinam affectus precordialiter concipit et affectat.--- Pactum meum erit ad Isaac, quem pariet tibi Sara tempore isto in anno altero. Ad Isaac pactum stabilitur, cum spei nostre ad amoris incentiuum eterna Deus premia pollicetur:  quem Sara tempore isto in anno altero parit, dum uoluntas hac ipsa animi temperie, cum scilicet Deus secum rationis illustratione loquitur, et in anno, non modo isto, ubi adhuc decertatur cum uitiis per plenitudinem luminose actionis, sed in altero, ubi neque strepitibus consopitis perficitur annualis solemnitas sperandarum eterne beatitudinum contemplationis, spem prosequitur usque ad exhibitionem et efficientiam digni et idonei operis; non enim est dicenda spes, si hanc ulla non commendat uiue exsecutionis res.

uERS. 22.---Finito sermone ascendit Deus ad Abraham, cum interdum sese dispensatorie subtrahendo ostendit humano spiritui nequaquam suo subesse arbitrio diuine aspirationis gratiam, sed de  supernis a Patre luminum hanc petendam.--- Nonaginta ergo annorum et nouem Abraham circumciditur, dum ad dexteram diuine uisionis, et glorie etiam in presenti pregustandam que prelibatio quedam futuri denarii est, oculus spiritus expurgatur. Centenarius namque, ut dictum est, transit in dexteram, quam hic assequimur aliquando speculante beatitudinis nostre Deum summam. Ismel quatuordecim annorum circumcisus dicitur, quia carnalis affectus per decalogi obseruantiam, et Euangeliorum custodiam ad puritatis uirtutem adducitur.

uERS. 26, 27. In ipso die mares omnes domus eius circumciduntur, quia in eadem que hec  Deus menti ratiocinando loquitur aspiratione, quidquid uirtutis interius est, quas palmes, qui fert fructum, ut magis afferat, sedula eget emundatione; alienigene, et hi qui non sunt de nostra stirpe, eadem exponuntur sententia, quod premisimus supra, de reliquis tractabimus infra.



CAPUT XuIII.

uERS. 1, 2.---Apparuit autem Dominus Abraham in conualle Mambre sedenti in ostio tabernaculi sui, in ipso feruore diei. Cumque eleuasset oculos, apparuerunt ei tres uiri stantes prope eum. Postquam Abraham, id est pater uidens populum, discernens scilicet turbas cogitationum, Ismel, id est sibi non Deo obedientem, circumcidit affectum. Ismel enim dicitur obediens sibi, et uernaculos ingenita sibi naturaliter  bona, et emptitios, labore quolibet acquiquisita, et alienigenas, uitia 69 undecunque contigua, illa examinans, ista prorsus abscidens, apparet ei Dominus in conualli Manbre. Conuallis humilitas est: Manbre diuisiones, uel perspicua sonat; in humilitate enim constituti perspicaciter diuidimus, id est discernimus, et quid sumus et quid agere debeamus. Tabernaculum autem est obsequium, quo Deo militamus: in quo ostium est, quia ibi spes ex hoc egrediendi ad requiem est: in hoc sedemus, quia in hac spe perseueranter quiescimus, nam dormitur inter medios cleros , et sedere perseuerare est, ut illud: In cathedra pestilentie non sedit : in ipso feruore diei, hoc est in eodem quo circumcisio predicta acta est mentis  spirituali intellectu. Eleuat oculos, cum ad intellectualia sola contuenda erigit cordis obtutus ab omni infima imaginatione seclusos. Tres uiri sibi apparent stantes, cum sensualitas, imaginatio ac intellectualitas ad momentum dum mens tenditur in diuina subsistunt, et propter nos, id est iuxta nos, ab externa euagatione cessande, dum Deus ab humili mente persentitur, se deprimunt.

uERS. 3, 4.---Quos cum uidisset, cucurrit in occursum eorum de ostio tabernaculi sui, et adorauit in terra. Et dixit: Domine, si inueni gratiam in oculis tuis, ne transeas seruum tuum: sed afferam pauxillum aque, et lauentur pedes uestri, et requiescite sub arbore. Cum animales habitus nostros superuenienti gratie substare conspicimus, in occursum eorum  currimus, dum studium nostri liberi arbitrii ad excipiendum quod influit preparamus, et hoc de ostio, de spe scilicet, qua in superna mens inhiat tabernaculi, id est militie nostre habemus: adorat ergo in terra, humiliatur conditionis uilitate cognita. Si, inquit, oculorum spiritualium scilicet donorum tuorum gratia me dignaris, ne momentanee ut aliquos soles me attingas, sed sic adesto ut immoreris, meque aliquandiu consoleris, afferam pauxillum aque, id est elaborabo quippiam compunctioni aptum, et gratie, ut uobis, o sensualitas, imaginatio ac intellectualitas, pedes lauentur, mobilitatis uidelicet uestre, qua per terrena labimini peccata, mundentur, a quo discursu saltem dum modo suppetit sub arbore quiescite, id est sub Spiritus sancti, que ab  estu uitiorum uos protegat, uosque alat, respirate uirtute.

uERS. 5.---Ponam buccellam panis, et confortate cor uestrum, postea transibitis; idcirco enim declinastis ad seruum uestrum: Fac, inquiunt, ut locutus es. Buccellam panis ponimus, cum sacre Scripture aliquid, unde reddatur feruidior, animo ruminandum offerimus, ut inde uiuacius fortiori facta ratione Deo uacemus. Postea transibitis, id est, cum cordis uoto satisfeceritis, ad tempus ut assolet subtrahere oblata poteritis, ideo namque ad seruum ues rum, Deo rigorem uestrum inflectente, declinastis: serui autem nostrorum omnium motuum sumus, quibus tam sedulo obseruandis inseruimus: assentiunt igitur  diuine rationi.

uERS. 6, 7.---Festinauit Abraham in tabernaculum ad Saram: dixitque ei: Accelera, tria sata simile commisce, et fac subcinericios panes. Ipse uero ad armentum cucurrit, et tulit inde uitulum tenerrimum et optimum, deditque puero. Qui festinauit, et coxit illum. Cum ergo opportunitas, et habitudo animi ad Deo supplicandum arrident, festinet Abraham, quem pater uidens populum interpretari diximus, quia paterna pietate ac legitima potestate populo uidet, id est prouidet; festinet, inquam, spiritualis iste Abraham in tabernaculum ad Saram, que iam hic interpretatur uirtus, ascita utique sibi uoluntate bona sine qua quidquid agimus non est uirtus, diuinam aggrediatur militiam, dicatque ei secundum  rerum efficientiam. Sata, inquit, simile tria, purum uidelicet exteriorem hominem, puram interioris memoriam, subtilitatem contemplationis denique puram, ad unam Dei placiti intentionem commisce, et fac panes, nitidos scilicet uiuendi institue mores, quos tamen ignis ueteris, sed exstincti cinere, quod est peccati, in te quondam regnantis memoria, contra insurgentem superbie typum preme. Armenta Dei sunt, uirtutum quarumque fortium proposita: armenta autem dicuntur ab armis, quia inde antiquitus arma, lorice, galee fiebant et scuta: ad hoc armentum spiritualis quisque Abraham deuotionis celeritate concurrit, et uitulum nouum scilicet, attamen intentionis grauitate maturum, abiecta seculari uetustate, atque obstinatione tenerrimum, et sine  uoluntaria carnalitatis ac negligentie admissione optimum arripit principalis cuiuslibet uirtutis institutum; sancti enim licet cunctis uideantur florere uirtutibus, gratiis tamen quibusdam innituntur specialibus; diuisiones enim gratiarum sunt, prout cuique impertitur spiritus . Hunc damus puero, quando illius noui hominis Christi bonum nostrum examinandum ac si ad ueram regulam mancipamus exemplo: qui festinanter coquit, cum quidquid nobis ex nobis accidit duritie spiritus sui flamma uelocius mollit.

uERS. 8, 9, 10.---Tulit quoque butyrum et lac, et uitulum quem coxerat, et posuit coram eis. Ipse uero stabat iuxta eos sub arbore. Cumque comedissent, dixerunt ad eum: Ubi est Sara uxor tua? Ecce, ait,  in tabernaculo est. Cui dixit: Reuertens 70 ueniam ad te tempore isto uita comite, et habebit filium Sara uxor tua. Quo audito Sara risit post ostium tabernaculi. Butyrum tollimus cum beneficia caritatis aliis impendenda aggredimur: lac sumimus, cum innocenter in nobis ipsis uiuimus; sunt enim qui sibi innoxie uiuunt, sed aliis nichil pietatis impendunt: butyrum autem non solum esui suaue est, sed et alia impinguat, unde et obsequium caritatis significat; idem in propheta sentimus, ubi legitur: Butyrum et mel comedet , et cetera. Cum igitur boni sumus in nobis, et bonitatem impendimus proximis, tunc recte uitulum sancte cuiuspiam professionis, coctum igne puritatis inferimus: coram eis,  ingenio scilicet, memoria et sensibus nostris, ut hec sibi inuiscerando ac si cibum reficiantur ex his: comedunt ergo, et tanto acrius de sui status humilitate queruntur: Ubi est, aiunt, Sara uxor tua? ac si diceretur: Si tu modo Deum tibi inclaruisse aliquatenus sentire cepisti, pensa ubi Sara consistat, id est quenam insit firmitas tue nuper illuminate uoluntati; quo enim altius reficimur, eo arctius quidnam simus contuemur. Ecce, ait, in tabernaculo est, quia se contra uitiorum examina militare, conscientie proficere incipientis responsum est; ipsa namque infert, ipsa refert: Cui dixit.

Notandum est quod cum superius dictum sit quia comederunt et dixerunt: Ubi est Sara? nunc dicitur quia singulariter dixit: ubi intelligatur nos non absurde  moraliter aliud accepisse Dominum apparentem, aliud tres uiros stantes.

Dixit ergo Dominus: prima Dei apparitio homini in conuersione. Qui tamen a nobis non nos deserens usquequaque digreditur, dum per experientiam nostri, peccatique uictoriam nos erudit, tuncque ad nos gloria opulentiore reuertitur: ne itaque de suo imbecilli statu interior homo queratur, si uita comes fuerit, id est si in uite proposito perseuerauerit, et tempus idem, id est temperies ut sic dicam eadem, habitudoque animi perstiterit; in feruore enim diei Dominus ea locuturus apparuit, postquam inter tentationes conuersationis unitatem tenuerit: Sare filius datur, quia uoluntati iam non nouitie, sed uiriliter militari quadam audacia contra uitia desudanti  spes non ut prius timida, sed delectabilis, et certitudine plena, ratione celitus illustrata promittitur. Sara ad hec risit, quia uoluntas nostra etsi ad bona nitatur, ex proprie tamen infirmitatis consideratione quasi subsannans que a spe sibi sunt destinata diffidit, unde et post ostium tabernaculi dicitur risisse, ut intelligatur sui laboris diffidentia ab spe paululum decidisse: filios autem nostros, spes nostras ob posteritatem scilicet solemus uocare. Sara itaque filium non habet, quandiu animus passionum nebulis obscuratus quanto inferius timet, minus superius amans, minus etiam sperat, in seipso adhuc fluctuabundus heret: at Domino post tentationum nos inuisente triumphum, cum plena hilaritas cordi infunditur, suscipit profecto Sara filium.

 uERS. 11, 12.---Erant autem ambo senes, prouecteque etatis, et desierant Sare muliebria. Que risit occulte dicens: Postquam consenui, et dominus meus uetulus est, uoluptati operam dabo? Ac si uoluntas diceret: Ego inueteraui inter omnes inimicos meos in terra aliena , et uir meus spiritualis, scilicet intellectus, non iam sapit nisi ueteri homini congrua, incassum contemplationis diuine acquirende uoluptati a me impenderetur opera, cui prima deest compunctionis gratia: muliebria autem menstrua sunt, que cum fieri mulieribus desinunt, parere desistunt. Quid ergo per menstrua nisi internarum anime sordium per confessionem uacuefactio? Cum namque uoluntas nec  perfecta sibi inesse conspicit in confitendis reatibus conuersionis initia, postquam iuxta proprie considerationis humilitatem senectutis typice intra conscientiam prouehitur inertia, non habet ex se, nec circa se inuenit, unde sibi nascitura presumere possit eius, que per intimam a Deo aspirationem promittitur, sincere, et intrepide spei gaudia: qui enim nichil meretur, si premia sperare iubetur, nisi respiciat ad gratiam, non tam de promisso gaudet, quam quia non meruit irrideri ueretur.

Sed Dominus ad Abraham loquitur dicens:--- Quare risit Sara uxor tua, dicens, Num uere paritura sum anus? Nunquid Deo est quidquam difficile? Iuxta condictum reuertar ad te hoc eodem tempore uita comite, et habebit Sara filium.  Ac si Deus aperte diceret: Si de tua infirma homo uoluntate dubitas, cui cum nec uelle ad bene agendum adiaceat, perficere non dico, sed nec incipere inuenias, Dei omnipotentiam cur desperando subsannas, cum pre oculis tot eius in omni peccatorum genere misericordias habeas? uita quam tibi inspirando contradidi, sit perseuerantissima in omnis boni operis exhibitione comes, et sic in hoc eodem tempore, hoc scilicet ipso interioris tui hominis feruore perdures, ut semper horum subsidio motus carnalis uoluntatis studeas rationi subiugare rebelles, et tunc ad remunerandos me ad te reuertente triumphos, clarissime tibi spei oriatur proles: prius exerce medicinam, qua febribus careas, post tibi uirtutum suggeram dapes, quibus ab infirmitate, que  febribus contracta est reualescas: si feceris 71 pro salute tui quod condixi, quod et factu facile est, incrementa de quibus desperare uideris tibi subministrare difficile mihi non est. uicta conuenienti ratione uoluntas, se quasi non desperasse dissimulat, et iam ad meliora gerendum pollicitationum maiestate succensa, erubescit cogitando replicare que senserat, quam tamen uerus testis ut ad penitentiam ipsius inepte desperationis prouocet, intellectus improperator accusat: unde dicenti:--- Non risi, risisti, inquit.

uERS. 16.---Cumque surrexissent inde uiri, direxerunt oculos suos contra Sodomam, et Abraham simul gradiebatur deducens eos. Cum non nisi ab humilibus et diuino timore contractis sensibus, et quodammodo  sedentibus, superni conuiuii dulcedo gustetur, recte surrexisse dicuntur, cum ad externa studia sollicito animi rigore tenduntur. Contra Sodomam autem oculos dirigunt, cum ad similitudinem ac conformitatem carnalium motuum, uel hominum, intentiones figunt; Sodoma namque similitudo eorum, aut cecitas, aut pecus silens interpretatur; post conformitatem sane uitii, aut secularium, incurrimus cecitatem cordium, et distracta sensualitate cum imaginationibus in luxum, uenitur ad pecuale silentium, dum nulla rationis congressio fit contra carnis assultum, sed perniciosa pace tenetur ad cuiuspiam peccati dominium; sileat enim, usu sacre pagine teritur pro quiescere, et non resistere, ut est: Sileat  omnis terra a facie Domini . Abraham autem hos deducens simul graditur, dum ratio uisu, et cogitatu phantastico perpulsa ad procliuia facinorum ducitur, scit errorem suum, nec pre infirmitate renititur, hoc fieri solet, scire scilicet suos, ac ingemiscere lapsus, antequam cecitas omnimoda innascatur mentibus.

uERS. 17.---Dixitque Dominus: Num celare potero Abraham que gesturus sum? Unde et Dominus non se posse celare Abraham quod gesturus est profitetur, cum in gentem magnam, ac robustissimam futurus sit , quia ipsi nostro spiritui per uitia uiolenter acto, quedam plerumque infunditur sue future ruine ac resurrectionis prouidentia, et dum se uidet spargi per crimina, spem tamen  introgerit, Deo prestante, ad pristina bene agendi se rediturum exercitia. Propter Abraham enim adducit Dominus que locutus est omnia, dum propter interiorem animi de sua quam attendit, nec euincere sufficit prauitate rugitum, quasi Isreli in Aegyptia seruitute clamanti, uictorie aliquando subministrat auxilium. Suscitat enim uidue Dominus filium, matris miseratus affectum .

uERS. 20, 21.---Dixit itaque Dominus: Clamor Sodomorum et Gomorrheorum multiplicatus est, et peccatum eorum aggrauatum est nimis. Descendam, et uidebo utrum clamorem qui uenit ad me opere compleuerint, an non est ita, ut sciam. Gomorrha populi seditio, uel timor dicitur; in mente namque euersa populi, carnalium utique tumultuum seditio, et ex  praue conscientie obiectu timor non Dei, sed hominum suspicio uersatur. Ex Sodoma ergo et Gomorrha, cordis scilicet cecitate, ac flagitiorum seditione clamor oboritur, cum pudore depulso quidquid nequam et impudicum est intra animum, aut etiam exterius exercetur; is multipliciter aggrauatur, dum diuturnitate consuetudinis induratur. Deus uero ad Abraham hec loquitur, cum ab ipso nostri nobis peccati immanitas intimatur. Inde et descendit, id est ex superbie nostre fastu descendere nos facit, et uidet, nostra nos scilicet desideria an opere ad plenum expleuerimus, uidere nos facit; ipsa namque clamor sunt in auribus Dei, ut sciam, inquit, ut scire profecto faciam, in quam destitutionem misera mens ruerit, quid appetierit, quid appetitum quoque peregerit.

 uERS. 22.---Conuerteruntque se inde, et abierunt Sodomam; Abraham uero adhuc stabat coram Domino. Dum exterior homo noster iam cogitatione peruersa seculo conformari desiderat, inde, id est ex sui ipsius necesse est humili prius consideratione, quam Deo ad Abraham nostrum loquente concepit, ab ipsoque Deo se conuertat, ut bestiali uite, id est Sodome intendendo cecutiat. Sed adhuc Abraham coram Domino stat, quia intellectus diuinitus sentiens intra seipsum in que mala properet gemebundus pensat; iste Domino appropinquat, cum secundum Scripturas, status quosque mentis examinans, de singulis discutere apud se nititur, quid Deus sentiat.---. Nunquid perdes, inquit, iustum cum  impio? Ac si diceret: Nunquid etsi ex carnis imbecillitate in uitium labor, ego spiritus qui condelector legi Dei, et secundum interiorem hominem uiuere gratius habeo, ne uideam, aut uidens exsequi cupiam quod iustum est, etiam cecitate damnabor?--- Si fuerint quinquaginta iusti in ciuitate peribunt simul? Per quinquagenarium numerum penitentia accipitur, quod ex psalmo quinquagesimo aperte probatur; quinquaginta ergo iusti sunt in ciuitate, cum digni penitentie motus uersantur in mente.--- Si inuenero, inquit, quinquaginta iustos in medio ciuitatis, dimittam omni loco propter eos. In medio ciuitatis iusti inueniuntur, cum compunctionis motus in ipso cordis meditullio non ad horam, aut ex latere, ut assolet, sed perseueranter  et cum integro uitia corrigendi uoto nascuntur; omni autem loco dimittitur, cum menti a sua dispersione collecte, et 72 omnino iam facte locali indulgetur, ne in deteriora labatur.

uERS. 27, 28.---Loquar, ait, ad Dominum cum sim puluis, et cinis. Quod si quinquaginta iustis quinque minus fuerint inuenti? Non, ait Dominus, delebo, si inuenero quadraginta quinque. Ad Dominum loquimur, cum de nostra prauitate apud ipsum orando conquerimur; puluerem nos fatemur, cum aut nos peccatores, aut ad omnem tentationis statum instabiles nos esse cognoscimus; peccanti enim dictum est: Puluis es . Cinis uero ignis absumpti indicium est, quod significat preteritorum peccatorum memoriam, que sicut cinis ignem, sic  fouet et refricat uitii cuiusque calorem. Cinis itaque sumus, quoties pristina nostra mala uoluptuosa recordatione nutrimus; sed non delemur, si quinquaginta iustis quinque minus habentes inuenimur, quia etsi perpetratorum nos penitet, et imbecillitas interioris hominis ad integrum restringere quinque carnis sensus non ualet, tamen diuina clementia tantillum penitendi appetitum non renuet, nec residuum bone introrsum uoluntatis delet, cum mens minus quam conuenit sensualitatem non audacia, sed infirmitate cercet. Quadraginta autem quinque in nobis reperiuntur, cum per gratiam Euangelii, que quaternario signatur, et ductu Decalogi, qui denario accipitur, sensualitas interior, id est imaginatio plene regitur; nisi enim sensus hi corporis arctius multo  anime inessent, nunquam eorum, que audiuimus, tetigimus, olfecimus, tante se ei memoriter delectationes immergerent.

uERS. 29.---Sin autem quadraginta inuenti fuerint, quid facies? Ait: Non percutiam propter quadraginta. In quadragenario sumus, cum aut corpus nostrum quatuor subsistens elementis denario legis addicimus, aut quia denarius ex septem et tribus constat, septenarius uero ex quatuor et tribus, corpus nostrum quaternario figuratum, animamque ternario per quatuor Euangeliorum custodiam, aut quatuor principalium uirtutum obseruantiam ad Trinitatis inducimus notitiam, quam nil aliud dicimus, nisi corpore, et anima Deo obseruandi diligentiam. Notandi autem sunt per numeros statuum gradus, in  quibus a penitentia continentie proficit uirtus, nec pia intentio peruersi actus merito exigente concutitur.--- Quid, inquit, si inueneris ibi triginta? Non, ait, interficiam propter triginta. Trigenarius ex sexties quinis constat. Senarius autem, quia sex diebus sua Deus opera peregerit, pro perfectione accipitur; quinarius uero non solum ad exteriores et intrinsecos sensus, sed etiam ad opera ipsa refertur; quinquepartita enim est corporearum rerum diuisio, in personam scilicet, que quippiam agit, materiam unde agit, motum per quem facit, occasionem quare facit, effectum quod facit. Cum ergo ad perfectum sensualitatem, imaginationem, operumque ordinem, prout humanitati suppetit, producimus, in trigenario  pedem animi ponimus; non igitur in hoc statu interfectioni, sed saluationi locus est.--- Sequitur uicenarius numerus in quo adhuc non perit ciuitas; uicenarius ex septenariis duobus, et senario constat; per unum ergo septenarium temporalia, que septem uoluuntur diebus, per alterum nostrum corpus, et anima; per senarium spiritualis creature accipitur gratia, cui quasi magistre subiicimur restringendi nos, et queque mundi concupiscibilia; homo enim factus est die sexta: sub qua cum nos, et exteriora nostra posuerimus, ad regulam primam caritatis uidelicet unitatem peruenimus, in qua perire non possumus.

uERS. 32.---Obsecro, inquit, ne irascaris, Domine, si loquar adhuc semel. Quid si inuenti fuerint  ibi decem? Animaduerti debet, quod semel se ad Dominum loqui cepisse commemorat. Semel in Scripturis pro eo quod est incommutabiliter positum reperimus; incommutabiliter igitur ad Dominum loqui incipit quisquis uite perfectioris institutum precibus, et studio operum perseueranter a Deo expetit. Denarius ergo ad extremum ponitur, qui in uinea laborantibus promittitur ; hec est illa uniuersalis perfectio, eterna scilicet, cui in futuro uidende nunc insudatur, Dei uisio, que est omnis plenaria felicitatis origo, sicut denarius quedam numeri constat certa perfectio, et sine quo aliorum qui sequuntur, non fit numerorum ulla collectio.--- Abiit Dominus, postquam cessauit loqui ad Abraham, et ille reuersus est in locum suum. Post hanc ergo conscientie  illustrationem, qua que agenda nobis sunt in diuersis uite statibus, quasi Deo per attactum rationis nos alloquente uigilanter attendimus: Abit Dominus, quia ostenso uite tramite relinquit nobis liberi arbitrii munus, et quasi secedens ad tempus experiendo nos permittit agere que uolumus; presidente itaque Deo menti nostre supra nos sumus, recedente autem dispensatiue ipso, ad locum nostrum reuertimur, quia ad eam animi torpidam habitudinem relabimur illico, quam ex pura humanitate habemus, si enim perpendamus quid ex nobis simus, mendacium uerbi, et operis solummodo in nobis aduertimus.



CAPUT XIX.

73 uERS. 1, 2.---ueneruntque duo angeli Sodomam uespere, sedente Lot in foribus ciuitatis. Qui cum  uidisset eos, surrexit et iuit obuiam eis, adorauitque pronus in terram, et dixit: Obsecro, domini, declinate in domum pueri uestri, et manete ibi: lauate pedes uestros, et mane proficiscemini in uiam uestram. Per duos angelos sensualitas et imaginatio accipitur, que recte angeli, id est nuntii dicuntur, quia sensus exterior cogitationum nuntiat uisioni, que foris senserit, rursusque imaginalitas refert intellectualitati, que sibi sensualitas forastica impresserit, hec duo ueniunt Sodomam, cum curarum mundanarum irruunt cecitatem, et uespere, diuine scilicet spei deficiente calore. Lot autem in foribus ciuitatis sedet, quia animus noster a linea iustitie iam declinans, et delectationum retibus uinctus, flammasque  auari desiderii spirans, ad ingressus suggestionum segnis, et languidus torpet; aduersus hec enim standum est, id est decertandum; cum enim dixisset Apostolus: State in fide, consequenter stationem illam exposuit dicens: uiriliter agite . Ille itaque qui prius Abraham propter a Deo illustrate discretionis intelligentiam dictus est, postquam ad locum suum reuertitur, Lot dicitur, qui iuxta quod supra expositum est, declinans, uel uinctus, uel utinam iuterpretatur, in quo utinam illud apte notatur, quod legitur: In desideriis est omnis otiosus ; utinam enim optantis est uerbum: sedere etiam iudicantis est. Sedet igitur Lot in foribus ciuitatis, dum humano ratio a recto licet declinans, et uinculo concupiscentie tracta  secundum seculi honestatem, proprie examinat introitum delectationis; dum enim sensus nostros, ac cogitationes in pecuale uidemus labi silentium, nec in Dei auribus uitalem cuiuslibet bone actionis edere sonum, pudorem plerumque uerentes humanum, restringimus petulantie nostre fluxum, surgimus, id est, erigimus desidem ad hec reprimenda animum, et adoramus in terram proni, superbientem scilicet, ne pereffluat, in consideratione proprie conditionis humiliamus affectum. Obsecro, inquit, domini, declinate in domum pueri uestri, id est, intra conscientie secretum a forinseca uos euagatione restringite, uobisque rationis seruitium adhiberi permittite; ibique manete, sub ea scilicet uos perseueranti instantia cohibete, pedes uestros lauate, sordes  malitie, quas affectando terrena contraxistis, penitendo diluite; mane in uiam uestram proficiscemini, radio utique diuine caritatis uestris sensibus infulgente, Christum, qui uia ad se tendentibus est, desiderii sancti passibus aggrediemini. Qui dixerunt: Minime, sed in platea manebimus.

uERS. 3.---Compulit illos oppido, ut diuerterent ad eum; ingressisque domum illius fecit conuiuium, coxit azyma, et comederunt. In platea manere gestiunt, quia arctam et angustam uiam, qua ad uitam tenditur, sensuum cogitationumque nostrarum uolubilitates refugiunt; lata ergo ad manendum diligunt, dum patere nugis quibuslibet portas mentis corporisque non metuunt, et uas omne sine operculo immundum esse secundum legem, suggerenti rationi non  assentiunt. Oppido autem impellimur, cum timendo humanitus ne pedetentim tepescendo labamur pre oculis hominum in aliquod graue flagitium, carnis frenamus impulsum, aut diuini etiam iudicii nobis opponendo metum, sicque tandem a publico incurie diuertimus in rationis asylum; sed his conscientie munimine sese fouentibus, orationis, lectionis, contemplationis conuiuium suggeritur, expurgato malitie fermento, azyma sinceritatis et ueritatis  sancti ad purum spiritus igne coquuntur, et hac refectionis uoluptate intrinsecus, et extrinsecus sensualitas uagabunda tenetur.

uERS. 4, 5.---Prius autem quam irent cubitum, uiri ciuitatis uallauerunt domum eius a puero usque  ad senem omnis populus simul. uocaueruntque Lot, et dixerunt ei: Ubi sunt uiri, qui introierunt ad te nocte? Educ eos huc, ut cognoscamus eos. Imus cubitum, quando in nobis quiescere incipit strepitus negotiorum forensium; prius autem quam ab his consopiatur animus, uiri ciuitatis, feroces uidelicet motus corporis domum uallant, id est scientiam coangustant; per senes possumus intelligere originalia, per pueros actualia que super addimus, et adinuenimus etiam mala; uerbi gratia cum libido naturaliter nobis insit, ut de ceteris taceam, nouitates quotidie libidinum, et preter solidam ceundi regulam commentatas miramur, et mirando dolemus. Ex senibus pueri in dies oriuntur, quia ex ingenita corruptione nouus inuesinenter uitii fetor  egreditur; sunt quoque pueri quedam non naturalia crimina, sine quibus et ex parte fuisse traduntur ante diluuium tempora, ut sunt auaritia, cenodoxia, cultuumque externorum superbia, longo autem post tempore reperta, imo producta, acriore nunc feruent insania; senes uero gastrimargia, ira, tristitia, luxuria. Hi itaque cum omni cogitatuum carnalium populo Lot euocant, quia delectationum preteritarum dulcedines, et earum rerum, que impresentiarum tenentur, amores rationi obiectant, et ad bona exteriora haurienda compellant. Ubi sunt, inquiunt, uiri qui introierunt ad te nocte, tenera scilicet illa quondam interior exteriorque sensualitas tua, quam nunc sub uirili robore constrinxeris, attende in quo statu sit, an in eo perseuerare tibi  possibile sit, qui ad te noctu, id est improuise introierunt, quod totum est ab exterioribus que sibi pertinent rebus curandis, ad spiritualia que sui officii non sunt, nec ferri possunt 74, se intruserunt: Educ eos huc, exerens sensus ad exsequendum ordinem usumque temporalium cui fruendo facti sunt ut cognoscamus eos, ut nostri profecto notitiam iugi eis experientia uoluptatis addamus.

uERS. 6, 7, 8.---Egressus ad eos Lot post tergum accludens ostium ait: Nolite, fratres mei, malum hoc facere. Habeo duas filias, que nondum cognouerunt uirum, educam eas ad uos, et abutimini eis, sicut placuerit uobis, dummodo uiris istis nichil faciatis mali, quia ingressi sunt sub umbra culminis mei. Lot ad eos ingreditur, dum ad discutiendam  a quibus interpellatur uitiorum qualitatem uis rationis exeritur; post tergum ostium accludit, dum mentis aditum his que retro sunt, temporalibus scilicet anteriora petens, id est eterna, obstruit, et in ipsa discussione peccati ne uoluptas furtiue subripiat, sese munit; fratres autem nostri ipsi sunt motus corporei, ex eadem qua et uirtutes prodeunt mente progeniti; eadem enim terra que segetem generat, spinas, et tribulos pariter procreat: Nolite, ait, hoc malum facere, ad euidens uidelicet me flagitium prouocare. Due filie mihi uidentur posse accipi duo quedam, que magnam in bonis mentibus teneritudinem pariunt, habendi cupiditas, et opinionis amor, id est cenodoxia, uix enim aliquis in  profectu positus tentatione quidpiam habendi caret, uix iustus cenodoxie impulsu uacuus est, etiam quo iustior est; hec ergo sunt, que rationis robur effeminant, unde et filie sunt, que non cognoscunt uirum, quia non experiuntur rationis dominium; dicitur enim cuidam: uoca uirum tuum , id est intellectum; sunt namque innumeri, qui corporalia, et que uulgo probrosa sunt uitia magis uereri solent, ut sunt gulositas ac extraordinaria luxuries, quam spiritualia, ut auaritia et superbia sunt, exhorrent. Hec itaque educuntur, dum ab illa adhuc diuina nimis sapiente, et terrenis inhiante ratione uoluntati demonice prostituuntur, quibus per eadem crimina abutitur. Hoc se facturum spondet, dum uiris, id est sensibus sese uiriliter agentibus  nichil fiat mali, id est scandali, quia ingressi sunt sub umbra culminis mei, ab estu scilicet carnalium appetituum, ad me rationem se contulerunt sancti Spiritus ibi protectionem habituri, qui tegmen capiti meo est in die belli.

uERS. 9.---At illi dixerunt: Recede illuc; et rursus: Ingressus es, inquiunt, ut aduena, nunquid ut iudices? Te ergo magis quam hoc affligemus; uimque faciebant Lot uehementissime. Quod est totum ac si carnis appetitus sub specie uitiorum diceret ironice rationi: Recede ergo a bonorum temporalium usu, quibus licite inherere poteras, ad intellectualitatis summam in qua perseuerare non queas, ubi et corporis sensus ridicule nimis a suo officio abstinens occultare te putas? Ratio homini fateor data est,  que sine ullis externe rei cupiditatibus Deo uacare debeat. Et hec uernacula, et ut sic dicam indigena homini est; tu autem aduentitia in conscientie aditum, quasi ancilla, dominatum imitans fallaciter ingrederis, que uitia spiritualia prosequeris, et corporalia pro solo pudore humano refugis, pensa quo animi robore sedem aduersus nos iudicii tenere poteris; non ergo tam aduersum tuos sensus machinas tentationis erigimus, quam contra reflandos tui tumoris nouos fastus; inde igitur Lot isti typico interne tempestatis turbo congeritur.

uERS. 10, 11.---Iam prope erat, ut infringerent fores. Et ecce miserunt manum uiri, et introduxerunt ad se Lot; clauseruntque ostium: et eos, qui erant foris, percusserunt cecitate a minimo usque ad  maximum, ita ut ostium inuenire non possent. Fores infringuntur, cum precepta Dei, aut uirtus animi, qua Deus admittitur, hostisque excluditur, in nobis diabolo pulsante leduntur; sed manum uiri mittunt, et Lot ad se introducunt, cum sensualitas utraque reiecta naturali mollitie fortitudinem uirilem exerit, et manu diuini auxilii rationem sibi astringens interiora petit, et ostium, fenestras scilicet corporis, qua mors subintrat, obstruit, sicque temporalia cuncta que nos irritant a minimis ad maxima utpote contemnendo destituit, et ceca nullo, uidelicet quod abs quolibet probo concupisci debeat, prosperitatis lumine fulgere ostendit; que cum fuerint iudicata omni cordis respectu ad tempus  scilicet tentationis indigna, iam eis adulantibus ostium, qui subripiant non est in conscientia.

uERS. 12, 13.---Dixerunt autem ad Lot: Habes hic tuorum quempiam? generum, aut filios, aut filias? omnes qui tui sunt educ de urbe hac. Delebimus enim locum istum, eo quod increuerit clamor eorum coram Domino, qui misit nos, ut perdamus illos. Dum ergo sensus nostri eius, que pre oculis est, terrene glorie seduci blanditiis timent, ipsa sua passione rationem docent, succidendos a se uniuersos mundi affectus, generos, prauos scilicet homines, qui filias, id est infirma adhuc, et necdum plene ad Deum prona desideria nostra suis exemplis, monitis, aut familiaritate ad terrena prosternunt, filios etiam, spem uidelicet nostram in futurum transferendam,  aut secularem potentiam, aut fortia mundi opera, unde Iob dicit mortem elegisse ossa sua , que masculorum solent signari persona, omnes eliminari monentur a conscientia; uident enim impossibile concupiscentiarum ignem interius enutrire, et admotas ab igne uoluptatum paleas non abripi; exstinguatur cupiditas, nec nocebit peccandi opportunitas. Omnes de urbe educimus, qui nostri sunt, cum a carnis desideriis rationalitatis insignia separamus, quasi a paleis granum: Exeamus, Apostolus ait, ad Iesum extra castra : sensus autem locum delent, cum mundanarum rerum imaginationes, exterasque uisiones, quantum possunt, a se abolent 75: locus noster hic mundus est, in quo conflatur iuxta Iob aurum ,  uallis lacrymarum locus quem posuit Deus. Missi sunt, ut perdant eum, quia creati, uel missi, a corporali scilicet uoluptate emissi sunt, ut exterminent in seipsis mundi appetitum; praui enim desiderii ululatus inde surgit ad Deum.

uERS. 14.---Egressus itaque Lot locutus est ad generos suos, qui accepturi erant filias eius, et dixit: Surgite, et egredimini de loco isto, quia Dominus delebit ciuitatem istam; et uisus est eis quasi ludens loqui. Generi possunt altius intelligi: diximus duas filias, auaritiam, et cenodoxiam, quia cum aliqui proficere in alicuius boni operis exhibitione ceperint, ad ambitionem honoris, aut pecunie, seu humani fauoris aspirant: he itaque filie fluxe mentis fluidi sunt conceptus, harum uero mariti, imo constupratores  concupite rei sunt, uel externe laudis obtentus; obtentis enim que cupimus, quasi in quadam libidinis expletione iocundamur: generi ergo filias accepturi, fructus sunt cupiditatis et glorie inanis, qui exspectantur uenturi. Hos a Sodoma dehortamur, cum nil in seculo sperare, et ab eius similitudine deformari monemus; surgere uero, torporem repellere, egredi, mores exuere dicimus, quia sic delebit in affectu nostro mundi amorem Dominus: uidetur tamen eis quasi ludens loqui, quia discretio rationis non ad plenum a Deo illuminate, nil serium, nil stabile, aut certum carnis ualet motibus suadere; non enim tangitur spiritus unguine. Lot autem ad eos hec locuturus egreditur,  quia spiritus carnis illecebras etsi non operis, tamen cogitationis preuolatione ista tractando transgreditur.

uERS. 15.---Cumque esset mane, cogebant eum angeli dicentes: Surge, et tolle uxorem tuam, et duas filias quas habes, ne et tu pariter pereas in scelere ciuitatis. Quandiu turbam animi tentando patimur, nox est nobis, et moramur in Sodomis, in quadam scilicet cecitate mentis. At Deo cordis irradiante sinum fit mane, et pristine illico nos pudet cogitationis; ab ipsis enim iam cogimur angelis, sensibus utique nostris, qui pridem cogebantur imperio Lot, id est rationis; coguntur namque ab angelis, cum rationi ius ipsa sue nuntiat necessitatis, non posse sensus cohiberi a concupiscentia in Sodomis, in cohabitatione uidelicet secularis conuersationis;  non enim potest quisquam non estuare in flammis: Surge ergo, inquiunt, tu preuia ratio, id est ad uitiis resistendum erigere, uxorem, id est uoluntatem tuam, que non hactenus iugo mariti, quod est intellectus, teneri se patiebatur, sed adulterinis passim amoribus distrahebatur, tolle, eam utique que te male tulerat, uti paralytico dicitur , tollere iam, hoc est regere disce, et pariter duas filias, ut profecto iam non terrena in Sodomis, sed celestia in diuinis cupias, et puritati potius quam inani foris glorie studeas ne et tu pariter cum pecore silenti pereas.

uERS. 16, 17.---Dissimulante illo apprehenderunt manum eius, et manum uxoris, ac duarum filiarum eius, eo quod parceret illi Dominus. Posueruntque  extra ciuitatem [al., ibi locuti sunt ad eum], ubi locutus est ad eum Dominus. Salua animam tuam, noli respicere post tergum, nec stes in omni circa regione, sed in monte saluum te fac. Dissimulamus, cum bona que et sensuum ac imaginationum molestia nostro spiritui fieri conuenire nuntiat, differimus: apprehendunt manus eius, uxoris, ac filiarum, cum cogitationis, sensualitatisque dubia de se infirmitas auxilio rationis, bone uoluntatis, pie ad sancta opera auiditatis, cum spe glorie non inanitatis, sed eternitatis fortiter innituntur, sicque extra ciuitatem ponuntur, sicque a mundi desideriis alienantur. Salua, inquit Dominus rationi, quid facto opus sit insinuans, animam tuam, noli respicere post tergum, id est ne repetas ea, quibus intulisti [f., indulsisti],  contemnendo dorsum, nec sis uitiorum, que abdicasti, materiei contiguus, uerbi gratia, noli esse affinis mulieribus, propter quod relabaris in peius, sed in montem, in quantamcunque scilicet uirtutis excellentiam altius eniti potes emigra, ne ex mali confinio tibi oboriatur occasio saluti contraria.

uERS. 18, 19, 20, 21.---Non possum, inquit, Domine, saluari in monte, ne forte apprehendat me malum, et moriar. Est ciuitas hic iuxta, ad quam possum fugere, parua, et saluabor in ea, nunquid non modica est, et uiuet anima mea? Ecce, ait Dominus, etiam in hoc suscepi preces tuas, ut non subuertam urbem, pro qua locutus es? Non possum saluari in monte, in nimis arduo sanctitatis opere, ne apprehendat me elationis, aut  apostasie malum, nedum onus super me leuare molior, retroactus inueniam casum: est ciuitas hic iuxta, humilis penitentie firmitas in promptu arbitrii est sita, que cum sit parua, non captui meo nimis austera, ibi salubria captabo perfugia: nunquid non modica est? Ac si diceret: si ex superbia prime perditionis origo processit, nonne per humilitatis depressionem ac modestiam saluari licebit? uiuat, inquit, anima mea, perseueret in statu alicuius boni operis uita mea. Suscepi, ait Dominus, etiam in hoc preces tuas, ut tam ardua uite instituta refugiens, modica, id est mediocria consecteris, licet iustum uideretur, si Deus districte iudicare disponeret, ut qui bona que potest agere dissimulat, illa etiam que agit perdere debeat; merito namque  ipsa penitendi affectio in homine subuerteretur, qui in aliis quibus potest uirtutibus non exercetur: cum ergo statui nostro Deus licet tepido condescendit, aperte innuit quia cum gratiam compunctionis nobis impendit, id paruum quod 76 gerimus non respuit, sic urbem quam eligimus quamuis paruam non subuertit.

uERS. 22.---Festina, et saluare ibi. Id est si modica eligis, in his saltem exsequendis sedulus, et alacer esto, festine procurans in quo salueris. Non potero facere quidquam, donec ingrediaris illuc. Quandiu enim uitiis acquiescere, bestialiter silere dulce habemus in Sodomis, non potest Deus quidquam operari uirtutis in nobis, nam ut filiis Zebedei dicitur: sedere ad dextram, uel sinistram , non est suum dare superbientibus nobis; prius  enim secundum quod alias dicit: demonia eiicit, et sic demum sanitates perficit, quod nequaquam nisi eiectis demonibus fieri possit; non enim adest auditio, nisi primo surditas excludatur: ingrediamur igitur sancte modicitatis asylum, ut abdicata obstinatione peccati, ualeat Deus, qui nil iniustum facere preualet, medicinam nobis adhibere uirtutum; iniustum namque esset, si diabolo hominem possidenti Deus pariter cohabitaret; impotens ergo ad hoc prorsus Deus est. Idcirco uocatum est nomen urbis illius Segor: sol egressus super terram et Lot ingressus Segor. Segor interpretatur meridiana, uel parua: parua ob humilitatem, meridiana propter in estu uitiorum obumbrationem; uirtus enim Altissimi, que nobis obumbrat, non nisi super humilem,  et quietum illabitur, quo nomine spiritualis ista munitio ad quam confugimus, merito insignitur.--- Sol, feruor scilicet tentationis ex insita corpori corruptibilitate egreditur super terram, id est ad ipsam corporalium motuum uelimus nolimus efficientiam, sed Lot, ratio uidelicet nostra, subit quasi quoddam umbraculum Segor, id est humilitatem.

uERS. 24, 25, 26.---Igitur Dominus pluit super Sodomam et Gomorrham sulphur et ignem a Domino de celo: et subuertit ciuitates has, et omnem circa regionem uniuersos habitatores urbium, et cuncta terre uirentia. Respiciensque uxor eius post se, uersa est in statuam salis. Pluit Dominus super Sodomam et Gomorrham, cum per instillationem superne monitionis  fetorem, qui signatur in sulphure, et cruciatum qui in igne, cecitati, et seditioni uitiorum demonstrat nobis inesse. Bonum quantum in nobis est, quasi Deus nos habitans est: Dominus ergo, id est bonitas in nobis degens, a Domino haurit, quod nobis de celo, ratione scilicet diuinitus tacta ad subuertendos demones habitatores urbium, sensuum utique nostrorum pluit: omnem circa regionem, mundi affinitatem, et cuncta terre uirentia, terrene spei quelibet delectabilia, hac Deus infusione cognitionis exstinguit, quantum puteant quantumque crucient criminum cure, patenter ostendit. Post se autem uxor Lot respicit, cum bona uoluntas pridem medullitus innixa rationi ad ea que spreuerat, seculi oblectamenta appetenda tepescit: post se  respicit, cum a cepto statu deficiens infra se quippiam concupiscit: sed uertitur in statuam salis, cum hanc apostasie hebetudinem animaduertens in se redarguit sapientia salutaris; nam suam ad plenum stoliditatem, quam statua signat, dignoscere, pars maxima est scientie, que notatur in sale.

uERS. 27, 28.---Abraham consurgens mane, ubi steterat prius cum Domino, intuitus est Sodomam et Gomorrham, et uniuersam terram regionis illius; uiditque ascendentem fauillam de terra quasi fornacis fumum. Abraham mane consurgit, cum Deo se illustrante ad altiora mens contemplanda se subrigit, in eumdem regressa statum, in quo de mentium situ bonarum per numerorum gradus altercabatur  ad Dominum, unde et nomen iam mens ipsa recipit Abraham patris uidentis populum, que nunc usque Loth dicta est, ex quo ab integritate uincta ceperat declinare: stat autem cum Domino, quando per animi rectitudinem non dissentit ab ipso: intuetur Sodomam et Gomorrham, atque regionis terram, cum flagitiorum turbulentiam, et sensus reprobi cecitatem, eorumque circumstantem materiam diuinitus irradiata dispicit, uidetque ascendentem de terra fauillam, ab intimis sane conscientie exsurgentem penitentie compunctionem sibi necessariam solum iam intelligit, quasi, id est reuera fornacis fumum, scilicet ardoris, et cruciatus interni signum. Tange, ait, montes, et fumigabunt , id est cordis dolorem per lacrymas euaporabunt.--- Cum ergo subuerteret Deus ciuitates regionis illius, id est cum uitia diaboli in homine habitantis munimenta subrueret, recordatur Abrahe, rationem profecto facit sue dignitatis meminisse, et Loth ipsam utique humanitus lapsam, ne in reprobum euertatur sensum per uitia quibus subiacuit, dignatur liberare.

uERS. 30.---Ascenditque Loth de Segor, due quoque filie eius cum eo; timuerat enim manere in Segor, et mansit in spelunca ipse, et due filie eius cum eo. Lot ascendit de Segor, cum humani timore pudoris ne scilicet palam lapsus probro pateat humanus intellectus in minoris uite proposito permanere ueretur, et ad excellentius conuersationis  institutum quasi ad montem promouetur: que indigna, quam pretulimus, intentio, ex duarum filiarum, quas exposuimus, cohabitatione funesta notatur: predictis itaque ex causis in tepido quasi timens persistere uiuendi modo, hoc est in Segor, transit in montem, ibi tamen in spelunca uicturus, qui ferarum et latronum est locus, quia cui tales comitiam prebent filie, crudeles nunquam deserit appetitus.--- Dicit ergo maior ad minorem: Pater noster senex est, et nullus uirorum remansit in terra, qui possit ingredi ad nos iuxta morem uniuerse terre. 77 Maior cenodoxia omnino recte accipitur, que cum bona operetur, id non agit, ut Deus glorificetur, sed quasi quadam idololatria, ac sacrilegio, ut homo prepostere honoretur; loquitur ergo cenodoxia  ad cupiditatem, dum quod uiolenter rapi non potest, suggerit acquiri posse per sanctitatis simulationem. Pater noster, animus scilicet, qui malo suo tales genitrice carnali affectione genuit, senex, inquit, est, ad uetera et temporalia pronus est, et nullus uirorum intellectualium plane motuum, qui affectualem in nobis mollitiem regant, remansit in terra, in fructifera quondam, et cultibili conscientia, qui possit ingredi ad nos, irrumpere auidi cordis ad nos euertendos obstinationem, iuxta morem uniuerse terre, id est in quantum, uel iuxta quod necesse esset reparari morem scilicet pristinum uniuerse conscientie: posset sane ratio ingredi ad remordendam cuiuslibet mentem, sed non facile ad innouandum uiuendi morem.--- ueni, inquit,  heus, tu cupiditas, quia uim inferre ad ea que cupis obtinenda non preuales, age dum clam meis utere officiis. Inebriemus eum uino, id est, impleamus animum iucunditatis temporalis gaudio, dormiamusque cum eo, totius scilicet obliuionis et negligentie eius opprimamus prouidentiam somno, ut seruare possimus semen ex patre nostro, ut fructum utique cuiuspiam temporalis commodi exigamus, uel delectationem alicuius peccati crebra in modum feminis propagatione iterandam eliciamus ex animo talium fetuum affectibus inclinato.

uERS. 33.---Dederunt itaque patri suo bibere uinum nocte illa. Nox ista affectus concepte nequitie est. Ingreditur maior, dormitque cum patre, cum  inanis gloria toto rationis assensu sibi contracto sui penitus oblita abutitur mente: unde dicitur quia non sensit, reatum uidelicet suum egre ferendo, quando accubuit, cum scilicet cor ad nequitiam inflexit, et quando surrexit, id est cum in audaciam de criminis se perpetratione erexit. Impellit etiam maior, quod est cenodoxia, iuniorem procul dubio cupiditatem, ut cum patre dormiat: quia postquam per hypocrisim infelix quispiam prosperari se uiderit, ad aperte iam cupiditatis rabiem effrenari dissimulata simulatione incipit, et ceco pectore ab ea se inuolui permittit. Secunda nox est ex inolita peccandi uoluntate reprobi sensus obstinatio; ex imagine namque ficte sanctitatis, citissime deuenitur ad aperte opprobrium peruersitatis, quia uinum  arridentis sibi insimulando glorie temporalis precipitat animam ad furorem publice temeritatis, ut concubantes filias non sentiat, nec surgentes, spurcitias procul dubio nulla discretione doleat sese fedantes, nec animos reprimat de eadem sua pollutione letantes. Concipiunt ergo filie Lot ex patre, cum spem ingenita nobis uitia prauitatem quamlibet admittendi fouent susceptam ex animo iam labante.

Maior parit filium, cum cenodoxia ad deteriorem male cepta perducit effectum, uocatque Moab, quod est ex patre, non modo ex suo patre, sed absolute ex patre, id est diabolo totius iniquitatis auctore, qui precipue periit, hominemque fefellit typo inanis glorie: dicitur etiam Moab exlex, quia hypocrita cum legaliter agere uideatur, a diuina uiuit  in semetipso alienus lege, et tanto nequius, quo  quantum ad humana spectat iudicia, nulla damnari potest interim lege. Minor, que est cupiditas, generat Ammon, id est populi mei filium, illius uidelicet, de quo dicitur: Obliuiscere populum tuum , in quo utique concreuisti uitiorum tumultum. In filiis autem spem maxime propagationis habemus; propagatrix uero totius malignitatis quasi infiniti populi auaritia est, utpote que radix omnium malorum est ; sed quomodo auaritia, uel cenodoxia generat seipsam, absurdum uidetur, si matres et filii pro eodem ponantur; hec ergo ratio est: Filie que masculos gignunt, tenere sunt primo mentis nutabunde affectiones, que audacissimos magne presumptionis actus emittunt, et populos imitatorum exemplorum auctoritate sibi congerunt, sicut ille Moabitas et Ammonitas egerunt.


 EXPLICIT LIBER QUINTUS.



INCIPIT LIBER SEXTUS MORALIUM IN GENESIN.


 78 Fastidium laboris mei leuat, quod a beneuolis ac litteratis studium meum probari considero; nec minus suffragatur, quod intentionem eius uniuerse, si fieri posset, Christianitatis lucrum scio. Preterea siue prosit, seu uideatur inutile, aliquid me citra fidem ac morum honestatem dixisse estimans, ex Dei auxilio prosequi cepta destinabo.



CAPUT XX.

uERS. 1, 2.---Profectus inde Abraham in terram australem, habitauit inter Cades, et Sur, et peregrinatus est in Geraris. Dixitque de Sara uxore sua: Soror mea est. Misit ergo Abimelech, rex Gerare, et tulit eam. Superbas mentes tanto intima sua, iuxta quod legitur, in uita sua certum est proiicere, quanto eas constat per exteriorum uolubilitates  effluere. De conualli itaque Mambre, de humilitatis profecto depressione, in qua discretionis utpote intra se degens fruebatur lumine Abraham noster, iam sui oblitus numinis egreditur, et ad australem, cupiditatum solibus decoquendus, excedit terram, ut terram sapiat, et illic auaritie, ac libidinum aquis infusus, easdem iterum sitiat, iuxta quod Samaritane Dominus enuntiat. Inter Cades et Sur habitat, dum hinc cogitatio intellectum, quasi quedam tinea eum a statu pio dimouens uastat, illinc memoria preterite qua exhibuit contra uitia fortitudinis coangustat; Cades enim commotio tinee, Sur fortitudo, uel angustia dicitur; potest et per austrum tepor animi accipi, ex quo ingens consurgere solet feruor ad studia seculi. Unde in Iob: Considerate, inquit, semitas Theman, itinera Saba . Peregrinatur denique Abraham in  Geraris, cum a celesti torpens desiderio spiritus noster euagatur motibus superbis; Gerara nempe dicitur Latine colonum eiiciens, in quo precipue superbia notatur, per quam et angelica et humana natura a propria regione demittitur; subiugalis ergo illa Sara, uoluntas scilicet rationi rite addicta in sororem admittitur, dum in parilitatem pestiferam contempto dominio euocatur; nec mirum, si respuitur a uoluntate dominium, cum suum ipsa ratio deficiens abiurarit imperium. Abimelech interpretatur pater meus rex, rex autem Gerare. Qui ergo rex, ipse pater hominem a Deo eiicientis superbie, diabolus scilicet, qui et pater mendacii appellatur , meus autem, ad eos qui sibi superbia mendacioque pessima filiatione conueniunt, refertur.

 Mittit ergo Abimelech, et tollit eam, cum post aliquantule religionis studium suggerit diabolus humane uoluntati quasi iam sibi debite prelationis affectum; unde notari conuenit inter captiones utrasque distantiam, qua spiritualis nostra uoluntas instar Sare primum a Pharaone in conuersionis initio distrahitur ad pristine secularitatis Aegyptum, et postmodum ab Abimelech rege Gerare non tam superatur quam ad horam agitata pulsatur, unde et ab hoc intacta perhibetur, de superiore tacetur; ueteris namque consuetudinis nuper relicte memoria nos atrociter irritat ad uitia, sed ecclesiastica utilitate prouectis, quasi aliorum causa profectus adipiscendi pastoratus quodammodo ex latere se nobis ingerunt desideria, multa itaque inter utraque distantia. Sara denique tollitur, cum ad  huiusmodi ambitionem cum fauore rationis uoluntatis intentio transportatur.

uERS. 3, 4.---uenit autem Deus ad Abimelech per somnium nocte, et ait ei: En morieris propter mulierem quam tulisti; habet enim uirum. Abimelech uero non tetigerat eam. Per somnium Deus ad Abimelech uenit, cum mentem a corruptibilium, forasticarumque rerum cura abstinemus, et sola inuisibilium cogitatione tenemur, in quo tractatu, Deo presente, quid sit Gerara, quid rex, quid paternitas illa, uidetur. Fit uero nocte, dum in ipsa qua clarificari desiderat luce, obscuritas intellectualiter peruidetur superbie. Morieris, inquit, propter mulierem quam tulisti, mortis profecto supplicio addici mereberis, nisi a concepti fastus parturitione  desieris, cum uoluntatem rationis iuri ex debito subiectam tibi o superba uanitas tuleris meretricia prostitutione ludendam; sed Sara a rege non tangitur, cum uoluntas superbi appetitus effectum non experitur; finis enim 79 notionis tactus est; nam a rege tanguntur, qui honorum culmina que ambiunt quoquomodo assequuntur.

uERS. 5.---Et ait: Domine, num gentem ignorantem et iustam interficies? Nonne ipse dixit: Soror mea est, et ipsa ait: Frater meus est? Diuino timore attacta nostra ceruicositas, in seipsam refracta colligitur; colligitur, inquam, dum de mundi sapientia, que non nisi laudem querit aut commodum, quaque extra se spargebatur, ad felicis confessionem ignorantie quam consequitur iustitia restringitur. Cum,  inquit, Domine, quidquid tumide sapiebam te aspirante reflauerim, et iuxta Apostolum stultum me fieri propter Deum uelim , ut huius ignorantie cultu, que tamen secularium rerum est, esse particeps superne sapientie quod iustitie summa est, possim; cum, inquam, hec fecerim, nunquid ignorans hoc modo, sic denique iustus, interfici a te, qui iustitia es, meruerim? Nam si deliquerim, non diffiteor culpam, ex animi confusione mihi accidit, ubi nec intellectus preerat, nec uoluntas parebat, sed potius rationi ipsa non modo indigna quadam germanitate parem se fecerat, sed etiam ratio eidem prepostere nimis obnoxia erat. In simplicitate cordis mei, et munditia manuum mearum feci hoc. Simplicitas pro fatuitate poni solet, etsi, inquit, in hebetudine  cordis, id est rationis, incurri errorem, tamen mundam te seruante manum habui, ne in nequam excurrerem operationem.

uERS. 6, 7.---Dixitque ad eum Dominus: Et ego scio quod simplici corde feceris, et ideo custodiui te, ne peccares in me, et non dimisi, ut tangeres eam. Nunc igitur redde uxorem uiro suo, quia propheta est, et orabit pro te, et uiues. Si autem nolueris reddere, scito quod morte morieris, tu et omnia que tua sunt. Quia, inquit, carnis infirmitate, et humana fatuitate peccasti, custodiui te, ne in opus excederes; superbia enim peccantibus et scienter puteus ruine patet, sed marito intellectui uoluntatis uage subde ceruicem, quia propheta est, id est prouidendi interne  et externe utilitati princeps est, et cum a carnali liber affectu ad sibi prospiciendum ingenium exacuerit, quidquid aget, quidquid meditabitur, oratione dignum, et uitali premio erit; quod si distuleris, in obstinationis et impenitentie insensibilitatem, quod est mors anime, rues, et si quid tibi boni resedit, pariter amittes.

uERS. 8.---Statimque de nocte consurgens Abimelech, uocauit omnes seruos suos, et locutus est uniuersa uerba hec in auribus eorum; timueruntque omnes uiri ualde. Abimelech de nocte consurgit, cum superbie motus, qui ex patre reuera diabolo est, de concepta auaritie obscuritate se eleuat, que mentes prudentium excecat, seruos suos, id est cogitationes, que in suggerendis sibi uanitatibus deseruiunt, ad rationabiliter  sapere conuocat, et que sibi Deus inspirando innotuerit, intellectualiter narrat, ut diuinum eis timorem incutiat.

uERS. 9.---uocauit autem Abraham, et dixit ei: Quid fecisti nobis? Quid peccauimus in te, quia induxisti super me et super regnum meum peccatum grande? Que non debuisti facere, fecisti nobis? Abraham uocat, cum totas intelligentie sibi illustrande uires acuminat: Pensa, ait, quid egeris, cum ad te pertineat animales corporalesque turbas ob ingenitam tibi ingenii uiuacitatem restringere, non nos motibus his humanitus excedentes tam in te peccauimus, quam tu in nos, qui tui auctoritate arbitrii debueras rexisse nos, ac si diceret: Si me, motum scilicet superbie ad horam admittere non debueras, regnum quare  eius damnationis admittebas? Ex hoc ergo grande tibi peccatum incubuit, non tam quia me, sed quia regnum superbi consilii diuturnitate susceperas.

uERS. 10.---Quid, inquit, uidisti ut hoc faceres, id est quam huius tui praui assensus rationem affers.--- Cogitaui, ait Abraham, mecum dicens: Forte non est timor Dei in loco isto, et interficient me propter uxorem meam. Alias autem et uere soror mea est, filia patris mei, et non filia matris mee, et duxi eam uxorem. Locus timorem Dei non habens, cor nostrum est tepiditate marcidum, quod regere non audet, nec defendere uoluntatis coniugium, dum interfici se timet impetu tentationum, et tamen ait: Eam quodammodo sororem non diffiteor, dum ex diaboli patris propagatione quasi Belial, quod  est absque iugo, liberam uoluntatem abire patior, sed non filia matris mee eterne sapientie est, ex qua suscepi uxorem, cuius utique originalia documenta tradunt me hanc non ut parem, aut dominam, sed habere maritali seueritate debere ut coniugem.--- Postquam autem eduxit me Deus de domo patris mei, dixi ad eam: Hanc facies mecum misericordiam, in omni loco ad quem ingrediemur, dices quod frater tuus sim. De domo patris nostri educimur, quando de conscientia, que patri diabolo conformabatur, per confessionem egredimur; dicimus uero nostre uoluntati ut nobiscum faciat misericordiam, cum quasi ratiocinando sibi suggerimus ut non nimis arduam arripiat uiuendi regulam, unde ad locum  dicitur ingredi, quia cum propositum tenuis alicuius uite mens languida ceperit aggredi, sine ullo meliorandi desiderio, ac si localiter intra idipsum uult contineri, et inde turpiter nolenti proficere contingit sepe relabi: misericordiam itaque prebet, cum 80 remisse rationi uoluntas fauet.

uERS. 14, 15.---Tulit igitur Abimelech oues et boues, seruos et ancillas, et dedit Abraham: reddiditque ei Saram uxorem suam, et ait: Terra coram uobis est: ubicunque tibi placuerit habita. Abimelech tollit, cum rationi tollenti diabolus superbie incentor, uel ipsa superbia non contradicit, unde est: Et uinctis eius non aperuit carcerem , quod est, clausit. Ratio autem oues tollit, cum ab intentione adipiscendi honoris impendende beneficia caritatis que  operit multitudinem peccatorum , quod per lanigeros congrue designatur greges, funditus abstrahit: boues uero exercitium predicationis, seruos et ancillas fortes dicimus et infirmas, et ad seculum pronas sollicitudines cogitationis, aliud namque uiolentia possumus, aliud fragili adulationi inseruiendo tractamus: hec Abrahe dat, cum habere uolentem spiritum iam non impugnat; uxorem reddit, cum ab ipsius uoluntatis irritatione quiescit: terra, inquit, est coram uobis, id est conscientie libertas uestris suppetit arbitriis, in quo tibi placuerit sanctitatis proposito conuersare, et habita.

uERS. 16, 17, 18.---Sare autem dixit: Ecce dedi mille argenteos fratri tuo, hoc sit tibi in uelamen oculorum ad omnes qui tecum sunt, et quocunque perrexeris,  memento te esse deprehensam. Orante autem Abraham, sanauit Deus Abimelech, et uxorem, et ancillas eius, et pepererunt. Concluserat enim Deus omnem uuluam domus Abimelech propter Saram uxorem Abraham. Abimelech Sare dixit, cum a suo impetu cessans, que subiecta sunt per effectus euidentiam uidere permisit: Heus tu, inquit, uoluntas, mille argenteos fratri tuo dedi, id est ab omni cupiditatis suggestione quiescens, totius terrene facultatis abiiciende copiam non abnui tibi germanitus iuncto intellectui, que abrenuntiatio non tam modo rerum, quam cupiditatum in munimen erit tibi oculorum, intentionum scilicet tuarum, ut non grauentur pituita curarum, ut omnes qui tecum sunt, rationales utique tui motus, seu uirtutum studia, que nobis ac si  quidam familiares adsunt, hoc immunitatis contegantur asylo, ad quecunque pietatis proposita appetendo processeris, et licet in multam sanctitatis eminentiam aliquando perueneris, tamen a mea regione, quam semel expertus es, te a modo dirimens superbie te uoragines semper irruisse memineris. Mille argenteos pro plenitudine totius terrene substantie accipimus, ut est, uir affert pro fructu eius mille argenteos : Abimelech dat, cum non disturbat. Porro Abraham pro Abimelech orat, eumque Dominus cum uxore et ancillis sanat, cum spiritus noster pro incursu quem subiit superbie, Deo supplicat, cuius motum cum sua que sibi fede ac infructuose substernebatur concupiscentia, et ancillari ac sordida  petulantia Deus sanat, cum appetitus et lasciuias animales ad potius in se delectandum conuocat, et pariunt, dum amorem bene agendi concipiunt; quandiu namque uoluntas per desideria adulterina distrahitur, uulua domus, id est conscientie aditus ad diuini seminis uim tenendam obstruitur.



CAPUT XXI.

uERS. 1, 2, 3, 4, 5.---uisitauit autem Deus Saram, sicut promiserat, et impleuit que locutus est. Concepitque, et peperit filium in senectute sua, tempore quo predixerat ei Deus. uocauitque Abraham nomen filii sui, quem genuit ei Sara, Isaac, et circumcidit eum octauo die, cum centum esset annorum; hac quippe etate patris natus est Isaac. Tandem igitur post hec uoluntatem uictis undecunque uitiorum impulsibus  Deus uisitat, qui uincenti se daturum edere de ligno uite spoponderat . Conceptum spirituali desiderio filium parit, cum certam spem ex nimio mentis feruore resumit. Filios namque ob posteritatem, et nostri cum senuerimus sustentationem, spes nostras uocare solemus. Hanc certam sine ullo iam peccati scrupulo spem beatus expertus erat Antonius, qui ait: Â»Ego iam non timeo Deum, sed amo:Â« et hunc parit in senectute, id est exhausta omni iuuenili presumptione, et circumsita dierum, id est uirtutum multimoda luce, et quo Deus predixerat tempore, eadem scilicet qua spem perfectionis obtinende assumpserat Dei contemplatione. Is ab Abraham, ab ipso uidelicet rationali contuitu uocatur, id est discretiue intelligitur Isaac, quod est risus et  gaudium, quod per spei donum hic iam intelligitur in pignore, ex quo nobis astruitur nos idem longe tamen ineffabilius accepturos in re. Hunc denique circumcidimus octaua die, quia intellectualiter colligimus nos ad integrum passibilitatum miseriis exuendos solummodo in resurrectione. Centum annorum id agimus, cum de sinistra presentis seculi expediti preuolare studemus ad amorem spemque futuri, quod est in dexteram transpositio numeri. Hac etate Abraham intellectualis nascitur materia gaudii spiritualis, etas uero nil aliud quam prouectio est sanctitatis.

uERS. 6, 7.---Risum, inquit Sarai, mihi fecit Deus: quicunque audierit, corridebit mihi. Rursumque ait: Quis auditurum crederet Abraham, quod Sara lactaret  filium, quem peperit ei iam seni? 81 Iure, ait, ita uocauerim, cum in hac Aegypto meroris, et angustie loco, eterni me gaudii iam Deus fecerit habitus pregustare futuros. Quicunque audierit, idem uidelicet palato cordis sapuerit, meis utique gaudiis non inanibus ipsum nequaquam aggaudere pigebit. Quis, ait, opinari posset rationem illam in peccati olim ludibrio prostitutam, tam celestia sapere potuisse, et uoluntatem, que sensualitatis uberibus solita erat menti ministrare libidinis cuiusque uenenum, iam Scripture candoribus ac si lacte purissimo concepte spei educare desiderium, quod iam spiritui suo ab omni terrene conceptu leuitatis effeto protulit pia sola, sola sancta uolendo.

 uERS. 8.---Creuit itaque puer, et ablactatus est: fecitque Abraham grande conuiuium in die ablactationis eius. Duo uirosa sunt ubera, quibus prauitas nostri nutritur affectus, sensualitas corporalium uisioni acclinis, et ipsius imaginatio uisionis, multo deterior aperta rei uisione presentis; sunt et duo alia, quibus interioris hominis usque ad solidum promouentur initia, aut duo scilicet Testamenta, aut gemine dilectionis precepta, quorum usu dum spiritualis Isaac pia coalescit infantia, usque ad ipsum panem angelorum quam dulcis est sapiendum prouehitur, sublata primeue teneritudinis inertia. Dies autem ablactationis ipsa est diuine illustratio contemplationis, ubi fit illud ineffabile conuiuium non iam simplicitate lactis, sed apparatu sempiterne  soliditatis; cenat enim Dominus nobiscum tunc, nosque cum illo.

uERS. 9, 10, 11.---Cumque uidisset Sara filium Agar Aegyptie ludentem cum Isaac, dixit ad Abraham: Eiice ancillam et filium eius; non enim erit heres filius ancille cum filio meo Isaac. Dure accepit hoc Abraham pro filio suo. Temporibus nostre spiritualis infantie quandiu opus lacte habemus, Agar Aegyptia nobis, id est affectio mundana obuersatur, que filium habet, quia spe aliqua mundiali non caret: spem autem per filios accipi sepe diximus. Is cum Isaac ludit, quia spiritualis nostri desiderii gloriam ad ludicra inaniaque deflectit. Sed sancte libertas uoluntatis nolens spiritus gaudium annullari, affectionem seculi cum spe sua rationis auctoritate,  quod est Abraham, iubet excludi. Dure tamen ratio accipit, quia etsi uelle sibi adiacet, abiicere quod genuit leuitatis facultatem non inuenit; spe enim etsi falsa plerumque trahitur: sed filius ancille iure proiicitur, quia celestis regni, in quantum spes ancillaris desciuit ab eius amore, mercede minuitur. Hunc ergo crucifigi iuxta Apostolum mundo oportet , sed primitus ipse mundus crucifigatur eidem.

uERS. 12, 13.---Non enim, inquit Deus, tibi asperum uideatur super puero, et super ancilla tua. Omnia que tibi dixerit Sara, audi uocem eius, quia in Isaac uocabitur tibi semen. Sed et filium ancille faciam in gentem magnam, quia semen tuum est. Etsi ait affectionis catena protraheris, et uana spe afficeris,  ne acide feras hec tota rescindere, uim spiritualis ut te monuerit exsequere uoluntatis, sciens ex eternitatis desiderio fructum indefectibilis letitie ex Isaac scilicet non aliunde uocari. Filius uero ancille licet rudis adhuc aspiret in extera, postquam semen tuum fuerit, id est fructui sempiterno idoneum se exhibuerit, et carnalia seminare uelle destiterit in magnam cogitando, loquendo, agendo studiorum proborum gentem erit. Notandum autem quod semen, et fructus esse solet spes queque propagandi fructus.

uERS. 14.---Surrexit itaque Abraham mane, et tollens panem, et utrem aque imposuit scapule eius; tradiditque puerum, et dimisit eam. Que cum abisset  errabat in solitudine Bersabee. Surgit Abraham mane, cum spiritus noster ex diuina luce ad cohibendos animi fluxus erigitur a proprio torpore: Panem, et aque utrem scapule eius imponit, cum diuine caritatis pabulo et scientie salutaris temperamento, mens mundane affectionis rigorem quasi iugo deprimit. Uter pro temperantia non absurde ponitur, unde et Deus quasi in utre statuisse dicitur baptismatis aquas, cuius gratiam pro suscipientium causis et fundit, et retinet; aqua scientiam, panis caritatem affatim signare solet. Puerum tradit, eamque dimittit, dum cum totis affectibus nequam spes etiam quasque repellit. Porro recedens a nobis in solitudine errat, quia in mente iam unica, et a negotiis secreta iam appetitus carnalis nutat, sedem  scilicet cordis non habens in quo localiter requiescat. Unde per loca inaquosa, per fortes animi in quaque uirtute status ambulare expulsus ab homine spiritus dicitur . Bersabee autem puteus saturitatis interpretatur; nam puteus, id est cupiditatum profunditas postquam ad saturitatem fastidii peruenerit, idque mens exhorruerit, tunc apud se iam solitaria fieri, Deoque uacare poterit.

uERS. 15, 16.---Cumque consumpta esset aqua in utre, abiecit puerum subter unam arborem, que ibi erat. Et abiit, seditque e regione procul, quantum potest arcus iacere. Consumitur aqua in utre, cum attenuatur uis scientie, et discretionis in mente; solet namque quidam motus quasi desperationis, et  ex eadem desperatione defectus suboriri in animo, postquam cum spe sua repelli cepit secularis affectio, Agar uidelicet cum filio: attendit nempe difficultatem celestium sequendorum, et ueretur grauiter penuriam terrenorum. Abiecit ergo 82 puerum subter unam arborem, cum spem ponit innitendo super potentis alicuius personam, imo, ut sequamur historiam, abiecit, per apostasiam prime bone uoluntatis scilicet, ac si furibunda, et a Deo deficiens, homini cuiquam sese quasi melius iuuanda supponit. Arbor singulariter personam signat, unde in Apocalypsi a quatuor angelis obsistitur, ne uentus in aliquam arborem flare debeat : congrue ergo dicitur de arbore, quia ibi erat, ea enim que iuxta sunt et presentialiter teneri, moxque  negotio nostro queunt adniti, magis solent quam eterna diligi. Abit itaque a boni cepto propositi, sedet e regione procul, dum in exspectatione temporalis questus flectitur status conscientie; fit uero procul quantum potest arcus iacere, quia etsi fluxa sedeat, et cupida inspiciat, tamen et ex ratione ad Dei timorem se reprimens, ab ipso suo quo trahitur appetitu se abstinet, quantum ipsius rationis, que est signata per arcum, quia ad certum ac si sagittam id quod sentit emittat, potest exprimendo determinare sententia.

uERS. 17.---Dixit enim: Non uidebo morientem puerum, et sedens contra leuauit uocem suam, et fleuit. Exaudiuit autem Dominus uocem pueri: uocauitque  angelus Domini Agar de celo. Moritur puer, cum secularibus intenta prorsus a Deo interimitur spes; non uult itaque uidere morientem puerum, cum carnalis affectio diuini timoris non inscia, non patitur contemptis celestibus se omnimoda spe ad sui perniciem ambire mundum. uox carnalis est appetitus, desiderium mundialis questus; hanc ergo suam uocem eleuat, cum a temporali ad eternum affectum cupiditate exaltat; sed sedet contra, quia etsi secundum hominem inflecti quadam indigna se sessione uidet ad infima, ubi pugnaciter stare decuerat, ex rationis tamen uoto exclamat contra. Flet autem, cum interioris fluxus aquas, per animi iuges a se emittit angustias. Notandum uero quod non uocem matris, sed pueri Deus dicitur exaudisse, quia non  appetitum, qui ex carne mouetur, sed spem, que paupertati spiritus intenta, et a presentis seculi gaudio iam destituenda est, exaudire Deus gratantissime consueuit. Oratio namque pauperis, cum anxiatus [al., anxius] fuerit, et coram Deo effuderit precem suam iuxta psalmi titulum , ad Deum quasi clamor peruenit . Unde angelus Domini de celo Agar uocat, quia sermo diuinus bona queque nuntians de sacre Scripture excellenti mysterio ad ea que aguntur intra nos consonans, de nostro statu interrogat. Hoc celum extenditur sicut pellis .

Quid agis, inquit, Agar? Noli timere. Ac si dicat: Pensa Deum spem suam in se ponentibus adiutorem  fore, et ideo penurie cuiuspiam motu noli ab eo deficere; quod igitur agis insiste: Exaudiuit enim Dominus uocem pueri de loco in quo est. Exauditur, cum nostre desiderium uoluntatis spem de profundis attollere cupientis, de situ bone intentionis, que locus noster est, et esse debet, in quo dum constiterimus, ad uerum esse tendimus, a Deo benigne accipitur.--- Surge, ait, tolle puerum, et manum illius, quia in gentem magnam faciam eum. Surge ab hesitationis diffidentia, tolle spem ab imis ad supera, sit in ipsa superne spei manu, id est uirtute continentie perseuerantia, quia talibus officiis in sanctarum operationum propagines est dilatanda.

 uERS. 19, 20, 21.---Aperuitque oculos eius Deus. Que uidens puteum aque, abiit, et impleuit utrem, deditque puero bibere; et fuit cum eo; qui creuit, et moratus est in solitudine, factusque iuuenis sagittarius. Habitauit in deserto Pharan, et accepit illi mater sua uxorem de terra Aegypti. Ad uidendum puteum aque Deus eius oculos aperit, cum ad eum persentiscendum sapiendumque qui fons est aque uiue et origo sapientie ac scientie, Christum scilicet, qui nil aliud quam quod mitis est et humilis corde a se nos discere uoluit, mentis uelamen detegit; ambitu itaque uotorum hunc adiens implet utrem, reparat uidelicet uires scientie intra animum iam utique temperantem. Potat puerum, affectualitate enim ad Deum uersa, spei nostre desideriis  estuanti idem impenditur gratie donum; fuitque cum eo, quia cum ad pietatis amorem solum uergit affectio, indiuidua spei mox comitatur deuotio, quod enim te consequi posse desperas miror si diu concupiscere queas, et spes crescit a transitoriis ad eterna, et moratur in solitudine, dum remouet a se ad Deo soli se porrigendam strepitus conscientie. Porro inde fit iuuenis sagittarius cum talium experientia casuum ad spiritus discernendos efficitur intellectus spei nostre subtilis et disertus. Lignum namque corporis, dum chorda rationis inflectitur, uis inde spiritualitatis acuitur, et quasi ad certum sententie sagitta dirigitur, attamen licet solitudinis iam quietem appetat, aliquoties in deserto Pharan habitat, horrorem utique ferocitatis uitiorum molestum  ualde tolerat; mater enim sua concupiscentia, que se quondam in peccatis genuit, uxorem illi de terra Aegypti accepit, carnem scilicet cuius lenocinio molliatur animi rigor, que ob terrenitatis proprie pondus omni tribulatione coangustatur admouit. Admouet sane, quia indesinentibus stimulis ad malum urget. Pharan autem interpretatur ferocitas eorum, Aegyptus, tribulatio coangustans.

83 uERS. 22, 23.---Eodem tempore dixit Abimelech, et Phicol princeps exercitus eius ad Abraham: Deus tecum est in uniuersis que agis. Iura ergo mihi per Dominum, ne noceas mihi, et posteris meis, stirpique mee, sed iuxta misericordiam quam fecit tibi, facies mihi, et terre in qua uersatus es aduena. Gloria  uictorie semper est affinis superbie, et cum opinionis aura discurrerit, impetit animum uis cenodoxie; eodem ergo tempore, ipso uidelicet statu uictricis anime, quo se audacter aduersus prelibata mala extulit, loquitur Abimelech, et Phicol, superbia scilicet, ac cenodoxia spirituali suggestione ad Abraham. Deus, inquiunt, siue prospera, siue aduersa tibi irruant, in bonum tibi cooperatur, nec ullius uitii impulsu scias tibi posse perniciosum aut desperabile discrimen accidere, quem in tot mentis incursibus contigit diuinitus uictoriam meruisse. Iura ergo per Dominum, quod est dicere: Quoniam tantam Dei erga te experiris clementiam, securus opinionis tue, que per omnium ora uolitat, excipe gloriam, utpote qui certo nosse possis, quod non sine Dei uoluntate  lauderis, unde per Dominum, id est per eam qua Deo inniteris fiduciam, mihi, inquit Abimelech, quod est superbia, pollicere, quod nec mihi noceas, in tuis me operibus destruendo, nec posteris, laudem scilicet, que opera sequitur, abiiciendo, nec stirpi mee, intentionem, que radix est operum, exstinguendo. Abimelech interpretatur patris mei regnum, quod est superbia, cui regnat diabolus, unde est, et ipse est rex super omnes filios superbie . Phicol dicitur os omnium, in quo accipitur inanis gloria, que se omnium querit celebrare per ora. Gloria etiam diffiniri solet, frequens de aliquo fama cum laude. Abimelech nobiscum misericorditer facit, cum temporalis exuberantiam glorie suggerit; idem sibi impendimus, cum ingestioni honorum  praua delectatione fauemus. Porro terre miseremur in qua uersati sumus aduene, cum corpori nostro curam indulgemus, in qua exhibenda temporibus olim nostre abstinentie non domestici, sed quasi extranei, et aduene fuimus. Abraham itaque, intellectualitas uidelicet nostra, his quam simpliciter suggestis flectitur, et secundum ease acturum pollicetur.

uERS. 24, 25, 26.---Ego, ait, iurabo: increpuit tamen Abimelech propter puteum aque, quem ui abstulerant serui illius. Nesciui, inquit Abimelech, quis fecerit hanc rem? sed et tu non indicasti mihi, et ego non audiui preter hodie. Puteus aque profunditas est discretionis ac intelligentie: hunc serui regis auferunt cum praua superbie opera, que ipsi quasi regi deseruiunt, cecitatem nobis reprobi sensus immittunt;  sed cogitatio superba cum hec sue suggestioni ac si increpando opponimus, se nescire quis fecerit hoc respondet, quia non suo reatui ascribi patitur, sed nec illis argumentis sibi probari posse testatur, quod mentis perspicacitas per se obducatur. Preter hodie non audisse se dicit, quia nil se sapere, nil intelligere nisi hodie, id est lumen falsa testificatione diuine in suis operibus glorificationis, et seruande honestatis, cum uere superbiat, et inaniter glorietur, perhibet. Hodie audit, quia quidquid sibi inest simpliciter totum ac lucide intelligere se ac facere sine ulla reprobi sensus scientia, que ullis indiciis coargui possit, asserit.

uERS. 27, 28.---Tulit itaque Abraham oues et boues, et dedit Abimelech, percusseruntque ambo fedus.  Et statuit Abraham septem agnas gregis seorsum. Abraham oues et boues Abimelech dat, cum intellectus noster admisso in se superbie regno simplicitatem animi, et caritatis beneficium, quod totum ob mitem naturam, et uelleris impensionem in ouibus accipitur, et predicationis laborem, quod in bobus notatur, ipsi uidelicet consumendum superbie prodit potius quam commodat. Fedus ambo percutiunt, dum mundi arridente gloria ratio et superbia irrefragabiliter consentiunt. Notandum quod Abimelech et Phicol, cum duo sint uitia, ita tamen sibi sunt annexa ut nunquam a cenodoxia possit dimoueri superbia, illud quam maxime quod Phicol princeps exercitus Abimelech dicitur. Cenodoxia namque totas superbie uires in se habere dignoscitur, dum  tanto rabidius per sanctitatis simulationem eleuari nititur, quanto uisibus hominum humilius conuersatur: plus sane sibi contrahit inique ualetudinis qui ficte, quam qui superbit aperte. Per septem autem agnas intelligimus uniuersales Spiritus sancti gratias; has seorsum statuimus, cum effluente alias animo has inter superbiendum et uane gloriandum conseruare discernendo censemus. Sed quid hec agnarum sibi uelit distinctio miratur Abimelech, quia constat superbie typum indigne semper ferre bone intentionis consortium.

uERS. 29, 30, 31, 32.---Quid sibi, inquit, uolunt he agne, quas stare fecisti seorsum? At ille: Septem, ait, agnas accipies de manu mea, ut sint in testimonium  mihi, quia ego fodi puteum istum. Idcirco uecutus est locus ille Bersabee, quia ibi uterque iurauit. Et inierunt fedus pro puteo iuramenti. Ac si diceret: Sancte et spiritualis mee intentionis propositum quandiu tuis deseruire placebit nugis de manu mea, id est de me a spontanea deliberatione non extorquebis, sed quasi depositum alieni iuris conseruandum non consumendum accipies, solemus 84 enim scienter quedam in nos mala admittere, et tamen non deserere intentionem uoluntatis bone, ut sit, inquit, in testimonium mihi ipsa pietatis affectio, quia quondam mihi discretionis ac scientie fontem carnalium ruderum quasi cuiusdam obsoleti lacus comparauerim repurgio. Puteus ergo iuramenti quod est Bersabee locus ille dicitur, quia ibi uterque iurauit,  dum et aliqua mala intra mentis sinum ex industria recipiuntur; et tamen ne in reprobum ruere cogant sensum, ex aliqua parte respuuntur, spondente conscientie uitio se nullatenus extra regulam progressurum, conscientia respondente aditum sui glorie temporalis occursui utpote honeste rei non negandum, tamen citra omnem infamis culpe reatum. Sed attendendum esset quia modicum fermenti totam massam corrumpit : solemus enim aspicere aliquos in quibus et quedam mala patent, et bona tamen aliqua retinent, nec cogitamus quia aliud est infirmitate aut ignorantia illos delinquere, aliud nos superba deliberatione peccare, aliud etiam naturalibus uitiis ledi, aliud non naturalibus, quod est superbia et cenodoxia, sponte addici. In maleuolam  animam non introibit sapientia , cum tamen peccatori per ipsam sapientiam inspiratur penitentia.

Bersabee itaque uocatur locus, dum in hac nefaria Dei, et diaboli intra unam animam participatione, misera ratio figere nititur, quod fieri non potest, quasi localem statum: sed non est participatio luci ad tenebras, diffugit plane lux tenebras peccati. Ineunt fedus pro puteo iuramenti, dum quidam qui nec carere uitiis uolunt et tamen ad flagitia non pro Dei metu, sed pro seculi potius infamia deuenire metuunt, hos status intra se nunquam staturos stabiliunt, ut puteus non obruatur scientie, pro quo irrita mox futura et mens et uitium sibimet iuramenta dedere.  Sed surgit Abimelech, et  Phicol princeps militie eius, et reuertuntur in terram Philisthinorum, quia peccati initium semel admissum semper seipso potentius surgit animi iam captiui usurpans imperium, et ad terrenitatem nos cogit reuerti Philisthinorum, id est potione cadentium, eorum scilicet qui uino glorie mundialis debriati a recto deuiantes sensu, in funesta malorum discrimina cadunt.

uERS. 33.---Abraham autem plantauit in Bersabee nemus, et uocauit ibi nomen Dei eterni, et fuit colonus terre Philisthinorum multis diebus. Plantat Abraham nemus, cum iam ad seculi tractus animus uoluptatem, incultas, inextricabili errore perplexas, et cecas cogitationes fixa iam deliberatione gignit:  uocat tamen ibi nomen Dei, quia sepius ad cor rediens apud Deum conqueritur de ruina, cui iam nunc inuitus subiacet sui: unde pulchre additur eterni; quia etsi ex sue granditate nequitie difficilis sua sibi uidetur laxatio, eternum tamen reminiscitur Deum, qui antiquitus mira in talibus egit, et nostris per talia temporibus non desinit. Unde est: iehsu Christus heri et hodie, ipse et in secula  huiusmodi uinctos soluere poterit: talium uox est: De profundis clamaui ad te, Domine , et reliqua. Fit colonus terre Philisthinorum multis diebus, quo enim multiplicior diuine ad se dignoscendum illustrationis sibi increuerit intellectus, eo grauior aperitur menti tristitia de diuturnitate sui inter uitia incolatus. Inueteraui, ait quidam,  inter omnes inimicos meos . Et: Incolatus meus prolongatus est . Ego, ait alter, uir uidens paupertatem meam .



CAPUT XXII.

uERS. 1, 2.---Que postquam gesta sunt, tentauit Deus Abraham, et dixit ad eum: Abraham. Adsum, inquit. Tolle, ait, unigenitum filium tuum, quem diligis, Isaac, et uade in terram uisionis, atque offer eum ibi in holocaustum super unum montium quem monstrauero tibi. Ex hoc gestorum ordine uenitur ad hoc quod tentat Deus Abraham. Notissimum est hoc in loco tentationem non aliud quam probationem intelligi; itaque tentat, cum inter hec omnia probando spiritum nostrum erudit, et examinat. Dicitur quodam in loco, quia septies cadit iustus, et resurgit  ; quod iuxta Hieronymum sic accipitur, iustos uidelicet diuersis tentationum pulsibus cadere, sed tamen per affectum bone intentionis ad penitentie statum semper resurgere, et ideo iustitie nomen non amittere, quia non desistunt peccata munire, per que eruditi discunt postmodum fortiter stare. Unde nemo miretur in his opusculis dum moralitatum interna disquirimus, quod premissam uirtutum quarumcunque gloriam, uitiorum aduersa subnectimus, arridente opinioni nostre ipsius materia textus. Non, inquam, miretur quis, sed ita agi presentis uite penset erumnam, ut nil pene sit uirtutis in homine, quod non aliqua aliquando peccati labefactatione ledatur. Tentans ergo cum Deus ex nomine uocat Abraham. Ac si diceret: Si ad probationis  meritum ex tua cupis impactione proficere, pater multarum gentium, id est pastor cogitationum multarum, que sunt origines operum, necesse est primum studeas eminere.

Adsum, inquit, id est non mihi deero in tuorum exsecutione dictorum. Tolle, ait, spem quam unico 85 affectu te prosequi decet ab infimis inhesuram Isaac, id est risibus eternis, et uade passibus desideriorum in terram, solidam scilicet certitudinem uisionis, diuine utique speculationis. uisiones, licet per corporum soleant fieri imagines, tamen in prophetico actu, quamuis per corporeas forsitan imo reuera ostenderentur similitudines, tamen, quantum ad eos a quibus uidebatur spectat, ipse imagines que  aliis erant, ipsis ad plenum per imagines significata intelligentibus aperte contemplationes erant. Unde est: Tunc locutus es in uisione sanctis tuis . In hac autem uisione quod est intelligentia contemplationis terram firme cuiusdam cognitionis inuenimus, quia unde tepidi dubitamus, ad huius accedentes calorem certi illico reddimur. Filium holocaustum offerimus, cum spem a seculari scoria igne desiderii celestis ad purum excoquentes, Deo soli uotis, et actibus exquirendo nitidam exhibemus. Mons qui nobis unus, id est singularis a Deo monstratur, humilitas accipitur, sine qua et terra uisionis exinanitur, et holocausti deuotio tota cassatur; nec absurde mons intelligitur humilitas, cum qui se humiliat  eum exaltandum ueritas perhibeat . Hunc nobis montem indicat, cum specialiter super hoc apostolis imperat: Discite a me quia mitis sum et humilis corde . Quisque igitur rite immolat spem que bono surgit opere in excellentia humilitatis quasi fundamento stabiliat.

uERS. 3.---Igitur Abraham, de nocte consurgens, strauit asinum suum, ducens secum duos iuuenes, et Isaac filium suum. Cumque concidisset ligna in holocaustum, abiit ad locum quem preceperat ei Deus. Abraham de nocte consurgit, cum cogitationum perplexitate, obscuritate ac incuria, que per nemus superius signata sunt, spiritus noster se sagaciter eruit. Asinum sternit, cum corporis lasciuiam, quod si sibi liceat asinum uiueret, contigua semper castigatione  restringit. Duos iuuenes cum Isaac filio secum duxit, cum uoluntatem et affectum sibi ratio coniungit, quibus duobus nisi rationis grauitate frenentur, leuius in homine nil existit, unde iure nomine iuuenum Scriptura eos exprimit; spem quoque, id est Isaac eodem pariter uoto secum trahit. Ligna concidimus in holocaustum, cum Scripturarum exempla excerpimus, quibus acrius animi desiderium inflammemus. Ad locum quem Deus precepit abimus, cum in dies proficiendo humilitatis culmen attingimus.

uERS. 4, 5.---Die autem tertio, eleuatis oculis uidit locum procul; dixitque ad pueros suos: Exspectate hic cum asino; ego et puer, illuc usque properantes, postquam adorauerimus, reuertemur ad uos. Primus  dies eorum qui reuertuntur ad cor, bene operandi uoluntas est; secundus certi destinatio propositi, sub qua professione uidelicet uiuat, solent namque talibus quedam ambages occurrere, aut eremi, seu reclusionis, siue monachatus, uel peregrinationis abripiende. Tertius dies, ubi ad certum proposuerint, destinata effectui mancipare; hac tertia die diuina precipue gratia solet conuersorum animis illucere; hac enim fiunt nuptie in Cana Galilee, ubi transeunt mire moraliter in uinum aque . In hac, inquam, cum pietas desiderii in fructum operationis digne proruperit, ab imis ad supera contuenda liberi iam seculi pituita eleuantur cordium oculi, locusque procul uidetur, quia sapore  quodam intimo post fluctus, et instabilitates presentes erumne, firmissima illa statio, quod est Deus, qui uniuersalis quidem, sed specialis sibi coherentium locus est, et fide primo uidetur, id est creditur, dehinc contemplando cognoscitur; procul aspicitur, quia longe est, ab eo quod Deus est, quidquid de eo humana cogitatione sentitur; pueri quibus loquitur Abraham, sensualitas ac imaginatio nostra sunt, que et pueriliter se agunt, et sapiunt, et corporalium uix unquam consideratione recedunt, unde et cum asino exspectare illi iussi sunt; hi enim pre nimio sui pondere ad alacritatem nunquam contemplationis accedunt. Ratio uero naturali quadam penna sublimium potens cum puero, spei uidelicet sancte iugi incremento illuc properat, dum  bona celestia que intelligit sperando desiderat. Nam progressus animi ipsum est desiderium, spes etiam ipsa dicitur, quasi est pes, qua promouemur ad Deum; signatur sane recte per puerum, quia sicut puerum per nutrimentorum curam speramus crescere, sic spem per bona opera nemo est qui nesciat ad perfectam procedere securitatem glorie consequende. Postquam adorauerimus reuertimur ad uos, id est ubi diuine cognitionis, quidpiam attingentes, ex summa eius incomprehensibilitate quidquid sumus in nobis humiliter contraxerimus, ad humana rursum sapienda et tractanda redibimus.

uERS. 6.---Tulit quoque ligna holocausti, et imposuit super Isaac filium suum; ipse uero portabat  in manibus ignem et gladium: Ligna holocausti tollimus, cum sancte Scripture dicta, quibus ac si ueri ignis fomento deuotionis nostre flammas augeamus, gratanter 86 excipimus. Isaac filio nostro ea imponimus, cum spei nostre ad superna gaudia instigande, de celesti felicitate sacri eloquii uerba quasi oleum flammis ingerimus. Abraham in manibus ignem portat, cum ratio nostra feruorem interni desiderii sui per exhibitionem piorum operum prudenter ostentat. Portat gladium, dum discretionis regulam non excedit ipsa administratione uirtutum; si enim recte offeras, et recte non diuidas, peccasti.

uERS. 7, 8.---Cumque duo pergerent simul, dixit Isaac patri suo: Pater mi? At ille respondit: Quid  uis, fili mi? Ecce, inquit, ignis, et ligna, ubi est uictima holocausti? Deus, ait, prouidebit sibi uictimam holocausti, fili mi? Duo simul pergunt, cum indiuisibiliter et rationabile speramus, et sperabile ratiocinamur; hecque unum expetentia idem gerunt. Pater autem spei non absurde intellectus dicitur, quia unde spes prodeat ex ratione colligitur, et ubere caritatis admoto ab spiritus natura progreditur; spes intellectum compellat, dum carnalibus desideriis mota ad celestium desperationem patrocinium eius sibi aduocat; intellectus ipsam filium nominat, dum sibi quadam naturali unione coherere debere rectitudinis statum docendo determinat. Ecce, inquit, ignis, et ligna, ac si diceret: Ecce feruor bene  agendi mihi iniacet, et Scripturarum promissio confluentibus hinc inde testimoniis si perseuerauero grandis elucet, tot corporalium desideriorum irruente gelu, ubi reperiri poterit omnimoda illa consumptio mundialis affectus, ubi calor qui incendat sancti Spiritus. uictima mens ipsa est, que tunc est holocausti, cum nil relinquit inconsumptum uitii; sed cum ratio releuat spem, et spes crebro consulit, et inter consulendum suscitare nititur rationem, utraque necesse est referantur ad Deum uictimarum prouisorem. Ex libero namque arbitrio nostro et plantamus, et plantata rigamus, sed nichil est quod inter nos agimus, nisi ex gratia incrementum det Deus .

uERS. 9.---Pergebant ergo pariter, ueneruntque ad  locum quem ostenderat ei Deus, in quo edificauit altare, et desuper ligna composuit. Pariter pergunt, cum eadem intentione celestia, Deumque ambiunt, dum nec spiritus sine rationabili spe est, nec spes sine spirituali rectitudine est. Ad locum uenimus, quem ostendit Deus, cum in Dei uisione ad momentum quasi loco a nostra fluctuatione subsistimus, quod tamen non nisi preuia ipsius illustratione attingimus. In quo altare edificamus, super quod ligna componimus, dum conscientie deuotionem ceterarum cetu uirtutum adminiculante erigimus, sacrique eloquii undecumque dicta excerpimus, et cordis altari magis magisque incendendo congerimus. Cumque colligasset Isaac filium suum, posuit eum super struem lignorum.  Extenditque  manum, et arripuit gladium, ut immolaret filium suum. Isaac colligamus, cum spem in celestibus gaudiis positam soli Deo fixa caritate astringimus. In altari super struem lignorum ponimus, cum pie uoluntatis, et Scripturarum auctoritatis, omni altari sacratius, fundamentum ipsi substernimus; unde enim melius roboretur quam ut mentis puritati et diuine ueritati innitamur? Extendere dicimus extra tendere. Extendit ergo manum, quisquis superna aspiratione delectatus ultra uires proprias conatur in contemplationis exercitium. Arripimus gladium, ut immolemus filium, dum tanta constantia animi diuinum amplectimur uerbum ut presentis mundi nos omnino quod fieri non potest interimere uelimus ad usum. Etsi enim dicitur: uacate, et uidete  quoniam ego sum , discernenda sunt sola utique noxia, a quibus uacare debemus; secundum namque passiones peccatorum, que in ipsis mortificanda sunt membra super terram, non ad utilium et naturalium negotiorum curam. Hanc ille Ioannes abba paruulus, qui uiuere conatus est, ut angelus extenderat manum, dum omnino exuere uoluit uite humane; immolasset plane filium, si inflexibiliter Deo soli speculando spei intendisset intuitum; spes namque funditus eximi a mundo potest, sed spei nostre contemplatio semper intendi non potest; secundum hoc sane reuertuntur animalia, cum incedunt.

uERS. 11, 12.---Et ecce angelus Domini de celo  clamauit dicens: Abraham, Abraham? Qui respondit: Adsum. Ne extendas, ait, manum tuam super puerum, neque facias illi quidquam. Nunc cognoui quod timeas Deum, et non peperceris filio tuo unigenito propter me. Angelus Domini de celo clamat, cum uox sacri eloquii bona nobis nuntians de Scripture mysterio ac si de celo insonat. Scriptura sacra celum appellatur ob secreta diuina, que operit, ut est: Qui operit celum nubibus, et parat terre pluuiam . Abraham bis hic uocatur, cum paulo superius semel nominetur; quod non ab re creditur, illic namque per tentationem semel uocatur, ut a concepta superbia conuertatur; hic uero geminatur, ut non modo sancta anima a suo torpore conuersa credatur, sed ex 87 multo etiam pietatis  cultu ad iustificationis gloriam peruenisse monstretur, unde et uocanti respondet: Adsum, ut sancte pagine dictis debite obedientie impendere se prodat officium. Ne extendas manum tuam super puerum, id est ne citra uirium possibilitatem imbecillium, que notantur per puerum, tue contemplationis exeras conatum. Neque facias illi quidquam; cum manum super extendimus, aliquid illi scilicet puero facimus, id est aliquid ex nobis, et ex uirtute nostra addere humane nostre infirmitati credimus, cum sine Deo nil facere preter uitium ualeamus. Manum ergo ne extenderis, onus uidelicet, iuxta dictum sapientis: Super te ne leuaueris , unde mox superbe aliquid tibi cum nil ex te facias agere uidearis. Nunc cognoui, quod est, cognitum  tibi feci, quia timeas Deum, dum parcere filio unigenito nolueris, dum scilicet de spe seculari nil intra te residere protuleris, sed ipsam spem unigenitam feceris, dum nulli alii preter Deo soli eam intendere uolueris; parcimus enim spei nostre, cum aliquid mundanum humanitus in ea patimur remanere.

uERS. 13, 14.---Leuauit Abraham oculos, uiditque arietem inter uepres herentem cornibus Quem assumens obtulit holocaustum pro filio. Apellauitque nomen loci illius, Dominus uidet. Unde usque hodie dicitur: In monte Dominus uidebit. Leuat Abraham oculos, cum ad Scripture intonantis monita a proprie proposito nimietatis erigit spiritus noster sui intellectus acumina. Arietem denique inter uepres herentem cornibus  uidet, cum sacro suggerente eloquio superbie ceruicositatem inter uepres cupiditatum occulte in animo suborientium affectate potentie cornibus detentam subtiliter intelligit. Solet namque nimium subtiliter contemplari uolentibus, quasi post tergum, ubi sibi minus attendunt, subripere superbia, que ita cupiditati honorum, aut laudis, ac si ueprium stimulis implexa potentie desiderioue luti cornibus pendet, cornibus enim potentia signari solet, ut uix Abraham intellectualis hec distinguat, nisi respiciat ad seipsum et oculos leuet, quid sibi uidelicet irrepat, ex ipsa cui contemplande inhiat Dei contemplatione penset. Contemplatio autem, ut sepe diximus, non solum in diuina uisione accipitur, sed etiam in consideratione spiritualium rerum, et omni discussione  ueritatis, in qua cum animus sibi preminere uidetur multa pro sue scientie quasi reuerentia, superbia et prelationis affectande cogitatione plerumque mordetur. Hunc ergo arietem tumoris et iactantie pro filio mactare debemus, dum non spei nostre intuitum, quantum ad actiuam attinet uitam exstingui permittimus, sed uitium superbie cum sua ambitione omnimoda ambustione consumimus. Sic enim a Deo intelligentiam sperare debemus speculatiue, ut intentionem non diuerberemus actiue. Sane occideretur filius, si spes nostra solis celestibus rebus intenta deficeret ab actualis uite negotiis utilibus. Nam hunc locum, id est cordis statum Dominus uidet; id est approbat, cum quidquid suboritur elationis, mactat, et inde his qui diuine cognitionis hodie habent  certa discretione constat, quod in monte Dominus uideat, quia in summo humilitatis constitutos futuri seculi gloria exaltat. uidet suos per iuge hic adiutorium approbando, uidebit eterno decore coronando. Unde est: Iterum autem uidebo uos, et gaudebit cor uestrum, et gaudium uestrum nemo tollet a uobis .

uERS. 15, 16, 17.---uocauit autem angelus Domini Abraham secundo de celo dicens: Per memetipsum iuraui, dicit Dominus, quia fecisti rem hanc, et non pepercisti filio tuo unigenito: benedicam tibi, et multiplicabo semen tuum sicut stellas celi, et uelut arenam que est in littore maris. Post primam angeli de celo uocationem, que facta est post tentationem, in qua post conuersionis ingressum euocati per diuina  eloquia processimus ad iustificationem, secundo iisdem celestibus Scripture monitis excitamur ad glorificationis spem. Per semetipsum Deus iurat, cum per ueritatis tenorem ius in nobis rectitudinemque firmat. Ego, ait, sum uia et ueritas ; ueritatem autem tenet quisquis a peccati fallacia se continet; omne bonum in summo bono esse habet, peccati uero nulla est essentia, quia sine Deo factum est nichil, id est peccatum, et homines cum peccant fiunt nichil quantum ad esse uerum. Quia ergo in nullo pepercisti carnali tue uoluntati, ut spe boni mundialis eam gaudere permitteres, sed uni Deo eam unicornis more iuxta psalmum, intendisti , quia rem, id est utilitatem non corporis,  sed spiritus ad gignendum unius irreflexe spei fructum, quod signatur per unigenitum, fecisti; benedicam tibi, id est proueham te omnimode uirtutis effectu, et multiplicabo semen tuum, merita uidelicet operum tuorum, que hic iuxta Psalmistam, seminantur in lacrymis, premio cumulabo centuplici , ut qui super pauca fidelis fueris. supra multa constituaris .

Per stellas celi, uirtutes anime accipimus, que in eterna beatitudine sicut a celo nunquam diuiduntur stelle, sic nec separari poterunt a sanctorum mente. Per arenam 88 maris littoream, corporis intelligimus impassibilitatem, que erit post resurrectionem, quando iam securitatis littore constituti, a salo motuum liberi, sicut de arena salem fieri cognouimus,  ita totam carnis grauitudinem, et corruptibilitatem sapientia nos inhabitante condiendam credimus. Possidebit semen tuum portas inimicorum suorum.  Et benedicentur in semine tuo omnes gentes terre, quia obedisti uoci mee. Possidet semen portas inimicorum, cum uirtutes sub se obtinent uitia, que sunt porte, per quas intratur ad consortium diabolorum, antonomastice, inimicorum. Omnes gentes benedicuntur in semine, cum bona nostra in precipuo omnium seminum augentur caritate. Ipsa enim operit multitudinem peccatorum , et dicitur perfectionis uinculum .

uERS. 19.---Reuersus est Abraham ad pueros suos; abieruntque Bersabee simul, et habitauit ibi.  Post subtilitatem diuine speculationis, fragili quadam necessitate relabimur ad usum humane uoluntatis, et affectualitatis, que nobis pueritiam incutiunt leuitatis. Bersabee puteus septimus dicitur. Abimus ad puteum septimum, cum ad consuetudinem reuoluimur interiorum exteriorumque sensuum, de qua uoragine cum crebro exhauriamus undas suborientium cupiditatum, nunquam tamen quandiu creatura subiicitur uanitati nolens , exhauritur ad purum. Septenarius enim ex quatuor, que corpus signant, et tribus, que animam, constat, per que sub additamento putei interioris exteriorisque accipitur sensualitatis incomprehensibilis instar abyssi profunditas. Hic habitamus, dum et in profundis concupiscentiarum diuersamur, et tamen quasi  Domini in domo seruiles strepitus dominando deprimimus. Habitare autem sepe in Scripturis pro eo quod est dominari, ponitur, nec ab re quia habitare ab eo uerbo, quod est habere, detortitium frequentatiuum est; his autem que habemus dominari nos dicimus; sic ergo Bersabee puteo, uidelicet septimo notissimorum carnis et animi sensuum, habitando dominamur, ut eorum euagationem cohibendo aliquantisper fluxa desideria quasi aquas ex infimis exportemus.



CAPUT XXIII.

uERS. 1, 2.---uixit autem Sara centum uiginti septem annos. Et mortua est in ciuitate Arbee, que est Hebron in terra Chanaan. Per Saram, que princeps interpretatur, uoluntas superius a me intellecta  dignoscitur, eo quod rationis imbuta consilio, totius bone principium inueniatur esse actionis. Per centum uiginti septem annos perfectio scientie ac operationis exprimitur. In centenario namque perfectio, in uicenario, ubi Decalogi species geminatur, doctrina et exsecutio diuine legis exprimitur; que rei utriusque perfectio ad septenarium, qui spiritualium est figura carismatum deducitur, quia centum uiginti credentibus , sancti Spiritus gratia illapsa cognoscitur; requiescit enim super humilem, et trementem sermones Dei ; hos itaque qui sciunt et faciunt Spiritus inhabitat, fictumque deuitat. Secundum quod itaque his innuitur numeris uiuit Sara, quia taliter se habens recte principatur  uoluntas nostra. Sed postquam ad Bersabee reuertitur, puerisque coniungitur, in ciuitatem Arbee moritura deuoluitur. Ciuitas anima est, Arbee dicitur quatuor. Ex animalitate autem, ex infima scilicet nostri parte, quatuor passionum miserias toleramus, id est metuere, cupere, gaudere, dolere. Quibus dum seculariter occupamur, a diuini omnino cultus cura distrahimur. Hebron uero, que et Chebron, incantator interpretatur; hec nempe funesta quaternitas incantatoris gerit officium, dum prosequi persuadet animam cuiuslibet horum desiderii cogitatuum. Que omnia in terra Chanaan fiunt, quia in terrena mente continue inquietudinis negotium excitando, perpetue damnationis parari humilitati non metuunt. Chanaan sane negotiator, uel paratus  humilitati dicitur. uenitque Abraham ut plangeret et fleret eam. uenit Abraham, cum ratio nostra a dispersione sua regreditur ad sui ipsius curam; flet, cum fluxus interioris mollitiem quasi aquas ab intentionum oculis emittit; plangit, cum in exteriori habitudine ac si in uoce exhibet cordis anxietatem, qua sincere intrinsecus penitet. Multos enim hoc agere palam pudet.

uERS. 3, 4.---Cumque surrexisset ab officio funeris, locutus est ad filios Heth dicens: Aduena sum et peregrinus apud uos, date mihi ius sepulcri uobiscum, ut sepeliam mortuum meum. Surgimus ab officio funeris cum erigimur in spem uenie post exhibitionem penitudinis. Heth interpretatur formido, uel stupor. Ad filios Heth loquimur, dum cum nostris cogitationibus,  que ueluti quidam fetus mentis nostre sunt, postquam diuina formidine non solum tanguntur introrsum, sed etiam dum terra Chanaan esse uerentur, id est externe, et inutili humilitati parari refugiunt, usque ad stuporem corporis hoc timore feruntur, de nostre salutis interna commoditate tractamus. 89 Aduena, inquit, sum apud uos. Aduene sumus, qui nuperrime ad cor redimus. Peregrini sumus, qui necdum intra conscientie sinum consedimus. Peregrinus autem a peragrando dicitur. Ius sepulcri ab eis nobis exigimus, cum debitam requiem intra nos ipsos ab ipsarum cogitationum naturali turbulentia conquirimus. Qui thesaurum effodiunt, iuxta Iob, gaudent, cum inuenerint sepulcrum . Et iuxta hunc typum, Maria foris  plorat ad monumentum . Sepelimus mortuum, cum nil in hoc mundo sperantem, iamque crucifixum intra menia rationis recondimus animum.

uERS. 5, 6.---Responderuntque filii Heth: Audi nos, Domine? Princeps Dei es apud nos, in electis sepulcris nostris sepeli mortuum tuum, nullusque te prohibere poterit, quin in monumento eius sepelias mortuum tuum. Filii Heth Abrahe respondent, cum cogitationes timide consilio rationis aggaudent. Audi, inquiunt, nos, Domine, id est intellectualiter nos discerne. Principatus enim Dei uices in nostris interioribus agis, unde et in Apocalysi cum Deo in throno, id est iudiciaria potestate, uincendo sedere  permitteris , dum utilia noxiaque diuidis. Electa sepulcra, quibus sepelimus mortuum actiue est et contemplatiue uite secretum, licet queque alia uirtus sepulcrum dici possit, qua se quisque a uitiorum tumultibus abscondit. Si, inquiunt, cum Deo sentiens principari legitime inter nos uolueris, nullus te prohibere poterit motus carnis, quia sopitis cogitationum pestibus, necessario iam non erit peruersi molestia actus, que prepediat in monumento mortuum ponere, id est intra memoriam ad incitamentum penitentie, non ad refricationem malitie peccati licentiam cercere. Monumentum autem a monendo, quasi monimentum dicitur. Peccatum uero mortuum dicimus, a cuius perpetratione deficimus.

 uERS. 7, 8, 9.---Surrexit Abraham, et adorauit populum terre, filios uidelicet Heth, dixitque ad eos: Si placet anime uestre, ut sepeliam mortuum meum, audite me, et intercedite apud Ephron filium Seor, ut det mihi speluncam duplicem, quam habet in extrema parte agri sui. Do ei pecuniam dignam, tradat [al., pecunia digna tradat] mihi eam coram uobis in possessionem sepulchri. Abraham surgit, cum de cogitationum assensu in spem arripiende sanctitatis intellectus se erigit. Adorat populum terre, cum deuotione humili excipit obedientiam cogitationis iam solide. Si, inquit, placet anime uestre, id est huic pie animositati uestre, qua desiderium sancte conuersationis aspirastis, ut a pressuris forensibus foueam animum, audite me, ad  meum obtemperate imperium, et intercedite apud Ephron, id est agite cum affectu uestro, qui tanquam puluis inutilis superbie uento a facie terre proiicitur, quatenus det mihi speluncam duplicem, permittat scilicet obtinere sensualitatis, et imaginationis geminam caueam ferali quadam auiditate rebus corporeis inhiantem, nullius spiritualis scientie capacem. Ephron autem interpretatur puluis inutilis, in quo affectus instabilis. Is est in extrema parte agri, in his utique que extrinsecus adiacent corpori. Ager autem corpus est excolendum cultro ingenii. Do ei pecuniam dignam, uinum scilicet illud, quod in Canticis dicitur, dulce dilecti labiis ad ruminandum, et gutturi eius saporum , scientiam utique Scripturarum omni diligentia, et meditatione dignam ei administro. Huic spretis secularibus curis, multiplicibus interiorum negotiorum impensionibus augmentande, et huc illucque non continendo, sed erogando dilatande, intendere opportunum semper est et salubre affectui nostro. Coram uobis eam mihi tradat in possessionem sepulcri, uidelicet cum sacre pagine pecuniam a me curandam pertractandamque susceperit, ut interioribus lucris studeat, cum ab exterioribus uacare ceperit, ipse appetitus quondam carnalis mihi eam tradat, mihi scilicet habere uolenti speluncam duplicem nullatenus contradicat, coram uobis assentiente utique uniuerso motu cogitationis, in possessionem sepulcri, ut liceat in tuto conseruare  intra septa conscientie statum animi iam seculo crucifixi.

uERS. 10, 11.---Habitabat autem Ephron in medio filiorum Heth. Responditque Ephron ad Abraham, cunctis audientibus, qui ingrediebantur portam ciuitatis eius dicens: Nequaquam ita fiat, Domine mi, sed magis ausculta quod loquor: Agrum tradam tibi, et speluncam que in eo est, presentibus filiis populi mei, sepeli mortuum tuum. Inter filios Heth Ephron habitat, cum cogitationibus metu diuino conterritis, affectus noster qui non ab re puluis dicitur inutilis, quasi quodam spirituali humore, ipsa eadem formidine ad earum sententiam se stringit et solidat. Cogitationes autem filios posse dici ex sapientis uerbo colligimus, qui uipereis cogitationes  stultorum generationibus comparat, mentem, ait, comedunt, matrem suam. In medio uero Ephron habitat, quia rationi innitens noster affectus iisdem cogitationibus ac si dux aliquis militibus utiliter iam se munit, et constipat. Ephron Abrahe respondit, cum affectus rationis monita gratanter accepit. Qui ingrediuntur portam ciuitatis audiunt, cum uniuersi animales nostri impetus, qui timorem Dei, qui porta ad Deum, et ad 90 cordis ciuitatem redeuntibus est, experiuntur, proposito religionis obediunt. Nequaquam, ait, Domine, scientie operosius mihi commendande Scripturarum insistas, quia si nullus esset, qui me moneret, sermo diuinus, nullo modo tamen tepidus reperiri possem erga Dei uoluntates exsequendas. Talia cogitamus, cum ad  tempus spirituali desiderio affectualiter inflammamur. Unde additur: Ausculta quod loquor, quia multo ampliora proponit aliquoties, dum ad horam nouitia feruet affectio, quam uelit aggredi spiritus huius nimie alacritatis moderator. Agrum, inquit, corporis tuo irrefragabiliter iuri subiiciam, sensualitatis, ac imaginalitatis geminam capacitatem, speluncam utique duplicem attribuam presentibus filiis, id est cogitationibus, non iam ab interiori sua oberrando cura remotis, sed ad pium officium astantibus et deuotis.

uERS. 12, 13, 14, 15.---Adorauit Abraham coram populo terre, et locutus est ad Ephron circumstante plebe: Queso ut audias me; dabo pecuniam pro  agro, suscipe eam, et sic sepeliam mortuum meum in eo. Respondit Ephron: Domine mi, audi. Terra quam postulas quadringentis argenti siclis ualet; istud est pretium inter me, et te, sed quantum est hoc? Sepeli mortuum tuum. Abraham coram populo terre adorat, cum cogitationum turba a sua dispersione reuersa, et ad unum coacta, et quodammodo sibi ipsi coram facta, penes Deum ratio sese humiliat. Unde et populus terre dicitur, cum cogitatuum nostrorum mobilitas ad modum terre aliquandiu stabilitur, et hec plebs circumstat, dum Abraham Ephron loquitur, quia cogitatio in sue feruore deuotionis constituta circumest, dum sua intima undique prouide munit, nec se a rationis oraculo diuidit, stat quoque, dum ad quoslibet uitiorum assultus spiritui  obedire et certare parata consistit. Est enim, quasi proprium stare certantis. Queso, ait, ne tuo moderno calori nimium fidas, precor, audias, id est discere ne renuas, uelox ad audiendum existas, sine Scripture documento nil posse te facere credas, hanc ergo pro agro excipias, ut non in agresti, ac sterili corporis cultu, sed de spiritualis pecunie gratuleris prouectu. Siclus, iuxta quod legitur, uiginti obolos habet; obolus uero a similitudine obeli dicitur, quod est sagitta; siclus ergo uiginti obolos continens, sacra pagina est, que Decalogum scientie, et denarium, id est perfectionem nobis proponit operationis bone, quibus quasi sagittis uitia feriuntur anime, hisque rursum mens tangitur uulneranda caritate. uicenarius enim bis denarium habet.  Quia autem quadringenti quatercentum continent, et quatuor Euangelia mundo abrenuntiare, quod perfectum est, edocent, qui plenarie scientie, et actionis integre denarios, id est perfectiones habent ex Scripture legalis documento, perfectionis centenarium assequuntur ex quatuor Euangeliorum dictis, seipsos abnegando. Adolescenti namque, qui legem a primeuo custodierat, dicitur a Domino, ut si uelit perfectus esse, que possidet uendat . Decalogum exterioris obseruantie attenderat, et ideo intellectualis Decalogi eum sagitta non uulnerat.

ualet ergo terra corporis nostri quadringentis siclis, quia nil stabile, constans, aut ualidum in se  habet, nisi sanctarum Scripturarum a uitiorum iure redimatur impendiis; hoc inter rationem, et affectum est pretium, quia quoties carnalium lasciuia prorumpit affectuum, et corporis indebite usurpat ad libidines agrum, nil spiritus noster conuenientius quod appetitui carnis opponat habet ad manum, quam Scripture documentum. Sed quantum est hoc? Ac si diceret: Licet aliqua quantitas tibi uideatur aduersus corporis impetum Scripturarum testimoniis abundare, appetitu tamen ad rationis tue arbitrium complacato, nil magnum est. Sepeli ergo mortuum, bonis utique operibus tege corpus corruptiuum, ne per uite remissionem prodeat in fetorem criminum.  Audit hoc Abraham, cum sentientis cum Deo affectualitatis sue grate  excipit beneuolentiam. Appendit pecuniam, quam Ephron postulauerat, audientibus filiis Heth; quia proponit intellectus affectui Scripture diuine iustitiam, qua suam dirigere uitam debeat, et quam per obedientiam filiorum Heth, cogitatuum uidelicet nostrorum diuino timore tactorum, sequi deliberat. Et hec moneta publica est, et probata, quia nulli nisi insano in dubium ueniunt sacre pagine instituta. Iudicia enim Domini uera iustificata in semetipsa . Moneta quedam est, lex diuina, ubi mensura, numero, et pondere omnia Deus instituit, numerum quidem consiliorum uniuersitatis, mensuram omnium per singula, et per omnia singulorum contemperabilitatis, pondus, quod a pendendo dicitur ad contemplationem illius que finis  est omnium ueritatis. Ad hanc tota Lex pendet, et prophete ; publica autem est, quia rudibus, et quasi publicis ingeniis naturaliter sinceritas iustitie cognoscibilis esse potest, probata uero, quia sine externis argumentis elucet, ac preminet per seipsam ipsa Scripture sacre puritas.

uERS. 17, 18, 19.---Confirmatusque est ager quondam Ephronis, in quo erat spelunca duplex respiciens Manre, tam ipse quam spelunca, et omnes arbores eius 91 in cunctis terminis per circuitum, Abrahe in possessionem uidentibus filiis Heth, et cunctis qui intrabant portam ciuitatis. Atque ita sepe liuit Abraham Saram uxorem suam in spelunca agri duplici, qui respiciebat Manre. Hec est Hebron in terra Chanaan. Ager quondam Ephronis, corpus  scilicet olim subditum appetitui carnis, in quo duplex spelunca sensualitatis ac imaginalitatis feruet ad insidias auaritie, ac rapacitatis, Abrahe confirmatur in possessionem, dum quod in conuersionis initio non sine molestia obseruabatur, transit in delectationem per irremisse deuotionis iugitatem. Porro per speluncam sensus et imagines non inconcinne accepimus, quia uti leo, atque latro in speleis latere didicit, ita affectus corporeis rebus inhians, intra et extra prefata duo illa ac si quasdam concauitates obsidet. Non enim alia quam corporalia norunt; hinc ille egreditur, ut concupiscat, per hec ad illum corporalis libido ingreditur, ut suggerat. Postquam corporis fragilitas animi  uirtute firmatur, Manre quod interpretatur diuisiones, uel perspicua, respicit, quia postquam mens a uitiorum se fluxu restringit, perspicuitatem diuisionis, id est discretionis attingit; ipse ergo ager, et spelunca, ut premisimus, interno uigore firmantur, sed et arbores in cunctis terminis, uniuerse scilicet cogitationes fructum pii operis, et folia sancte locutionis emittentes, in omni sua intentione, que quasi quedam finalitatis prouisio in cunctis que agimus dignoscitur esse, solidantur.

Filii Heth uident, cum talibus negotiis cogitationum motus ulli non inuident; cuncti etiam qui portam ciuitatis intrant, omnes utique rationales, imaginales, sensuales quoque impetus, qui per portam diuini timoris  et  peccatorum confessionis, ad ciuitatem Dei se colligunt, his commerciis fauent. Unde dicitur: Populus eius, et oues, introite portas eius in confessione : sepelit itaque Abraham uxorem in spelunca agri, qui respicit Manre, cum auctore intellectu sensualitas, ac imaginalitas corporalis ad discretionis uirtutem tendens, et sub agro spiritualis exercitii se continens, a uisibilium delectatione rerum se cohibens, ipsam etiam interioris hominis uoluntatem fouet, ac ueluti intra duo septa munit. Hec est Hebron in terra Chanaan: Hebron interpretatur augmentum sempiternum, uel uisio sempiterna dicitur, Chanaan uero mutationem sonat; Manre ergo, id est discretionis perspicuitas ad hoc ut fiat uisio sempiterna, et augeatur semper, attingit, cum subtilitas  dignoscendorum spirituum ad contemplationem usque Dei proficit, que quidem hic incipit, sed ab enigmate et speculo ad sempiternitatis augmentum, quod complebitur, cum facie ad faciem uidere ceperimus , surgit. Et hoc in terra Chanaan fit, ubi uera mutatio eterne stabilitatis, terre uidelicet uiuentium nil iam inesse nobis mutabile sinit.

uERS. 20.---Et confirmatus est, inquit, ager  corporis, diuturna iam contra passiones uigilantia sub dominio Abrahe, scilicet rationis, et antrum conscientie contra imperium iustitie nullatenus murmurantis, ut possideatur iure monumenti, ut iugiter scilicet mentis memoriam moneant professionis, quam de proprie fecerit mortificatione carnis, et recommemorent propositi sui: monumentum nempe et mortuum tegit, et a monendo uocabulum sumpsit.


EXPLICIT LIBER SEXTUS.



INCIPIT LIBER SEPTIMUS MORALIUM IN GENESIM.


 92 Septimum in Genesi aggrediens, Deo aspirante, tractatum, sancti Spiritus mihi deprecor adesse presentiam, hoc deinde humiliter meum expostulando lectorem ut, si qua minus quam competit dilucide posita, aut Scripturarum exemplis minus quam uellet fulcita, aut nimia breuitate contracta peruiderit, indulgeat mee misericorditer nouitati, qui potius in hoc meo primo opusculo quidnam agere possem experiri uolui, et mee solius utilitatis causa cudere ista proposui, imo non cudere, sed ad memorie mihi reparationem, cum ea relegero, summatim tangere cupii. Plane multa testimoniis roborare potui, sed more impatiens nolui. Septiformi igitur Spiritu accingamur ad cetera.



CAPUT XXIu.

 uERS. 1, 2, 3, 4.---Erat autem Abraham senex, dierumque multorum, et Dominus in cunctis benedixerat ei. Dixitque ad seruum seniorem domus sue, qui preerat omnibus que habebat: Pone manum tuam subter femur meum, ut adiurem te, per Deum celi et terre, ut non accipias uxorem filio meo de filiabus Chananeorum, inter quos habito; sed ad terram, et ad cognationem meam proficiscaris, et inde accipias uxorem filio meo Isaac. Sepulta eo quo adnotauimus modo Sara, intellectualis noster Abraham morum grauitate senescit, multarumque uirtutum diebus albescit, et ei omnem benedictionem, spiritualium uidelicet carismatum prouectionem, Dominus infundit. Si ergo per Abraham ex eius coniectura  nominis intellectus accipitur, quid per seniorem domus, qui preest suis omnibus, melius quam bene agendi appetitus exprimitur, qui postquam rationis maturitati sedula seruitute connectitur, quasi preuius, et magister eorum, que pie gerimus inuenitur. Per femur Abrahe, propagationem intelligimus spiritualis intelligentie, que diuinis lectionibus, et diutina conuersationis experientia dilatatur in mente. Manum, inquit, tuam femori meo suppone, id est uirtutem bone tue auiditatis, qua sanctis actibus  inhias, sub intelligentia ingenii mei deprime, quia uim tue operationis ab origine debes rationalis exspectare scientie, ut nulla tibi subripiat presumptio alacritatis uane; femur sane fons quodammodo propaginis esse dignoscitur, per quod ipsa intelligentie sedes non indigne ueritas a nobis accipitur, inde ergo adiuratur appetitus noster per Deum celi et terre, quia per humilem qua ueritati summe inflectitur depressionem ad ius rectitudinemque statuit, per eius cognitionem, qui intellectum dat paruulis , qui est Deus celi, intellectualitatis nostre, sua scilicet eam illustratione clarifians, et per ipsum celum pluuias uoluntarias sacre institutionis terre, ipsi pio uidelicet appetitui administrans, adiurat ne accipiat uxorem filio suo de  filiabus Chananeorum, inter quos habitat, hoc est ne uoluntatem fluxam secundum desideria secularium eterne damnationis, humilitati parandorum, spei semel in celesti gaudio fixe, ac si filio Isaac admisceat, ut de filiabus Hierusalem ad Chananitidas oculos reflectat. Habet filius uxorem, quando spes celestium a terrenis eleuat uoluntatem, ut quod sperat non uerbo, sed opere uelit; filiam uero Chananitidem sibi adnectit, cum ad mollitiem, lasciuiamque mundi superna alacritas se demittit. De cognatione Abrahe uxorem accepturi ad terram proficiscimur, cum ad impassibilitatem in quantum possibile est animi, que uera stabilitas est , contendentes, spiritualiter ad conformitatem matris nostre Hierusalem supercelestis,  cum qua quondam homo noster exterior, dum recte uiuit, germanitatem habet, conuersari gestimus; unde sicut in celo, ita et in terra fieri Dei uoluntatem oramus , ex ea cognatione uxorem accipimus, cum moti desiderio beate uiuendi, pie uoluntatis gratiam magis amplectimur.

uERS. 5, 6.---Respondit seruus: Si noluerit mulier uenire mecum in terram hanc, num reducere  debeo filium tuum ad locum de quo egressus es? Caue, inquit Abraham, ne quando reducas illuc filium meum. Loquitur Abraham ad seruum, cum ratio de quibusque gerendis informat affectum. Respondet hoc loco seruus Abrahe, cum ad hec que spiritus suggerit peragenda, 93 obiicit desideratos effectus, quos putat non posse suppetere uoluntati sue; mulier enim tunc non uult uenire secum in terram, cum mollis, et fluxa cogitatio magis eligit secularitatum turbine circumferri quam consopito passionum fluctu ad terre similitudinem stabiliri. Reducitur filius ad locum de quo egressus est, quando spes nostra propter aliquam tentationis auram de celestibus desperando post se relabitur ad statum ueterem desiderii secularis, de qua olim egressa  tempore conuersionis est. Quare autem per filium spem accipimus, prediximus, quia spem in ipsis et propaginis et solaminis ponimus, unde et uulgi usu spes eos uocamus. Unde psalmus: Et uideas filios filiorum tuorum , id est fructus sperationum tuarum. Ne, inquit, ad antiquarum uolutabra uoluptatum spei mee aciem detorqueas, quia  Dominus Deus celi, qui tulit me de domo patris mei, et de terra natiuitatis mee, qui locutus est mihi, et iurauit dicens: Semini tuo dabo terram hanc, ipse mittet angelum suum coram te, et accipies inde uxorem filio meo. Ac si diceret: Deus qui me intellectuali luce edificat, qui tulit me de conscientia peccati, quam inhabitabat auctoritas diaboli, dum ei conformarer, ac si patri, siue de  conuersatione mundiali; dicitur enim atrium suum custodire princeps mundi , et de terrenitate in qua, et ad quam sumus ex eodem diabolo patre nati, qui spei collatione introrsum locutus est mihi, et iurauit, id est in Christianitatis me iure constituit interna sponsione pollicens semini, id est bone tue actionis merito, quod in spe frugis eterne seminaueris, terrenitatis huius scilicet corporis tui pondus submittam, ut spiritualis alacritatis experiatur gratiam, Deus, inquit, qui et hec fecit, et facturum se promisit, ipse angelum diuini sui eloquii, qui que agenda sunt nuntiet, coram te mittet, id est preuium tibi faciet, et inde, ex eius uidelicet documento uidebis quam debeas eligere corporis, an  animi uoluntatem, spei utique tue ac si filio admiscendam.  Sin autem mulier sequi te noluerit, non teneberis iuramento, id est, si seductibilis, et lasciua cogitatio secundum appetitum iustitie quam habes corrigi renuerit, ius regulamque ueritatis excedens, non ultra teneberis, sed effrenis uagusque per uitia queque laberis. Filium tantum meum ne reducas illuc. Quod est dicere: Et si habenis diuine legis teneri refugis, spem saltem ne penitus de celo deuoluas, et seculari labyrintho immergas.

uERS. 9---Posuit ergo seruus manum sub femore Abraham domini sui, et iurauit illi super sermone hoc. Seruus manum sub femore domini ponit, cum pietatis affectus ueritatis presidio, que locus totius  diuini est seminis, fortitudinem sue bone operationis debita seruitute subiungit; super sermone hoc iurat, cum secundum intellectus sententiam affectus nostri infirmitas sese dirigit, et innormat.  Tulitque decem camelos de gregibus domini sui, et abiit ex omnibus bonis eius portans secum. Profectusque perrexit Mesopotamiam ad urbem Nachor. Per camelum qui ruminat, sed ungulam non diuidit, et ab incuruitate sua, sicut caminus, et camera nomen accepit, uita quidem ex magna parte diuine legis preminens obseruantia intelligitur, sed tamen ob indiscretionem suam, quia necdum plene inter uitia uirtutisque diuidit a perfectione distans, et ob hoc sese congrua humilitate proprie indignitatis consideratione inclinans. Per decem itaque camelos,  diuine legis, cuius summa Decalogus est, amor et retractatio crebra accipitur, que dum auido mentis ore gustatur, fideli eius ruminatione animi robur erigitur, et carnis desiderium tenuatur, et dum ad unguem se ut desiderat perfici carnis obiectu non posse considerat, ex sua mox quod actu non preualet humilitate reformat. Greges Domini, de quibus decem assumimus, ceterorum multitudines mandatorum sunt, de quibus perfectiora accipimus, cum Dei, et proximi caritatem, in quibus tota lex pendet et prophete, tenendam eligimus. Unde et ex omnibus Domini sui bonis portans dicitur abisse, quia cui dilectionis uirtus inest; in quantum sibi adest, in tantum etsi non omnia adsunt, de bonis omnibus portat, cum caritatis officio, que uniuersitatis  bonorum materia est, corporis uoluntatem subiugat. Abit, cum in meliora gerendi semper appetitum se extendit. Mesopotamia grece, media inter flumina; Hebraice, eleuata uocatio interpretatur. uocatur primo ad fidem, eleuatur uero uocatio per mundi abrenuntiationem, ubi, inter fluctus tempestatum mentis et seculi, necesse est commorari spiritu pauperem; per hanc Mesopotamiam ad urbem Nachor, quod interpretatur requies luminis, pergimus, quando ad perfectionem caritatis per passiones proficimus, que lumen iuxta, Ioannem apostolum est , qua uere quiescimus, uel ad ciuitatem supernam, ubi lumen in lumine uerius quiescentes uideamus.

 uERS. 11, 12.---Cumque camelos fecisset accumbere extra oppidum iuxta puteum aque uespere, eo tempore, quo solent mulieres egredi ad hauriendam aquam dixit: Domine Deus, etc. Oppidum mundus est, cui fortis armatus principatur et regnat . Unde dicitur apostolis: Ite in castellum quod contra uos est , et merito contra, quia in mundo pressuram habebitis . Extra oppidum camelos facimus accumbere, cum bona nostra opera, quibus diuine legi 94 congruimus, a mundi carnali pariter et spirituali consortio separamus, dum uitia eius et laudes refugimus. Iuxta puteum aque uespere accumbimus, cum deferuescentibus in nobis uitiorum caloribus ac si quodam meridie ad fontem aque uiue, de quo qui  biberit, non sitiet ultra , Christum scilicet bonis nostris operibus per sancte spei exspectationem requiem inuenimus. Nam de aqua oppidi qui bibit, sitiet iterum. Dum superbit impius, incenditur pauper : dum mulieres egrediuntur ad hauriendam aquam, dum fragilia instar mulierum corda de praua sua, et occulta conceptione ad apertas exeunt malitias, ut hauriant non Christi, sed oppidi aquas, id est impleant in malis, non in bonis desideria sua, eo, inquam, tempore, quo largito sibi penitendi spatio abutuntur in superbia, student sancti quique extra oppidum sua facere opera.

uERS. 12.---Domine, ait, domini mei Abraham, occurre, obsecro, mihi, hodie, et fac misericordiam  cum domino meo Abraham. Quod est dicere, Domine, qui mee dominaris rationi, quam mihi, te preside, desidero hodie inhabitatione utique tue lucis, qui dies ubique presens, et semper es, opitulationis tue mihi prebe occursum, et eam que mihi preest non merito, sed misericordia clarifica rationem.  Ecce sto propter fontem aque, et filie habitatorum ciuitatis huius egredientur ad hauriendam aquam. Stat propter fontem, quando noster affectus haustu fontis eterni roboratus certat iam uiriliter contra diaboli et carnis impugnationem. Cameli accumbunt, et seruus stat, quia uirtutis studia in spe sui premii requiescunt, quamuis pius appetitus pro religionis defensione pugnando se exerceat; stando enim quisque certat; habitatores ciuitatis, motus  sunt nostri rationales, ad quos regimen pertinet mentis. Hi filias habent, quando ipsi motus, uel uirtutes ex suo prospero euentu uanarum cogitationum lasciuias generant. De ciuitate egrediuntur iste ad hauriendam aquam, de interiori scilicet animi cura, excedunt ad horam ad affectanda laudis temporarie gaudia.

uERS. 14.---Igitur puella, cui dixero: Inclina hydriam ut bibam, et illa responderit: Bibe, quin et camelis tuis dabo potum, ipsa est quam preparasti seruo tuo Isaac, et per hoc intelligam quod feceris misericordiam cum Domino meo Isaac. Per puellam puritas, et nitor noue conscientie; huic ut inclinet hydriam ad bibendum dicimus, cum rationabiliter  ad humiliandam seculi cupiditatum in seipsa superbiam prouocamus, ut eam bibamus, id est ex toto in nobis consumamus. Hoc modo Isrelite uitulum comminutum biberunt, et draco datur esca populis Aethiopum . Respondet illa: Bibe, cum rationi bene suggerenti hilaris obedit beneuolentia ad se castigandam conscientie. Camelis potum pollicetur, cum uirtutibus ex proprie euagatione cupiditatis instaurat robur. Cum, inquit, tali modo mihi mens munditie amica arriserit, sciam procul dubio, et perpendam non meo exercitio, sed gratie tue dono hanc preparari in me uoluntatem, que associari mereatur Isaac, risui scilicet sempiterno, qui nunc ridet in spe, sed tamen seruit tuis, Domine, officiis militando.

 uERS. 15, 16.---Necdum intra se uerba compleuerat, et ecce egrediebatur Rebecca filia Bathuel filii Melche, uxoris Nachor, fratris Abraham; habens hydriam in scapula: puella decora nimis, uirgogue pulcherrima et incognita uiro. uerba absolute aliquoties inania quelibet uocare solemus, que nil aliud quam sonum habent; unde est: Â»uerba dat omnis amor .Â« Antequam uerba compleamus, ecce Rebecca egreditur, quia priusquam nubila nugarum ad plenum a corde excludamus, repente ex nimio repulsionis labore, oboriente fastidio Rebecca, id est patientia  excedere deficiendo nititur. Beatus enim qui suffert tentationem : Bathuel uirgo Dei dicitur, in quo incorrupte fidei status exprimitur, de quo Rebecca gignitur,  quia dum credimus his, que ex fide sola tenentur, patientia inter mala presentia pro spe eternorum in nobis procreatur. Unde Bathuel filius Melche, id est regine, uel regnature dicitur, quia quod nunc in fide inter tentamenta persistitur, ex perfecta surgit gloria, quam credimus, supercelestis Hierusalem matris nostre, iam ex parte regnantis, et post iudicii diem ad integrum regnature. Melcha est uxor Nachor fratris Abraham, quia illa que iam regnat sponsa est eius, qui uerum lumen est, in quo requiescunt, quicunque uera pace quiescunt; et ipse Nachor frater est Abrahe, quia lumen quod illuminat mundum, dum caro fit, frater factus est omnium qui, per fidem, nomen et opera imitantur Abrahe. Hydriam in scapula portat, quia  pondus cupiditatum, quod talentum plumbi in Zacaria significat , que se uiolenter ingerunt egre tolerat; hydria cupiditatem, aqua significat uoluptatem; grauatur ergo per uoluptatum cupiditatem, decora in affectu, sine corruptione fauoris, pulcherrima in effectu, incognita uiro, que scilicet audacie diaboli patere uelit in nullo. Dicimus autem non quod hec omnia iam sit, sed quod ad hoc esse contendit, sicut Ecclesiam sine ruga et macula dicit Apostolus .

uERS. 17, 18.---Descenderat autem ad fontem, et impleuerat hydriam, ac reuertebatur. Occurritque ei seruus, et ait: Pauxillum mihi prebe ad sorbendum aque de hydria tua. Que respondit: Bibe, 95 domine  mi, celeriterque deposuit hydriam super ulnam suam, et dedit ei potum. Ad fontem descendit conscientia, cum a celesti desiderio deflectitur ad seculi huius fluxa. Implet hydriam, cum de infima eius gloria satiare nititur auaritiam. Post que reuertitur, quia qualibet expleta libidine aliquoties animus admissi penitens ad se reducitur. Redeunti seruus occurrit, cum resipiscenti conscientie uirtutis appetitus alludit. Pauxillum aque ad sorbendum postulat, quoties intellectualis affectus cupiditatum fluentis sinum mentis deplere desiderat. Celeriter ergo obtemperans hydriam super ulnam deponit, cum sibi scapulam iniqua patientia ad ima curuari carnalitatum mole respuit, sed debite fortitudinis brachio uoluptatum lasciuiam regendam suscipit, et rationis ore consumendam  exponit.  Cumque ille bibisset, adiecit: Quin et camelis tuis hauriam aquam, donec cuncti bibant. Effundensque hydriam in canalibus, recurrit ad puteum, ut hauriret aquam, et haustam omnibus camelis dedit. Mens tacta diuinitus non solum in una qualibet re concupiscentiam ui rationalitatis consumi gaudet, sed et omnibus camelis, id est humilibus uirtutum studiis datura et refocillationis locum, aquas omnis molliciei noxie se haurire spondet. uirtus enim non habet quo maneat, nisi uitii humorem spiritus ignis sudum reddat. Aquam itaque in canalibus effundimus, cum superfluitatem secularitatis per humilitatem cogitationum exinanimus. Canalis enim ob concauitatem suam humilitatem mentis significat, unde dicitur in Canticis:  Come eius sicut purpura regis uincta canalibus . Ad puteum uero recurrimus, ut aquam hauriamus, haustamque camelis demus, cum ad considerandam totius nostre concupiscentie massam aciem animi reducimus, ut a nostris eam sinibus extrudamus, et uirtutum quarumque examina libidinum consumptione pascamus.

uERS. 21, 22.---Ille autem contemplabatur eam tacitus, scire uolens, utrum prosperum fecisset Dominus iter suum, an non. Postquam ergo biberunt cameli, protulit uir inaures aureas appendentes siclos duos, et armillas totidem pondo siclorum decem. uirginem taciti contemplamur, cum a strepitu forastico mentibus consopitis, quam gloriosum sit a peccati morsu immunem habere conscientiam, intra nos ipsos perpendimus.  In cuius pulchritudinis delectatione auspicium quoddam accipimus, utrum prosperum desiderii nostri cursum faciat Dominus, quia dum diuinarum speciei rerum soli querende intendimus, ibi profecto ac si in libro legimus, quid boni, quidue mali exsequamur, quid nunc, quid in futuro sortituri sumus, ex aliqua parte presagamur. Postquam igitur bibunt cameli, ubi scilicet a uirtute humilitatis consumitur, quidquid intra nos est uitii profert uirilis feminea iam exclusa mollitie intellectus geminam Deo et hominibus, quod per inaures signatur obedientiam, ut cum Deo obsequi nititur his qui sibi paterne presunt, et fraterne adsunt, in auditu auris ornamentum obsequii non negetur. Non solum enim patribus, sed et omni humane creature propter  Deum subdi debemus . Obsequium uero, iuxta petam, parit amicos , unde et totidem armille puelle manibus adhibentur. Per armillas, que manibus, quasi corona preminent, fructus boni operis accipitur, quod est pax primo ad Deum, dehinc ad proximum; pax enim belli exacti pretium, pax summa laborum est: manus uero opera significat, quibus et Deo obsequimur, et proximo exempla prebemus. Premium autem operum etiam in presenti, quasi quidam ornans nos, ac muniens ambitus armillarum, amor noster ad Deum, Deique ad nos rursusque ex pio nascens opere proximi ad nos, et noster ad proximum. Inaures appendunt siclos duos, quia uera obedientia  absque humilitate et patientia exhiberi non potest. Auree sunt, cum pro solo Deo imperia obedientie fiunt. Armille pondo siclorum decem sunt, cum corpus nostrum quatuor subsistens elementis, et anima tribus, intellectu scilicet, memoria, uoluntate, principalibus donis pendent, ac prona sunt ad unius desiderium Trinitatis; pondus namque ac pondo a pendendo dicuntur, et quod pendet ad aliquid tendit, unde et amantes pendere feruntur.

uERS. 23, 24, 25.---Dixitque ad eam: Cuius es filia? Est in domo patris tui locus ad manendum? Que respondit: Filia Bathuelis sum, filii Nachor, quem peperit ei Melcha. Palearum quoque et feni plurimum est apud nos, et locus spatiosus ad manendum. Dum conuersationis nostre rigorem feruenter attendimus,  ipsam conuersionis, uel etiam intentionis nostre originem causamque solerter plerumque discutimus. Cuius ergo sit filia tam nitens conscientia, Deo scilicet, an diabolo propagante, sit edita disquirimus, cum ne bona ut assolet praua intentione ceperimus, caute prospicimus. Domus diaboli hic mundus dicitur. Porro hic domus patris, uidelicet Dei, non aliud est quam mens ipsa que spiritualiter ipso inhabitante dirigitur. Et sicut apud diabolum dispergimor, ita ad curam interioris hominis apud Deum uere Patrem intra nos ipsos ac si domestici localiter commanemus. Locus autem fidelium caritas est, non horaria, sed, ut ita dicam, mansionaria, unde et Spiritus sanctus die Pentecostes illabitur manentibus in eodem loco. Filia, inquit, Bathuelis 96  sum: Bathuel uirgo Dei dicitur: uirgo autem nil conuenientius accipitur quam ueritas, que quia ex Deo est, nil ea purius est; mens itaque pia Bathuelis est filia, quia ex castitate ueritatis edita, nulla recipit, nisi sinceritatis monita. Omnis enim qui est ex ueritate, audit uocem meam . Bathuel Melche est filius, quia ueritas non nisi per rationem in nobis exoritur, que Melcha, id est regina iure dicitur, quia diuinitus illustrata nostris rectissime sensibus principatur, unde et peperisse hunc Nachor dicitur, qui requies luminis appellatur, quia quidquid uere cognitionis intra nos per Melchan, rationem scilicet, gignitur, ad auctorem profecto Deum, in quo uero lumine a negotio, id est peccato, perambulante in tenebris  insipientie  suauiter quiescimus, refertur. Per paleas quod a grano decutitur, ea que in nobis superfluunt, culpas scilicet intelligimus. Per fenum humanitatis fragilitas accipitur; paleas ergo, et feni plurimum habet quisquis et culparum et proprie carnis iugi consideratione non caret. Sed et locus spatiosus ad manendum in domo est, quia etsi corporis pondus patimur, et circumstans nos peccatum, latum tamen penes nos conseruamus caritatis mandatum, quod etiam complectitur inimicum, quodque operit multitudinem peccatorum, unde dicitur: Statuisti in loco spatioso pedes meos . Ad manendum uero est, scilicet ad perseuerandum, ut non uerbo et lingua, sed opere diligamus et ueritate , id est certa status nostri immutabilitate. Quod enim mutatur, non est in ueritate.

uERS. 26, 27.---Inclinauit se homo, et adorauit Deum, dicens: Benedictus Dominus Deus domini mei Abraham, qui non abstulit misericordiam et ueritatem suam a domino meo, et recto itinere me perduxit in domum fratris domini mei. Quoties affectui nostro sentimus bene agendi ad uotum respondere uoluntatem, humiliare debemus ad Deum nostre humanitatis rigorem, eumque benedicere, intellectualitatis nostre presidem, qui misericorditer suam cum operibus attribuit nobis fidem, et promissa complendo largitione premii in fine exhibebit ueritatem, et documentorum suorum tramite perducet in supercelestem domum Christi Iesu, qui frater est omnium,  rationabiliter et secundum mores fidelis Abrahe uiuentium. Dominus autem dicitur, quia affectui ratio dominatur, et Christus frater huius domini uocatur, quia his potissimum, qui suis prauis motibus presunt tota germanitate connectitur.

uERS. 28, 29, 30.---Cucurrit itaque puella, et nuntiauit in domum matris sue omnia que audierat. Habebat autem Rebecca fratrem, nomine Laban, qui festinus egressus est ad hominem, ubi erat fons. Cumque uidisset inaures et armillas in manibus sororis sue et audisset cuncta uerba referentis: Hec locutus est mihi homo, uenit ad uirum, qui stabat iuxta camelos, et prope fontem aque. Matris domus ipsa rationis est que nos protegit uirtus. Ad hanc currens puella  nuntiat que audiit, dum conscientie puritas in cunctis suis affectibus ad rationis examen tota sedulitate recurrit, seseque illa iudicante disponit. Rebecca dicitur patientia, Laban uero candor interpretatur. Patiens ergo conscientia candori eterno germane coniungitur; nisi enim spes eam superne claritatis attolleret, inter pressuras illico tolerantia feminee lassaretur. Is festine egreditur ad hominem, ubi erat fons, quia contuitus sollicite cogitationis exprimit, intellectualiter coram nostris humanis affectibus, qui seculi imminent cupiditatibus, que sit gloria lucis illius, cui nullus ualet obesse defectus. Laban namque ad hominem egressio, nil aliud est quam aduersus humanitatis motum ratiocinantis spiritus de sententia superne claritatis expressio.  uidet inaures et armillas in manibus sororis sue, cum uidendum proponit anime patienti et gemine obeditionis, Deo scilicet et homini, debite exercitium, et gemine operationis fructum, que diuino itidem honori, et fraterne exhiberi debet edificationi, et ex hoc perpendere monet que corona debeatur tot laborum dispendia sustinenti. Inaures obedientiam significare testis est Iob reualescenti inauris data . Audit uerba puelle referentis, cum intelligenter obaudire facit animam boni sui apparatum appetitus afferentem ad emerendam celestis glorie lucem. uenit Laban ad uirum, qui stat iuxta camelos prope fontem, cum accedit celeste desiderium ad affectum iam uiriliter decertantem,  ob humilium uirtutum defensionem, contra mundi fluxum, id est puteum imminentem. Reprehendit me quidam fontem in mala significatione accepisse, sed meminerit fontem in malo accipi ubi et unde loquitur Dominus Samaritane. Cameli qualiter intelligendi sunt, superius diximus.

uERS. 31, 32, 33.---Ingredere, benedicte Domini, cur foris stas? Preparaui domum et locum camelis. Et introduxit eum in hospitium, ac destrauit camelos, deditque paleas, ac fenum, et aquam ad lauandos pedes camelorum et uirorum qui uenerant cum eo. Et appositus est in conspectu eius panis. Affectus noster a Domino benedicitur, cum ad religionis augmentum intenditur. Is ingredi monetur, cum a forastico strepitu ad mentis quietem secedere per interni  gaudii candorem trahitur. Intellectualis enim iste Laban domum, ac locum camelis preparat, cum et a conscientie domo 97 peccatum eliminat, et totius uirtutis consistorium, bonam scilicet uoluntatem in eadem domo locat; inducit in hospitium, cum huius peregrinationis tempore pietatis opera non desinit intra mentis celare secretum, propter transitorie laudis incursum. Cameli destrantur, cum quelibet sanctitatis integumenta, quibus sessuro in nobis Deo fideliter cingebamur humili a nobis estimatione soluuntur, et ad future beatitudinis emerendum candorem nulla putantur. uel etiam eos Laban destrauit, cum celestis amor ab omni peccati et inanium cogitatuum pondere uirtutum studia subleuauit. Dat paleas, et fenum eis, cum et reprobationis  miseriam, et diuine electionis gloriam piis proponit exercitiis, ut sic de spe electionis letetur cor suum, quatenus de casu reprobationis extimeat nomen diuinum. Paleas reprobos, fenum dici electos, exempla dabimus. Paleas uret igni enexstinguibili, in Euangelio ; et Behemoth fenum ut bos comedit, in Iob . Inde ergo aque pedibus camelorum lauandis suggeruntur, quia de spe, et timore irriguum superius et irriguum inferius  expiandis uirtutum nostrarum superfluis affectibus ingeritur celitus. Sed et camelos istos uiri regunt, quia intellectuales nostri motus, quos robustos fortitudine Iob appellat , uirtutum in nobis acta dirigunt. Panis itaque sic illi apponitur, quia diuine solius contemplationis affectui  nostro, iam tunc a negotiis consopito, delectatio inesse dignoscitur; unde et in conspectu eius panis appositus dicitur. Et notandum quod prius camelorum ac uirorum pedes lauantur, postmodum panis apponitur, quia nisi compunctionis gratia mens, et uirtus a superfluis suis tota lauetur, nunquam diuina speculatione reficitur, que non nisi a mundicordibus pregustatur. Antequam comedam, suspiro, ait quidam ; sed pane hoc sibi apposito se comesurum seruus negat, donec suos sermones exsoluat, quia ad illum qui angelos pascit edendum panem se sufficere non posse deputat, nisi concepte deuotionis affectum appetitus noster effectu pie operationis absoluat. Hos panes, imo propter unitatem  Trinitatis hunc panem amicus, de uia rediens, ab amico improbe postulat .

Annuit Laban, ut loquatur, quia celeste desiderium nos precipue iuuat, ut quod probe conceptum est, efficiatur. uerba autem pro rebus in sacra pagina, maxime ueteri, solere poni, nulli dubium est.  Seruus, inquit, sum Abrahe et Dominus benedixit domino meo ualde, in quantum scilicet sum affectualitas me subiicio rationi, cuius dominio ubertatem Deus tribuit prouectionis, magnificatusque est ad summam pertingendo uirtutis, oues habens beneficientie ad proximum et in seipsa simplicitatis, boues, maturitatem morum et gratiam predicationis, argentum scientie et eloquii, aurum sapientie aut sacre religionis, seruos corporalis contumacie  legitimo suo addicens imperio, ancillas, interioris lasciuie castitatis seueritate reprimens, camelos ponderositatis, ad inertie, et asinos stoliditatis ac ineptie, ad acumen diuine subtilitatis elimans. Que sequuntur usque ad eum locum, ubi dicit: Si facitis misericordiam, et ueritatem cum domino meo, indicate mihi, satis superius tractata patent, nec replicanda sunt, cum tot discutienda restent. Est tamen quod, etsi uideatur esse dissertum, aliquem mouere possit, scilicet quod dicitur: ueni hodie ad fontem aque. Si enim fons aque, iuxta quod hoc loco pene ubique sensimus, in cupiditatis typo accipitur, contrarium uidetur, quod additur hodie, sed hodie, id est per illuminationem gratie, ad fontem, puteum scilicet illum cece concupiscentie  uenimus, dum, Deo illustrante, uoraginem confusionis eius agnoscimus, unde et stare, id est uigilanter decertare positus iuxta puteum perhibetur seruus. Etsi quia in bonam partem fontis nomen accipi solet intelligere diuerse uelimus, hodie ad fontem uenimus, quia non nisi per diem diuine cognitionis, sapientie et uite fontem attingimus. Ipse enim Deus per seipsum querendus est, Ego namque, ait, sum uia . Ad Bathuel ergo et Laban, ad gratiam uidelicet Dei, qua nil castius, nil integrius est, ex qua candor celestis desiderii nobis innascitur, utrum misericordiam et ueritatem Domino nostro faciant dicitur. Ex gratia misericordiam peccatorum uenie accipimus; ex ueritate, quod desideria nostra suspirant, supercelestis candoris  promissa recipimus. In quantum ergo et uim in nobis gratie, et superni desiderii feruere sentimus, de futura nostra misericordia et ueritate agi nobiscum sciamus.

uERS. 49, 50.---Sin aliud placet, et hoc dicite, ut uadam ad dexteram, siue ad sinistram. Responderunt Laban et Bathuel: A Domino egressus est sermo; non possumus extra placitum eius quidquam aliud tecum loqui. Quod est dicere: Si peccatis emerentibus non ueniam, et beatitudinis promisse impletionem, quod est gratia et ueritas, impendere mihi Deo per uos operante non libet, et hoc diuinitus inspirando innotescite, ut aut ad dexteram tendens potiori studio uirtutis exercear, 98 aut sinistre me credens, de  preteritis meis lapsibus penitendo compungar; habemus enim sinistram de contritione peccati, et dexteram de prouectu boni. Ad hec gratia Dei cum eo quod genuit celesti desiderio, Bathuel scilicet Laban intellectualiter inferunt. A Domino egressus est sermo, ex occulti utique censura iudicii, quasi sagitta ex pharetra per euidentis tue aspirationis munus Dei emicuit sententia, ex qua potes colligere quod ea qua interius per nos doceris unctio, ad certitudinem tue future prouectionis imo perfectionis tibi habenda sit quasi pro quodam celesti oraculo. Non enim aliud tibi suggerere per incertum possumus quam quod uelit ipse, cum simus indubitanter ab ipso.

uERS. 51, 52, 53.---En Rebecca coram te est,  tolle eam, et proficiscere, et sit uxor filii domini tui, sicut locutus est Dominus. Quod cum audisset puer Abraham, adorauit in terra Dominum. Prolatisque uasis argenteis et aureis, et uestibus, dedit ea Rebecce pro munere, fratribusque eius, et matri munera obtulit. Si, inquiunt, dexteram uirtutis eligis, ecce Rebeccam, id est patientiam pre oculis mentis tibi habendam cognosce, ad tentationem enim preparare, et per tribulationes regnum Dei intrare te necesse est . Si ergo uis proficisci, bonis utique actibus promoueri, tolle ab infima intentione, subleuans eam, ne pro presenti procul dubio retributione ferendam putes esse molestiam, sed filio Domini tui annecte eam, spei uidelicet diuine ex intellectu magistro progenite, a quo inter erumnas  partuum osculum superne consolationis accipiat. Dominus hec loquitur, dum ubique persecutionem patientibus celestia sola sperare monet. Audit hec, id est intelligit affectus rationi deseruiens, et in terra, hoc est in soliditate humilitatis sine qua patientia non est, Deum excelsum tanto uicinius quanto humilius orat. uasa argentea capacitas sunt sacri eloquii, et scientie. Aurea fecunditas, ne scientia inflet, caritatis; uestes sanctitatis opera, quibus mortificanda tegimus super terram membra. Proferimus ista, cum proximis reddimus utilia. Rebecce pro munere ea damus, cum laboranti exinde patientie aliquid consolationis interim facimus. Fratribus, animi plane uirtutibus desudanti spiritui uiriliter adnitentibus, et matri caritati, que amat  quod tolerat, eodem modo munera solatii offerimus.  Initoque conuiuio uescentes pariter, ac bibentes manserunt ibi. Affectus noster postquam conceptum humanitus timorem, patientiam, ac humilitatem reflauit amando, conuiuium cum prefatis omnibus init, dum quod in initio conuersionis egre tulerat, hoc, id est aduersa mundi sola uirtutis dulcedine tractus amplectitur et desiderat. uescimur ergo, cum quidquid noxie durum se menti obtulerit, dente rationis atterimus, et in usum traducentes spiritualiter roboramur. Bibimus, cum poculum gratie septiformis hauriendo eadem comesta condimus. Pariter manemus, cum a religione proposita, et ab his que premisimus nullo modo  dirimi patimur. Ibi, quia locale uerbum est, bone uoluntatis statum significat, sine qua his cohabitare quis nequeat.

uERS. 55, 56.---Surgens autem mane locutus est puer: Dimitte me, ut uadam ad dominum meum. Responderunt fratres eius, et mater: Maneat puella saltem decem diebus apud nos, et postea proficiscetur. Nolite, ait, me retinere, quia direxit dominus uiam meam. Puer mane surgit, cum debita sedulitate a mentis infantia in uirile robur uirtutis affectus efficax se proripit. Mane pro sedulitate poni testis est psalmus: Mane oratio mea preueniet te . Et: Castigatio mea in matutinis . Dimittite, ait, ut uadam ad dominum, id est uestre infusionis ubertate meas dilatate angustias,  ut dominatrici omnium rationi coniungar. Sed matris caritatis, ceterorumque bonorum respondet effectus, uel decem diebus apud se manere puellam, per uniuersitatem utique huius temporis, quod septem diebus agitur, trium que precipue molestant cum usu uirtutum exercendam patientiam cogitationis scilicet, locutionis, et operis, ut cum hec religionis iure defregerit, proficiscitur ad Isaac, gaudii eterni iubilum. Denarius autem ex septem et tribus constat. Quare, ait, a uestra parcitate cohibeor, qui iam future directionis mee gloriam speculando pregusto?

uERS. 57, 58, 59, 60.---uocemus, inquiunt, puellam, et queramus ipsius uoluntatem. Cumque uocata uenisset, sciscitati sunt, dicentes: uis ire cum homine  isto? Que ait: uadam. Dimiserunt eam, et nutricem eius, seruumque Abraham, et comites eius, imprecantes prospera sorori sue, atque dicentes: Soror nostra es, crescas in mille millia, et possideat semen tuum portas inimicorum suorum. uocamus puellam, cum matris et fratrum, secundum quod dictum est, aspirati consilio nostram an perseuerare uelit in sanctitatis studio disquirimus conscientiam. uocata aduenit, cum rationis concionantis iudicio tota assistit. Desideriis igitur celestibus et Dei gratie, et caritatis affectui plene respondens fratri, scilicet Laban, Bathueli, et matri, seruum, 99 id est pietatis sequitur appetitum, et in amplitudine contemplationis dilatanda laxatur, cum nutrice sua, uidelicet prouidentia, que ne quid nimis fiat procurare  debeat, et ab excessu arceat; seruumque Abrahe, appetitum utique intellectui undecunque subactum cum spirituali uirtutum comitia libere progredi gaudent, imprecantes, quod est imprecari facientes sibi ipsi animam, studium meliora gerendi, sibi iam germane coniunctam. Soror nostra es. Ac si dicerent: Ex diuini communione germinis habes esse uirtus nobiscum; patientia enim nisi pro Deo stoliditas est, nobilitaberis fecunditate uirtutum. Crescas in mille millia, promouearis scilicet perfectione omnimoda; hoc enim ista numerositas sonat, et semen bona procul dubio opera tua possideant, id est subiugent portas inimicorum suorum, uitia profecto per que intratur ad consortia diabolorum, qui etiam uulgo, antonomastice notantur nomine inimicorum;  hec ipsa uitia et in psalmis et Euangelio, porte mortis  et porte uocantur inferorum .

uERS. 61.---Igitur Rebecca, et puelle eius ascensis camelis secute sunt uirum. Qui festinus reuertebatur ad dominum suum. Rebecca puellas habet comites, quia patientie nec humilis uerecundia, neque simplicis temperantie desunt cogitationes. Ascendunt camelos, et sequuntur uirum, cum humilium fastigio uirtutum pariter innituntur, et appetitum celestis boni quasi ducem uirumque, quo semper fecundentur, sequuntur. Is festine ad dominum regreditur, quia ex natura uirtutis, ac si ignis ad excelsa, ad eum a quo datur insatiabili appetitus amore conuertitur.

 uERS. 62, 63.---Eo tempore Isaac deambulabat per uiam que ducit ad puteum, cuius nomen uiuentis et uidentis. Habitabat enim in terra australi: et egressus fuerat ad meditandum in agro inclinata iam die. Cumque leuasset oculos suos, uidit camelos uenientes procul. Hac animi tempestate uotis ubique feruentibus Isaac per uiam deambulat que ducit ad puteum, dum spes superni gaudii per eum qui uia ad se euntibus est, gradiendo proficit ad eius ipsius cognitionem, qui et ipse puteus, id est profunditas, est sapientie totius et scientie thesaurorum, cuius est nomen uiuentis, et cum sua et generalis omnium sit uita, nomen habet etiam uidentis, seipsum scilicet qui est uita uidere et alios facientis. In australi namque terra, id est in spiritualis feruoris ac soliditatis gratia, habitabat,  auster enim calidus est uentus, quem sponsus in Canticis ad perflanda aromata sua sollicitat . Sed post spiritualis excellentiam sensus ad meditandum in agro fuerat egressus, dum ad disceptationem passionum corporis, quod agri more nobis excolendum est, necessario sublimitas deducitur intellectus. Egreditur in agro ad meditandum, uel iuxta quedam exemplaria, ad metandum, cum de thalamo interne speculationis, ad meditationem cogitur mens supernis imbuta gaudiis cure actualis, aut ad prefigendum, sibi metas corporee restrictionis compellit animum subite molestia tentationis. Quod fit inclinata iam die, id est subtracta paulisper diuine contemplationis luce. Sed Isaac leuat oculos, uidetque  procul camelos, dum rursus a proprie sensu fragilitatis ad diuine celsitudinem suscitatur uisionis, ubi rediuiue contemplatur iam regredi robur uirtutis. Camelos autem, uirtutes dicimus, et quia ruminant, et quia a curuitate, id est humilitate uocantur, et si ungulam quidem non findunt, discretionis tamen signum ex gibbi sui partitione preferunt.

uERS. 64, 65, 66.---Rebecca quoque, conspecto Isaac descendit de camelo, et ait ad puerum: Quis est ille homo, qui uenit per agrum in occursum nobis? Ipse est, inquit, dominus meus. At illa tollens cito pallium operuit se. Seruus autem cuncta que gesserat, narrauit Isaac. Rebecca conspiciens Isaac, descendit de camelo, dum patientia uisione intima perpendens super celestia, omne in se ipsa uirtutis fastigium  propria estimatione deponit non esse condignas passiones huius temporis ad futuram iudicans gloriam, que reuelabitur in nobis ; proprium itaque admirando compellat affectum. Quis est, inquit, tante humanitatis in Deo motus? quam profundo mentis intuitu attendendus, qui per agrum, id est spirituale exercitium nobis ad se tendentibus gratuito occurrit semper auxilio! Solet autem etiam secundum ipsam deitatem humanus dici Deus, spiritus quoque humanus et stabilis appellari, uerbis nostris necessario ad diuina traductis. Per hominem ergo humanitas, id est pietas. Apparuit, inquit, benignitas, et humanitas saluatoris . Hic est, ait, affectus, dominus meus, hunc utique non immerito preelegi dominatui, tantopere pium, qui  et suam nos agriculturam efficit, et nobis resistentibus atque superbe auersis precaturus ut redeamus occurrit. Ad hec Rebecca cito pallium tollit, et se operit, quia patientia licet sibi pro Deo multa pati uideatur, uerecundie ornatum sumit, dum que agit nulla estimat, et de preteritis erubescit, unde et insigniter hac ipsa humilitate ante Dei oculos se operit. Potest et per pallium quod inferius dilatatur et superius angustatur, actualis et contemplatiua uita accipi, quarum altera ad curam proximi lata est, altera ad Dei uisionem acuitur. Narrat affectus 100 noster que gessit Isaac, cum quidquid agendo, uel contemplando efficere uidetur ad emerendam celestis gaudii gratiam reportat.

uERS. 67.---Qui introduxit eam in tabernaculum  Sare matris sue, et accepit uxorem, et in tantum dilexit ut dolorem qui ex morte matris acciderat temperaret. Isaac Rebeccam in matris tabernaculum inducit, cum celestis gaudii desiderium patientiam intra pie uoluntatis ambitum, que totius boni mater est, sibi commilitaturam, et a se sanctis operibus fecundandam suscipit, et in tantum pro Deo iam se pati letatur, ut dolor penitentie, qui ex defectu olim eiusdem bone uoluntatis acciderat, nimii processu amoris certa spe uenie iam penitus leniretur.



CAPUT XXu.

uERS. 1.---Abraham uero aliam duxit uxorem, nomine Cethuram. Cethura dicitur thimiama offerens, uel copulata. Postquam Sara, uoluntas scilicet, que  princeps Abrahe, id est rationis est, non quod rationi principetur, sed quod ex eius consortio principium totius probitatis sit, postquam, inquam, hec seculo occidit, fit Cethura, dum ita toto desiderii ardore crematur, ut uita hominis, Deo per internum indiuidui amoris fedus copulata, ad Deum omni odore sanctitatis confecta feratur  Dat Abraham cuncta que possidet Isaac, quia quidquid intellectus in spirituali substantia feneratur, totum ad celestis letitie lucra multiplicanda confertur.  Filiis concubinarum largitur munera, dum operibus rationabiliter quidem ceptis, sed minus legitima humane affectionis admistione perfectis, non eterna, sed temporarie prosperitatis ascribit premia. Et separauit, inquit, eos ab Isaac filio suo,  dum adhuc ipse uiueret, ad plagam orientalem. Dum uiuimus enim ad orientalem plagam, separare ab Isaac filio eos debemus, quia subtiliter discernendum nobis est, dum ueri Orientis uitali luce perfundimur, ne opera humanitus facta ad intentionem mercedis superne permiscere audeamus. Filios concubinarum, opera affectualitatum corporalium, Isaac filium, spem celestis gaudii dicimus. Ordo autem est: Dum uiueret ad orientalem plagam, separauit eos.

uERS. 7, 8.---Fuerunt autem anni uite eius centum septuaginta quinque annorum. Et deficiens mortuus est in senectute bona, prouecteque etatis, et plenus dierum. Per quinarium exterior homo noster, ob quinque suos sensus accipitur. Septuagenarius septenarium et denarium euidentius prefert in septenario,  qui numerus spiritualis est, et ex quatuor tribusque constat, spiritus noster intelligi potest, qui quatuor principalibus uirtutibus, et ratione, uoluntate affectuque preminet, et solus septiformi gratie capessende idoneus est; hunc septenarium denario adiicimus, dum animum sacre documento legis imbuimus. Inde ergo ad centenarium qui transit, in dexteram ferimur, id est ad contemplationem Dei, que initium perennis iam beatitudinis est, conscendimus. Hunc usque centenarium Abraham intellectualis uiuere quoque pacto seculo potuit, sed in hoc constitutus deficiens cupiditatibus earum negotiis obiit, cum plenus dierum, sacrarum scilicet luce multiplici scientiarum, et prouecte etatis, promotus sane altis gradibus sanctitatis in senectute, non qua  inueterauerit inter inimicos in terra aliena , sed qua permaturuit religiose conuersationis diuturnitate bona.

uERS. 9.---Congregatusque est ad populum suum, et sepelierunt eum Isaac et Ismel, filii sui in spelunca duplici, que sita est in agro Ephron, etc. Isaac, et Ismel, filii Abraham, sepeliunt in spelunca duplici, cum et spes celestis gaudii, et affectus iam Deo obediens non sibi quietis interne rationem gratia contegunt, ut nec spelunca sensualitatis, nec etiam ipsius, que molestior esse solet, imaginalitatis spiritum Deo intentum prodant, sed eidem seruire a negotiis curarum parcendo, fouendo consentiant; cetera superius tractata querantur. Sed antequam  sepeliat, ad populum suum congregatus ordinate satis dicitur, nisi enim a sua dispersione intellectus ad sibi uniendam cogitationum quasi uulgi multitudinem sese collegerit, nunquam sepulcrum illud quietem mentis attingit.  Et post obitum illius benedixit Dominus Isaac filio eius, qui habitabat iuxta puteum uiuentis et uidentis Benedicit Dominus Isaac filio post obitum Abrahe, dum spei nostre spiritualis letitie exuberantiam multiplicat, postquam intellectus noster ex toto deficit in appetitu mundialis glorie. Iuxta puteum uiuentis et uidentis habitat, cum interioris hominis gloriatio eum in quo est totius boni origo, et unde haurimus totius spiritualitatis ac uitalitatis undas, obseruando omni diligentia confrequentat. Illi enim rei assidere solemus,  quam custodire, quaque frui cupimus; sic ergo iuxta puteum habitat.

uERS. 17, 18.---Anni uite Ismel centum triginta septem. Deficiens mortuus est, et appositus ad populum suum. Habitauit autem ab Heuila usque Sur, que respicit Aegyptum intreuntibus Assyrios; 101 coram cunctis fratribus suis obiit. Per septenarium temporalitas accipitur, que septem diebus euoluitur. Tricenarius ad Trinitatis pertinet dilectionem, per piorum operum exsecutionem, sexies quini triginta complent. Sex diebus fecit opera sua Deus, sexta etiam creauit hominem. Operum ergo senarius innuit perfectionem, que quinarii exteriorum sensuum cohibeat inequitatem. Centenarius uero insinuat, quia dexter est, Dei contemplationem. Quidquid itaque temporalitatis nobis  inest, affectus noster uerus Ismel expendat in Dei, non uerbo, sed opere integro, dilectionem, si uult perfectum facere hominem, et Dei attingere uisionis beatitudinem. Is numerus est annorum plenitudo, scilicet clara uirtutum. Unde congrue postmodum dicitur appositus ad populum suum, dum post tot claritudines sanctitatis derelictis habitatoribus Cedar, solum patrie reuera iam sue supercelestis populo, conciuibus suis apponi nunc desiderat, in re postea apponendus. Habitauit autem ab Heuila usque Sur, id est dominatus est motibus suis a principio conuersionis, in quo omnis creatura ingemiscendo parturit usque adhuc et dolet ; usque Sur, id est usque ad spiritualis fortitudinis contra omnia temperamenta robur. Que tamen fortitudo  respicit Aegyptum, id esttribulationis coangustantis tenebras, intreuntibus carnis affectibus Assyrios, id est aulicos, scilicet, imitari uolentibus quosque uoluptati deditos. Aulas namque omnium esse nouimus uoluptatum uolutabra. In domibus plane regum sunt qui mollibus induuntur : Heuila interpretatur parturiens, uel dolens; Sur fortitudo; Aegyptus tribulatio coangustans, uel tenebre. Habitare uero, pro eo quod est, dominari, in Scriptura ponitur. Dum plane fortia quelibet agimus, et de mundi oblectatione quasi de aule introitu tentamur, ad Aegyptum meroris et tenebrarum, quod totum mundus est, attendere debemus. Assur autem dicitur aula. Coram cunctis fratribus obit, dum omnibus piis  animi motibus a sua euagatione reuersis, sibique ad securandum presentibus a forensi distractione atque negotio beate interit. Unde et superius primum defecisse, postmodum mortuus fuisse dicitur; nisi enim Ismel terrene ex toto affectualitati deficiat, peccati effectibus quomodo mori ad integrum queat?

Que sequuntur , alias iam dicta sunt, excepto quod quadraginta annorum Isaac duxit Rebeccam, per Decalogi uidelicet impletionem, summam Euangelii, quod quaternario signatur attingens ad patientie amplexus, quod est perfectionis fastigium deuenit. Deprecatusque est Isaac Dominum pro uxore sua, eo quod esset sterilis; qui exaudiuit eum, et dedit conceptum Rebecce, sed collidebantur in utero eius paruuli. Que ait: Si sic mihi futurum  erat, quid necesse fuit concipere? Perrexitque ut consuleret Dominum. Postquam in conuersionis primordio patientie leges amplectimur, ipsam sterilem reperimus, quia etsi aduersarios tolerat, his tamen benigne obsequi arduum nimis putat. Necesse ergo est ut precemur Dominum quo tribuat Rebecce conceptum. Igitur exaudimur, et iam geminos fetus concepimus, scilicet, ut quos toleramus, sine scrupulo aliquo in gratiam admittamus, et cum amauerimus benefacere his etiam cum perseuerauerint in malo, ac deseruire curemus; sed colliduntur in utero paruuli, quia immensa est congressio intra conscientiam ista facere molientis animi. Dum enim uidet obsequium ingrate ab inimico suscipi, mens ipsa cur talem diligat, indignatur sibi. Amare ergo, et non  amari, obsequium prebere, sed despici, utrumque grauiter indignatur sibi, dum seruitium non susceptum internum conturbat amorem, et amor ipse nimis egre patitur officii impensionem. Quid, inquit, mihi proderit huius bone actionis concepisse affectum, qui ad tam tristem conscientie uergit effectum? Sed petendum est intellectualitatis oraculum, ubi consulamus Dominum.

uERS. 23, 24, 25.---Due enim gentes in utero tuo sunt, et duo populi ex uentre tuo diuidentur, populusque populum superabit, et maior seruiet minori. Qui prior egressus est, rufus erat, et totus in morem pellis hispidus. uocatumque est nomen eius Esau. Protinus alter egrediens plantam fratris tenebat manu, et idcirco appellauit nomen eius Iacob. Due gentes  patienti anime in conscientie utero sunt, carnis scilicet cogitatus, et spirituales rationis motus, et ex uentre, id est, humana fragilitate, duo genera appetituum sibi inuicem infensorum, conditione corruptibilitatis unitatis statum prepediente consurgent, sed populus populum superat, maiorque minori seruit, dum animalitas que primo in omni homine regnat; prius enim, iuxta Apostolum, quod animale, demumque quod spirituale , spiritualitatis ut dignum est imperio subiugatur. Noli ergo, inquit, penes te turbari, si patientie premio uis coronari. Qui prior egreditur, rufus erat, quia is qui primitus in nobis apparet motus, ex passione desideriorum ueniens, quasi ex carnis, et sanguinis  origine est, concupiscentialiter flammeus. Is enim color et ignis, et sanguinis speciem habet, unde et estum concupiscentie carnalis significat. In morem pellis est hispidus, dum asperitate influentium superfluarumue cogitationum 102 ac motuum semper est horridus. Per pellem uero memoriam possumus intelligere, que animalis iam mortui representatio est; memoria ergo nostra tot affluit incursibus suggestionum, quanta pellis quelibet densitate pilorum. Esau dicitur aceruus lapidum; carnalitas itaque nostra aceruus lapidum uocatur, dum pondus, et duritia spiritualium, corporaliumque pestium indesinenter in illam congeritur, ut iam uix ad superna querenda leuetur; sed protinus alter egreditur, qui plantam fratris manu teneat, dum  spiritualis subsequitur zelus, qui plantam, id est intentionem praui desiderii, que quasi quidam finis et cogitatus, et operis est, fortitudine rationis euertat. Iacob itaque, id est supplantatorem patientia hunc mater appellat, qui profecto quidquid mala prestolamur intentione subducat. Hoc est quod legitur, Caro concupiscit aduersus spiritum, et spiritus aduersus carnem . Tempus partus, quod superius nos preterierat, quo gemini in utero reperiuntur, nil aliud conuenientius estimo quam ipsas tentationis molestias, que quidem geminos edunt, dum primum carnaliter titillant, postmodum ad subuersionem nequitie spiritum quasi pugilem uirtutis exsuscitant. Uterus autem, ipsa quo hec celebrantur conscientie inuisibilitas est.

 uERS. 26, 27, 28.---Sexagenarius erat Isaac, quando nati sunt ei paruuli. Quibus adultis factus est Esau uir gnarus uenandi, et homo agricola. Iacob autem uir simplex habitabat in tabernaculis.

Isaac amabat Esau, eo quod de uenationibus eius uesceretur, et Rebecca diligebat Iacob. Nascuntur nobis paruuli, cum ad plenum in preliis uitiorum exercitate carnalia ac spiritualia queque patent discretioni nostre. Isaac sexagenario nascuntur, cum spei nostre per integra perfecti hominis opera, quod sexagenario signatur, supernis gaudiis iam intente utiliter hec temperamenta ad probationis scilicet gloriam suboriuntur. Paruuli tunc adolent, cum tepor suggestionis ad calorem nimie prorumpit inuectionis: sed tamen si carnalitas feruet, spiritualis necesse  est impetus ut contra ardentius ardere nunquam cesset. Paruuli sane alter bonus, malus alter, et uterque, si uelimus, bonus. Unde et Esau, uir licet gnarus uenandi sit, homoque agricola, tamen ab Isaac diligitur, eo quod de eius uenationibus uesceretur; uenator multo suo actu nil aliud quam carnem querit. Agricola, cum terram exerceat, frugem tamen exigit. Esau itaque, id est carnis affectus sola corporis desideria querit, sed tamen instar et ipse agricole cum carnis terram multis agat laboribus, magnos rationi nostre ad superna respectanti, et ad ista pugnanti magne saturitatis ingerit gustus ex uictoriarum prouentibus. Iacob uir simplex domi habitat, quem Rebecca uel ipsa amat, dum animus simplicitati, id est unitati mentis uni uacare, unum  gaudens cogitare intendit, et domi habitans, conscientie utique imperans, a patientia humanitus diligitur, que quasi muliebriter de propria quiete letatur, dum Iacob simpliciter stabilito, nullo turbine interius propulsatur, dum minus prouidet quenam utilitas ex tentatione nascatur.

uERS. 29, 30, 31.---Coxit autem Iacob pulmentum; ad quem cum uenisset Esau de agro lassus, ait: Da mihi de coctione hac rufa, quia oppido lassus sum. Quam ob causam uocatum est nomen eius Edom. uende mihi primogenita tua, inquit. Cui Esau: En morior; quid mihi proderunt primogenita? Iacob pulmentum coquit, dum spiritualis uigor scientie aliquis, et diuine foco caritatis quidquid apud se  duritie carnalis sentit emollit. Esau de agro lassus uenit, cum in terrenis fatigata negotiis animalitas nostra ad conscientiam spiritualia disquirentem se colligit. Coctio uero est rufa, ipsa carnis, et sanguinis passionum cercitio feruida: rubor enim sanguineus, aut carnales estus, aut peccatum significat. Da mihi, inquit, de coctione rufa, id est auara mihi excoque desideria, et in meis me cupiditatibus lassabundum, uel ipsa famis pestifere depulsione exsatura; ob hoc namque Edom noster uocatur affectus, quia terrenis indesinenter angustatur passionibus. Edom nempe dicitur terrenus, uel sanguineus. uende, ait, mihi primogenita, ne scilicet ulterius in meis aliquem moribus primatum priuate potestatis usurpa, sed regie maiestatis imperio cedens spiritualitatis te  sequi profitere uestigia. Quid mihi, inquit, carnalis affectus, prodit contra rationem praua moliri ac indigna dominia, cum nil mihi ex hoc acquiram, nisi mortis eterne dispendia?  Ait Iacob: Iura ergo mihi. Iurauit Esau, et uendidit primogenita. Et sic accepto pane et lentis edulio comedit, et bibit et abiit, paruipendens quod primogenita uendiderit. Iurat Esau uendendo primogenita, dum ad ius rectitudinemque se confert carnis appetitus, accepto spiritualis libertatis pretio, subter rationis sese mancipando regimina. Panem ergo tunc accipit, et lentis edulium, cum post auaritie famem pane caritatis reficitur, et passionum carnalium, que lentis rubore signantur, consumptione saginatur. Comedit itaque, id est forti quidquid in se noxie durum est discretionis  atterit dente; bibit, poculo scilicet spiritualis gratie; abit, uirtute utique proficit, et primatum nequitie spirituali seruitio postponit.



103 CAPUT XXuI.

uERS. 1, 2.---Orta autem fame super terram, post eam sterilitatem que acciderat in diebus Abrahe, abiit ad Abimelech regem Palestinorum in Gerara. Apparuitque ei Dominus, et ait: Ne descendas in Aegyptum. Fames super terram post sterilitatem diebus Abrahe factam oritur, cum diuine sapor dulcedinis ad deprimendam terrenitatis nostre superbiam ex uictoria intumescentis uitiorum menti subtrahitur, post illam sterilitatem, quam primum ante concussionem  conscientie Abrahe, hoc est intellectui priuatim infecundus factus est, insipidusque panis uite. Prius enim a Dei uerbi gustu ratio torpet, postmodum ex ipsa inedia grauiter conscientia languet; diebus, id est intellectibus Abrahe, scilicet rationis hac nocte tabentibus. Isaac ad Abimelech regem in Gerara uadit, quia mens, superno quidem gaudio intenta, ad Patris sui regnum, quod est mundus, excedit, ubi dum gaudere nititur, diabolum qui pater mundi amatorum est, regem aduenarum, scilicet peregrinationem huius seculi pro patria amantium, et per hoc ad se propinquantium reperit. Abimelech, patris mei regnum; Gerara dicitur aduena appropinquans. Apparet ei Dominus, dum errorem anime oculis detegit intellectus. Ne descendat  in Aegyptum, ne defluas uidelicet ad conformitatem secularium, sed quiesce in terra, quam dixero tibi;  et peregrinare in ea. A labore et onere secularis negotii in solido humilitatis te deprimens consopire, nec habeas hic manentem ciuitatem, sed futuram peregrinus inquire ; oneratos sane et laborantes uoco ut quiescant, et discant quia mitis sum, et humilis corde . Tibi enim et semini tuo dabo uniuersas regiones has, bone scilicet tue merito uoluntatis, et operi tuo quod in spem frugis eterne hic seminas, dabo cunctos corporis tui sensus possidendos, et rationis iure premendos. He sunt enim, que in Euangelio bene fenerantibus attribuuntur ciuitates , et in psalmo latera domus appellantur  , uniuerse uidelicet corporis nostri partes.

uERS. 4.---Complens iuramentum quod spopondi Abraham patri tuo. Et multiplicabo semen tuum sicut stellas celi, id est perficiam quidquid illud est scientie ac rectitudinis, quod certo certius inseruit scientie intellectualitatis, que tibi patrocinatur, et opera tua uel certe internam gratiam, de qua uelut e semine proserpunt eadem opera sicut, id est utpote, stellas, uirtutes scilicet, que et celo mentis tue infulgeant, et terre, peccatoribus, uidelicet quibusque lumen exempli prebeant. Daboque posteris tuis uniuersas regiones has, hoc est impassibilitati, et incorruptibilitati tue que post id quod nunc est  in regeneratione tibi nascitura sunt, dabo omnes beate obtinendas carnis et anime distinctiones. Et benedicentur in semine tuo omnes gentes terre, in spirituali scilicet, qua interius ungeris gratia, multiplicabuntur quasi ex uero semine omnes corporee ad cultum pietatis actiones.  Eo quod obedierit Abraham, spiritus uidelicet tuus, uoci mee, id est suggestioni interne, et ceremonias legesque seruauerit, per abstinentiam plane malorum, bonorum obseruantiam attigerit. Ceremonie nempe a carendo quasi carimonie dicuntur, quod illicitis ad Dei legum custodiam carere equanimiter patiamur.

uERS. 6, 7, 8, 9.---Mansit itaque Isaac in Gerara. Qui cum interrogaretur a uiris loci illius super uxore sua, respondit: Soror mea est. Timuerat  enim confiteri quod sua esset coniux, ne forte interficerent eum propter illius pulchritudinem. Cumque pertransissent dies plurimi, ibidemque moraretur, prospiciens Abimelech per fenestram, uidit eum iocantem cum Rebecca uxore sua. Et accersito ait: Perspicuum est quod uxor tua sit.---Cur mentitus es eam sororem tuam esse? Timui, inquit, ne morerer propter eam. Si Abimelech, patris mei regnum, diaboli uidelicet, quod sunt omnes amatores mundi, unde et ipsum regnum Gerara, id est colonum eiiciens, dicitur, quia conformitas talium a cultu proprie mentis in negligentie errorem hominem eiicit, Isaac ibi manet, dum in secularis gaudii contuitu mens pridem celesti intenta torpida iacet. A uiris loci illius interrogatur super uxore cum a quibuslibet  uirtutibus, uel ab ipsis rationis motibus, locum sibi intra eamdem conscientiam uiriliter adhuc uindicantibus, discutitur super statu uoluntatis sue, sed sororem suam esse respondet, dum non intellectuali iudicio, ac si maritali imperio, sed pro libere potestatis arbitrio uoluntatem ipsam se agere effectu magis quam uoce perhibet, dum tentationum molibus obrui ueretur, si resistere praue cuiquam licentie paret: Sic mentis speciem aliquos inter molestias seruare tedet. Ibidem moranti dies plurimi pertranseunt, cum cuiquam intepescenti multarum intelligentiarum ratiocinationes, et uirtutum recordationes, ac si quedam dierum se altera post alteram ingerunt claritates. Abimelech prospicit per fenestram, cum secularis quilibet ad patris diaboli  attinens regnum, spiritualis cuiuspiam statum rimatur per fenestram, id est per exteriorem sensuum habitudinem. Iocantem cum uxore sua Rebecca uidet, cum uoluntate ad ius uxorium rationi subiecta, non ad 104 seculi lasciuiam, sed inter aduersa coniicit desideranter uelle gaudere ad patientiam. Hunc talia molientem ille forsitan secularis aggreditur, et de re diuina proprie uoluntatis infrenatione causatur: Si, inquit, rationabiliter tuis fluxis motibus principari decreueras, cur te quasi effrenem et liberum aperto operum tepore monstrabas? Timui, ait, ne molestiis impugnationum interimerer, si refragari cogitationum turbe conarer; humanum ergo habeatur timuisse, sed diuinum iam sit uires contra uanitatem seculi resumpsisse.   Quare, ait Abimelech, imposuisti nobis? Potuit coire quispiam de populo cum uxore tua, et induxeras super nos grande peccatum. Sunt aliqui seculares, et pene omnes, qui, cum uiros religiosos aliquantisper quibuslibet titubare collegerint signis, dure admodum reprehendant. Tu, inquiunt, qui sanctitatis speculum nobis fore debueras, offendiculi materias bene uolentibus quare imponebas, dum uoluntati tue, quam coniugis instar subesse decuerat, absque iugo abire sinens frena laxas, exemplo remissionis tue eamdem qua uoluntas tua impudica iam ruit lasciuie et erroris foueam, aliquis rudis et inscius precipitari posset, et ex te tota peccati massa in nos rueret. Precepitque omni populo:  Qui tetigerit, inquit, hominis  istius uxorem, morte morietur. Postquam quasi ex amore iustitie correxisse iustum peccator uidebitur, idem ubique gentium, si poterit, diuulgare sub eodem typo conabitur, ut ex hoc eius nequitia pallietur. Ac si diceret: uir iste apud uos pro sanctitatis simulacro celebratur, sed sciatis crimen maximum illum incurrere qui eius maleuolentie confederabitur.

uERS. 12, 13, 14.---Seuit autem Isaac in illa terra, et inuenit in ipso anno centuplum. Benedixitque ei Dominus. Et locupletatus est homo, et ibat proficiens atque succrescens, donec magnus uehementer effectus est. Habuit quoque possessionem ouium, et armentorum, et familie plurimum. In illa sua terrenitate Isaac seuit, dum, de seculari ad gaudium  celeste anima resipiscens, boni operis semine humanitatis casum contegit. Annus cuiuspiam boni perfectio intelligitur. Uti enim annus diebus, sic queque uirtus cogitationum, locutionum, operumque piorum fulget adnisibus; in hac itaque uirtutum plenitudine centuplum inuenit, dum eterne remunerationis summam iam mente presaga exspectatam fideliter colligit. Benedicitur itaque, spirituali scilicet subtantia augmentatur, locupletatur, sed tamen, ut sue semper fragilitatis meminerit, homo dicitur. Proficiens ergo uirtute, atque succrescens spe it, id est desiderio tenditur ad brauium uocationis superne , donec infimas euincat cupiditates sanctitatis magnitudine. Habet possessionem ouium et armentorum, dum et actualium  et contemplatiuorum bonorum sine laudis humane participatione obtinet multiplicitatem. Oues lanigere et simplices cum sint, humilem beneficentie signant actum. Armenta, fortia religionis opera, que et contemplatores subleuant ad diuina uidenda uiros, accipimus. Familia a famulando dicitur; familie itaque habet plurimum, qui quantumcunque culmen attigerit uirtutum, turbam tamen  patitur cogitationum.

uERS. 15, 16, 17.---Ob hoc inuidentes Palestini, omnes puteos, quos foderant serui patris sui Abraham illo tempore obstruserunt, implentes humo in tantum ut ipse Abimelech diceret ad Isaac: Recede a nobis, quoniam potentior nostri factus es ualde. Et ille discedens  ut ueniret ad torrentem Gerare, habitaretque ibi. Palestini, qui et Philisthei, qui potione, id est superfluo haustu superbie cadentes, scilicet demones intelliguntur, ob diuine nobis gratie ubertatem inuidentes, puteos capacitatis ac intelligentie, quos memoria, uoluntas, et affectus et ceteri interiores motus anime serui profecto rationis detractis inertie ruderibus, parauerant, terrene cogitationis humo obruunt, et foramen, quo aquarum uiuentium profunditas attingitur, subtilitatem scilicet ingenii curarum molibus obstruunt. In tantum liuor demonum excandescit, ut per Abimelech, iniquum uidelicet quempiam ad diaboli patris malorum regnum pertinentem, religioso alicui aperte dicant: Recede  a nobis, quia potentior nostri factus es ualde, id est, si excellentia uite nos exsuperas, inter nos, qui seculo adhuc deseruimus, ne appareas, sed procul a nobis et egregie uiue ut simulas. Torrens Gerare, uolubilitas, et impetus est humane uite, scilicet propinquantis aduene ad terminum peregrinationis sue. Quo ergo magis pius aliquis molestatur a cupidis mundialis glorie, eo amplius concitatur ad considerationem labilitatis terrene, et in hoc prospectu figit statum mentis sue.

uERS. 18, 19.---Rursumque fodit alios puteos, quos foderant serui patris sui Abraham, et quos olim illo mortuo obstruserant Philisthiim; appellauitque eos iisdem nominibus, quibus ante uocauerat. Foderuntque in torrente, et repererunt aquam uiuam.  Abraham moritur, cum intellectus a Deo dirimitur; alii putei, quos obstrusos Isaac fodit, Dei cognitio scientiaque quarumque uirtutum, e quibus uitalem sumimus undam, intelliguntur, qui per rationis defectum a demonibus obice terrenitatis opplentur, sed ad superna gaudia animo respirante, spiritualibus studiis, qui rationi, 105 uero scilicet Abrahe, inseruiunt, exhausti, discretionis sedule cura deplentur; hos iisdem nominibus, quibus et ante pater appellat, dum in tantum sanctitatis apud Deum et homines opinione sese insigniens magnificat, quantum subtilitas ipsius rationis fieri debere dictat. In torrente autem fodimus, cum transibilitatem huius temporalitatis discutimus, ibique aquam uiuam inuenimus, quia, mundi perpendendo excursum, fontem aque salientis  in uitam eternam  sufficere nobis ad gloriam contempto presentium fluxu uidemus.

uERS. 20, 21, 22.---Sed et ibi iurgium fuit pastorum Gerare aduersum pastores Isaac, dicentium: Nostra est aqua. Quamobrem nomen putei, ex eo quod acciderat, uocauit Calumniam. Foderunt et alium, et pro illo quoque rixati sunt, appellauitque eum Inimicitias. Profectus inde fodit alium puteum pro quo non contenderunt. Pastores Gerare sensus accipimus carnis nostre, qui nos sorbitiunculis secularis pascunt lasciuie. Pastores Isaac, motus sunt contemplatiui, qui defectiones spirituali alimento reficiunt animi. Carnalia ergo aduersus spiritualia iurgant, dicunt quod nostra est aqua, dum suadetur ab his quod secularis spirituali omnino premineat scientia,  cuius in promptu est gloria. Nomenque putei ex euentu uocat Calumniam, dum ex ea intelligentia, que ex torrente discusso colligitur, insignis contra pastores Gerare calumnia interioris hominis nunquam desitura mouetur. Alter, qui foditur puteus, sacre predicationis intelligitur uirtus, que, uires ex torrentis defossione et potu uitalis aque sumens, tanto purius aliis propinat quanto fonti uicinius instat; pro hoc quoque rixantur, quia bene loquentibus proprie actionis infirmitas si aliqua sit illico obiicitur.

Appellat hunc inimicitias, nec incongrue, quia, iuxta petam, hoc tempore Â»odium parit ueritas .Â« Unde necesse est ut inde proficiscatur, id est, ad meliorem uite statum promoueatur,  et puteum fodiat, egestis scilicet ab animo terrenis affectibus, non in superficie cogitationis, imaginationis, aut forastice uisionis, sed in intimo intelligibilitatis purissimum uiuendi fontem requirat. Ordo enim nostre actionis ex interne uena progreditur propositionis, unde exempla aliis profluunt eruditionis; prius ergo puteus doctrine, postmodum foditur operationis iuste, qui omnino iam caret contentione, quia tales precipuam reuerentiam solent habere, quibus nil homines possunt obiicere; prius, inquam, Anima namque laborantis, iuxta Salomonem, laborat sibi, quia compulit eum os suum . Propter officium sane predicationis, ne predicans reprobus inueniatur, extendi admodum solet exercitium  pie operationis. Et contra: Abscondit, inquit, piger manum suam sub ascella, nec ad os suum applicat eam . Unde et uocauit nomen illius Latitudo, dicens: Nunc dilatauit nos Dominus, et fecit crescere super terram. Si latitudo caritas appellatur, caritas profecto maxima est et in uerbo pro salute proximi laborare, et uitam, ut uerbo competat, sagaciter ordinare, ut et aliis ualeat exemplo prodesse. Aliter: Solet nempe in Euangelio desudantibus Deus mira gratia quo amplius insistunt dilatare intellectum ad sacri eloquii dignoscenda ac eloquenter enubilanda mysteria. Non dicit: Dilatauit me Dominus, sed nos pluraliter, quia quidquid uel in doctrina, uel in uirtutis studio propagationis uir quisque pius assequitur, hoc non  magis pro sua quam proximi utilitate a Deo sibi dari arbitratur. Facit nos Deus super terram crescere, cum aut super corporis desideria spiritu nos excellere, aut super terram, id est Christum, qui omnes alit fundatos, facit uirtutibus eminere.

uERS. 23, 24.---Ascendit autem ex illo loco in Bersabee, ubi apparuit ei Dominus in ipsa nocte: Ego sum, inquit, Deus patris tui. Noli timere, quia tecum sum. Bersabee dicitur puteus saturitatis, uel puteus quintus. Puteus autem saturitatis plenitudo est contemplatiue refectionis, et quintus est, quia quaternarium totius temporalitatis dignitate transcendit. Dicitur etiam a quibusdam quod uerum est, non puteus quintus, sed septimus, et bene resonat, quia sapientia spiritualium donorum septimus gradus est,  ubi plenitudo uite ac glorie est, quia Deus sapientia est. Ex illo igitur loco, predicta scilicet amplitudine caritatis, non nisi in quo recte statur ad Bersabee, id est haustum diuine uisionis ascenditur. Ibi in ipsa speculi, et enigmatis obscuritate monet nos Deus non debere timere, ipse qui Abraham, intellectum scilicet nostrum, sua iam impleuit cognitione, nobis aderit in seminis, id est gratie multiplicatione, ad se contuendum non in nubilo, sed aperte.  Itaque edificauit ibi altare, et inuocato ibi nomine Domini extendit tabernaculum, precepitque seruis suis ut foderent puteum. Altare ibi edificamus, cum quanto magis Deum cognoscimus, tanto fortiorem bene agendi uoluntatem  semper meliorem auidi, sine qua omnis uirtus angusta est, constabiliendo, hinc inde collatis uirtutibus ad Deum erigimus: unde et inuocato Dei nomine dicitur extendisse tabernaculum, dum non ad sui ipsius opinionem, sed ad Dei solius laudem operum effectibus bone exerit uoluntatis appetitum ad Dei militiam exsequendum. Hoc enim signat tabernaculum, precipit seruis ut fodiant puteum, cum interioribus exterioribusque 106 suis indicit motibus, ut scrutentur, quanti ualeat gustare presentialiter, si tanti ualet enigmata speculari Deum.

uERS. 26, 27, 28.---Ad quem locum cum uenissent de Geraris Abimelech, et Ocozath amici eius, et Phicol dux militum, locutus est eis Isaac: Quid uenistis ad me hominem quem odistis, et expulistis a uobis?  uidimus, inquiunt, tecum esse Dominum. Geraris dicitur, cornupeta eorum, in quo intelligitur nocendi appetitus, haud dubium quin demonum. Hinc ergo, ex impetu scilicet sue maleuolentie ad altare quod principalis locus est, ueniunt Abimelech, qui dicitur pater meus rex, uel regnum patris mei, in quo accipitur superbia, cui potissimum diabolus imperat, utpote rex super omnes filios superbie , et Ocozath, de quo nescimus qui fuerit, attamen complicem eius non dubitamus, in quo non absurde intelligitur inuidia, superbie uidelicet filia, unde et tenens, uel comprehendens interpretatur, quia cor, quod comprehenderit, sic teneat ut difficile renitescat. Hinc in alia translatione pronubus Abimelech dicitur, quia superbia gaudiis  luxuriante carnalibus, liuor eius intemperantiis quasi quidam pronuba, id est supplementum nequitie comitatur; et Phicol dux militum, inanis gloria, totius peruersitatis firmamentum, qui interpretatur os omnium, quia in laudis humane precipue delectetur aura; hec, inquam, tria, id est superbia, inuidia, inanis gloria homini terrena respuenti et amanti celestia, speciali insecutione se ingerunt, et tanto perniciosius quanto consulendi gratia sub amicorum nomine deuotius. Respondet tamen Isaac, eosque preuenit, ac si diceret: Quis mihi conuentus uobiscum, cum nil in uobis aliud quam lethale anime mee uirus compererim, et sola uestra exsecrabilitas suo horrore ab ambitu  seculi me expulerit? uidimus tecum, inquiunt, ipsa operis euidentia Deum esse. Et cum spirituali precellas, omni temporali es dignus honore, quod multos obtinere cernis indebite, cum tue religionis fauor diffundatur ubique. Attende ergo quod tibi prodesse cupimus, ne renuas impendere aures bene consulentibus, perpende quod tibi nunquam damno fuimus, nec tuas prosperitates imminuimus, imo multiplici laude pollentem nunc usque uigere permisimus. Fedus itaque nostrum ne respuas, cum Deo multiplicante te augeri sentias, si monitis acquiescas; hec equipollenter dicta sensui eorum consonant.

uERS. 30, 31, 32, 33.---Fecit ergo eis conuiuium, et, post cibum et potum, surgentes mane iurauerunt  sibi mutuo. Dimisitque eos pacifice Isaac in locum suum. Ecce autem uenerunt in ipso die serui Isaac annuntiantes ei de puteo quem foderant, atque dicentes: Inuenimus aquam. Unde appellauit eum, Abundantiam. Tribus illis conuiuium Isaac facit, cum ipsas uitiorum adulationes ratiocinationibus quibusdam auget, et nutrit. Post cibum et potum surgunt, cum post fercula temporalis glorie, que potibus irrigantur consilii rationis humane, eleuantur in spem ambitionis explende. Mane sibi mutuo iurant, dum in ipso prosperitatis arrisu sese fidelis anima et uitium confederant. Mane siue aurora, et etiam dies pro secundis rebus ponuntur, ut est in Iob: Si subito apparuerit aurora, arbitrantur umbram mortis . In locum suum eos  pacifice dimittit, dum per affectus uanitatem euagari ea sine ulla spiritus obiurgatione permittit, sed in ipsa die, que ad pacem sibi, pie cogitationis motus, qui rationi inseruiunt, interiori homini suggerunt se inuenisse aquam, se Dei aliquam gustasse notitiam. Unde et appellat Abundantiam, quia a temporalium appetitu se reuocat ad diuine perpetuitatis exuberantiam. Et nomen urbi impositum est, Bersabee usque in presentem diem. Urbs ista supercelestis Ecclesie frequentia est, que uite fonte nutritur, ubi lumen in lumine, et dies de die uidetur . Bersabee sibi nomen imponitur, quia excandescens auaritie, uel cuiuslibet uitii sitis in hoc seculo per contemplationem huius fontis eterna saturitate exstinguitur, in futuro tota saluatorum  pars eius sola infusione beata efficitur. Is enim puteus Dei scilicet notitia, pertingit usque in illam diem indefectiuam presentialiter uidendam, que una melior est in atriis suis, quam millia dierum .

uERS. 34, 35.---Esau uero quadragenarius duxit uxores, Iudith filiam Beeri Hethei, et Basemath filiam Elon eiusdem loci; que ambe offenderant animum Isaac et Rebecce. Esau qui interpretatur frustra, inferiorem nostri partem, carnalem scilicet signat affectum, uanitati intentum. Qui quadragenarius, id est temporalitati que quaternario signatur addictus, duxit uxores, lasciuie, mundialis cupiditatis; Iudith laudans uel confitens; Beeri putei; Hetheus dicitur stupens. Confessio, et laus, que Deo  sola seculi prosperitate refertur, filia est, fluxa uidelicet, nil dignum uirtute gerens, et filia puteorum, id est concupiscentiarum carnalium, quia ex gaudio obscurissime delectationis emergit. Confitetur enim pro nullo eternitatis amore, sed quia ad presens benefeceris ei. Et talis confessio, dum quasi deuotos se Deo arbitrantur, in reprobi sensus eos mittit stuporem, ut libere sibi uideantur posse omnis uitii exercere fetorem. Basemath, in nominibus, siue delinquens, uel deposita interpretatur, in quo intelligitur superbia, que ualde gloriatur in 107 nominum celebrationibus. Nomen enim in Scriptura usitate pro fama ponitur. Que dum sese inaniter extollendo delinquit, ad eterne depositionis casum tendit. Elom autem dicitur regio campestris, uel  quercus. Regio latitudinem uite secularis innuit; campus incultibilitatem mentis ostendit. Quercus cuius fructus porcos pascit, operarios nequitie quibus demones aggratulantur portendit. Filia ergo talium superbia, ex malis pessima nata parentibus Esau, id est affectualitati iungitur, que et eiusdem loci, id est praue secundum errores amplitudinis, agrestis et inaccurati peccatoris, peruersi et a demonibus amati operis dicitur. Is affectus cum in secularibus libere per ista diffluat in Isaac, id est in anima de supercelesti gaudio cogitanti, rationem cum in talia se paulisper flectit, grauiter irritat, et conantem resistere motibus Rebeccam, id est patientiam acerrime uexat.



CAPUT XXuII.


uERS. 1, 2, 3.---Senuit autem Isaac, et caligauerunt oculi eius, et uidere non poterat. uocauitque Esau filium suum maiorem, et dixit ei: Fili mi. Adsum, inquit. Cui pater. uides quod senuerim, et ignorem diem mortis mee. Sume arma tua, pharetram et arcum, et egredere foras. Isaac senectus, anime est a spirituali robore defectus. Oculi eius caligant, cum eius mentis aciem a Deo desideria praua reuerberant. Postquam ergo ingenium ab interna uisione cessat, in affectum cordis, iuxta psalmum, illico necesse est transeat , unde et maiorem non dignitate, sed quadam temporalis usus primeuitate, filium ipsum, scilicet affectum aduocat, Fili mi? Ac si dicat: Cum naturaliter  ex me prodeas, non est absurdum, si meis uotis inseruias. uides quod ab amore superno defecerim, et diem, id est intelligentiam huius a Deo mihi illate defectionis ignorem. Sume ergo pharetram consilii, ubi sagittarum, id est sententiarum copiam congeras, et arcum callide et insidiose operationis, quo conceptas dolositates excludas, et his armatus egredere foras, interiorum utique negligens forenses exerce curas; secundum hoc peccatores, in Psalmis: Intenderunt arcum, parauerunt sagittas in pharetra , ut scilicet praui motus directas perimant rationes. Cumque uenatu aliquid apprehenderis;  fac mihi inde pulmentum, sicut uelle me nosti, et affer ut comedam, et benedicat tibi anima mea, antequam moriar. uenatum  uadens anima aliquid apprehendit, cum carnalia bona querens quidpiam sibi competens desiderii retibus astringit. Inde pulmentum facit, cum idem concupiscentie igne coquens in uoluptatis totum mollitiem trahit; quidquid enim aut laboriose, aut suauiter exercetur in seculo, finem sue intentionis aliquam uoluptatem habet. Affer, inquit, sicut uelle me nosti, ut comedam, id est sicut humanum delectari coniicis quaque re affectum, sic mihi infer, unde meum nutrire debeam appetitum, ut anima mea tibi benedicat, antequam moriar, id est ut animalitas mea tibi multipliciter insistat augendo, priusquam superueniente aliqua penitudine seculari glorie interimar.

 uERS. 5, 6.---Quod cum audisset Rebecca, et ille abisset in agrum, ut iussionem patris expleret, dixit Iacob filio suo. Ratione igitur ad mundanum deflexa affectum, patientia scilicet Rebecca, quam amissio iam preteritorum exterret laborum, spiritualem reuocat appetitum, qui in terrenum iam euagans questum, supplantet cupiditatis uitium. Intellexi, inquit, intellectum, qui tibi patrocinari debuerat, cum affectualitate agentem de carnalium commercio rerum, sed tuum ne respuas attribuere celestium spei desiderium ac studium.  Perge ad gregem, affer mihi duos hedos optimos, ut faciam ex eis escas patri tuo, quibus libenter uescitur. Ad gregem pergimus, cum uirtutum multiplicitati intendimus; duos hedos optimos offerimus, cum et nostra, et  eorum quos peccare fecimus mala penitentia nimium Deo grata lugemus, eademque debita humilitate confitemur; hedus namque peccatorem significat. Nescio utrum alias in hoc opere dixerim, uiderit prudens lector Isaianum illud a Domino dictum huic loco conuenire: Si fuerint, inquit, peccata uestra ut coccinum, et rursum, ut uermiculus ; et quod nix ad coccinum, et ad uermiculum lana, sub optima horum duum significatione refertur. Inde facit Rebecca escas, quibus libenter pater uescitur, cum patiens iam tentationum suarum ex materia penitentie, et alias uirtutes conficit, quibus quasi condimentis rationis sibi patrocinium mutat et illicit. . Quas cum intuleris, inquit, benedicat tibi, antequam moriatur, id est cum uires ex uirtute  receperit, antequam defectum cuiuspiam lapsus reincidat, preueniet te acquirendo diuine gratiam multiplicationis.

uERS. 11, 12, 13, 14.---Nosti quod Esau frater meus homo pilosus sit, et ego lenis. Si attrectauerit pater meus, et senserit, timeo ne putet sibi uoluisse illudere, et inducat super me maledictionem pro benedictione. In me sit, ait, ista maledictio, fili mi, tantum audi uocem meam: Perge, affer que dixi. Abiit, et attulit, deditque matri. Esau, inquit, id est carnalis affectus, tot estuum corporalium setis cum sit horridus, et hispidus, qui 108 dicitur frater meus, quia ex eadem mente sumus, et ego, utpote diuine tranquillitati innixus, naturaliter lenis et placidus. Si intellectus, quem patrem prosequor, et cui bene  gerendorum cura incumbit, tot passionum suborientium asperitatem presenserit, uereor ne ludibrio et leuitati ascribat tam ardua uoluisse appetere, et totum hoc mihi potius ad deteriorem uergat defectum, quam ad aliquem uite profectam. Solet enim cepti boni desperatio in deterius semper relabi. Ego, ait patientia mater, maledictionis, defectus scilicet huius, si que sit, molestias fastidiumque feram, tantum perge pietatis studium aggrediendo, et affer que deliqueris confitendo, imo confessionis oblatione purgando. Abiit proficiendo ab imis ad supera, attulit penitentie opera, que conficienda aliarum condimento uirtutum excipit mater, que hec anxie parturit patientia.

 uERS. 15, 16, 17.---Parauit illa cibos, sicut nouerat uelle patrem illius. Et uestibus Esau ualde bonis, quas apud se habebat domi, induit eum, pelliculasque hedorum circumdedit manibus, et colli nuda pretexit. Dedit pulmentum, et panes quos coxerat tradidit. Rebecca cibos ad patris uelle parat, cum patientia secundum quod ab intellectu sibi est insitum per passionum tolerantiam uirtutum refectiones componit, et ordinat; nulla est enim uirtus, quam tentationum tolerantia non commendat. uestes Esau ualde bonas penes nos habemus domi, cum ornamenta pii appetitus nobis naturaliter quasi mentis domui insita, sine quo bona queque sunt nulla conseruamus, et uacante totius carnalitatis exclusoque affectu, his uitii supplantatorem animum,  Iacob uidelicet, circumdamus. Hedorum pelliculis obuoluit manus, cum perpetratorum malorum memoriis futurum a lapsu simili munit opus. Colli nuda protegit, cum uerbi ac cogitationis proprie immunita iugi humilitatis, et erroris pristini recordatione defendit. Ea namque que cogitamus per collum uerba edimus, unde et pro utroque ponimus. Pulmentum dat, dum mentem ab omni sanguinis, id est peccati humore atque duritia igne desiderii spiritualis emollit et siccat. Consequenter postmodum panes tradit quos coxerat, cum infirmitatem conuersionis ad soliditatem sancte conuersationis, per caritatis diuine ardorem quasi farinam, ad panis fortitudinem animo obseruandam proponit. Hec omnia patientia facit, dum inter murmur carnalium  motuum studio religionis insistit; his patrem illatis uocat, his enim uirtutum operibus necesse est ut ratio paterne prouideat. Quo obaudiente et affectum ac si in filios porrigente, dicit Iacob, spiritualis scilicet appetitus:  Ego sum Esau primogenitus tuus; feci sicut precepisti mihi, id est, si queras quem me profitear, me affectualiter et secundum corporis sensus uixisse protestor, que primeua hominis uita est, carnalitatem non diffiteor meam, uti te docere cognosco. Surge ergo ad defensionem teneritudinis mee, sede ad exhibitionem discretionis iudiciarie, et de uenatione mea comede, de omnimoda scilicet carnalitatum consumptione reficere, ut ben dicat mihi anima tua, id est uita tua augmentum mihi spirituale attribuat. Anima  plane pro uita poni solet, ut est: Qui amat animam suam, perdet eam . uitam autem, uite dicimus qualitatem.

uERS. 20.---Quomodo, inquit Isaac, inuenire tam cito potuisti? uoluntas, ait, Dei fuit, ut cito mihi occurreret quod uolebam. Miratur aliquoties ipsa ratio tam subito spiritum ex tanta obduratione sibi compunctionis infundi, sed eadem per appetitum pietatis totum refert ad gratiam Dei.  Accede huc, ait, ut tangam te, fili mi, et probem utrum tu sis filius meus Esau, an non. Accessit ille ad patrem, et palpato eo dixit Isaac: uos quidem uox Iacob est, sed manus manus sunt Esau. Et non cognouit eum, quia pilose manus similitudinem fratris  maioris expresserant. Tangit Isaac accedentem Iacob, ut probet, si filius eius Esau est, cum anima iam celestibus gaudiis inhians, conuenientem iam sibi piam affectionem certo experiri nititur, an de carnalitatis, cui olim uacauit, affectu, quod est Esau, uere peniteat, id est si se Esau recognoscat. Tactus enim finis esse dignoscitur notionis; sicut autem ex patre filius, sic ex ratione uel humanitus seu diuinitus inspirata, pius occasionem, ut ita apertius, iuxta Augustinum dicam, essendi accipit, uel mundialis affectus, uerbi gratia, ut ex uirtute inanis gloria, uel uitium securitatis ac si ex manna uermis exoritur. uera igitur supplantatoris confessione probata, uocem quidem Iacob asserit, sed Esau manus, quia etsi opera carnalitatis antique horret  ac improbat, uocem tamen penitentis, imo iusti inter supplantandum uitia se in principio accusantis laudat. In quantum ergo carnaliter uixit, iam non cognoscitur, id est non approbatur, quia pilose manus, id est horridorum operum imaginationes affectum sibi mundialem uelit nolit important. Maiorem autem eum dici, pro eo quod in homine prima uiget animalitas, intellige.

uERS. 24.---Tu es, inquit, filius meus Esau? Confiteris bestialem in animo meo te exercuisse affectum. Confiteor, inquit; at ille:  Offer [al., affer] mihi de uenatione tua cibos, fili mi, id est, si ergo te affectualiter errasse fateris, teque penitet 109 carnalis questus desiderium, quod in cibos, in uirtutis utique condimenta uertisti, ad me reficiendum  offer. Quos oblatos cum comedisset, obtulit ei etiam uinum. Oblatos comedit, cum quidquid carnalitatis sibi inerat, in usum uirtutis uertit. Dat etiam uinum, cum hec omnia componit, et ordinat per spiritualis gratie donum; hoc enim letificat non modo homines, ut legitur , sed et ipsum Deum.  Quo hausto accedit, et oscalutur eum, quia mente per spiritum fecundata, Iacob accessu cogitationis, dum uere horrentium operum penitet, ad Isaac osculum, ad superni scilicet gaudii gustum attingit.  Statimque ut sensit uestimentorum eius fragrantiam, benedicens ait: Ecce odor filii mei sicut odor agri pleni, cui benedixit Dominus. uestimentorum fragrantia sentitur, cum fidelis anima in appetitu suo piorum actuum  apparatus, et ipsius sancti propositi dulcedinem prescientie nare experitur, et benedicens, ea scilicet omni sagacitate multiplicans, sicut odorem agri pleni odorem filii perhibet, quia sicut exculta disciplinariter  conscientia, uirtutumque frugibus feraciter adimpleta celeste quiddam redolet, ita ipse appetitus eodem sapore mox imbutus nil aliud fragrat, quam quod mens ipsa renidet. Deus uero ei benedicit, cui profectum inducit.

uERS. 28.---Det ibi Deus de rore celi, ubertate uidelicet spirituali, et de pinguedine terre, affectus utique que inferior tui pars est, ad excipiendum celi rorem fortitudine, abundantiam frumenti scientie, uini sapientie, id est cognitionis diuine, que mala nos obliuisci facit huius uite, et olei, caritatis fraterne, que ne inflemur ponit modum scientie, illi scilicet consecute disciplinis forensibus prudentie.  Seruiant populi uitiorum tue uictorie, Et adorent, id est pie, exterius sollicitent  ad diuinitatis amorem spirituales ille, que a trinitate sua dicuntur tribus, fides profecto, spes et caritas. Adorare autem, iuxta orare dicimus; ad enim in compositis propinquitatem sonare solet. Nil uero magis, iuxta, quam quod menti inest; iuxta ergo orant, cum mentem submonent. Esto dominus fratrum tuorum, eorum uidelicet, qui ex eadem mente generantur motuum: Et incuruentur ante te filii matris tue, fortia utique opera tua, que ex caritate, que te Deo peperit, sunt edita, humilientur in consideratione tua. Qui maledixerit tibi, sit maledictus, quecunque in defectum tuum militant, in te deficient, scilicet uitia: Et qui benedixerit tibi, benedictionibus repleatur. Que profecto profectui tuo adsunt, semper augescant, haud dubium,  quin uirtutum studia. His ita Spiritu sancto prosperante tractatis, septimo super Genesim operi nostro finis accedat.


 EXPLICIT LIBER SEPTIMUS



INCIPIT LIBER OCTAuUS MORALIUM IN GENESIM.

 Ex Danielis libro comperimus pertransituros plurimos, et multiplicem fore scientiam . Quam multiplicitatem scientie nullomodo nobis ascribentes, sed de fragmentis Dominicis qualiscunque cophini nostri modicitatem implentes,  non grauibus ingeniis, sed equeuis et comparibus apponentes, per medios indignantium cuneos cepta prosequimur.



SEQUITUR CAPUT XXuII.

uERS. 30, 31.---uix Isaac sermonem impleuerat, et, egresso Iacob foras, uenit Esau. Coctosque de uenatione cibos intulit patri, dicens: Surge, pater mi, et comede, etc. uix Isaac sermonem impleuerat, uix utique ea que cum pio superius agebantur affectu, effectui mandare ceperat, et egresso Iacob foras,  supplantata uidelicet, ac euersa seculari libidine ad apertam sanctorum operum exhibitionem, de intimo propositi procedente pio affectu, uenit Esau, carnalis scilicet uoluntas, que dum fidelis anima bonam sibi collocat uoluntatem exterius ad carnalia appetenda  latenter, dum illi spiritualia tractant, uenabatur, uicta pii desiderii deuotione in eamdem sententiam conuenit, et que carnaliter quesiuerat, spiritus feruore excoquit, et in spiritualem redacta teneritudinem 110 animo iustitiam esurienti obiicit. Que sequuntur superius acta sunt.  Quis, inquit, es tu? Duas esse in homine uoluntates, corporalem unam, spiritualem alteram nouimus, quarum prima sic in corde, spiritualibus intenta, abdita latet ut nisi occasio, que prodat, suboriatur,  penitus exstincta putetur. Cum ergo uacanti celestibus terrena uoluntas se subito representat, profecto ac si de incognito quis sit interrogat. Ego sum, inquit, ille tuus carnalis affectus, cui primogenito, id est naturali, ac originaliter tibi ingenito potissimum, inherere debueras.  Expauescit animus stupore uehementi, qui paulo ante supercelestis sibi uidebatur, nunc aliqua uili motus materia plusquam terrena meditatur, et qui cibos pridem coxerat, iam in carnis duritiam recrudescere non ueretur. Quis sit itaque, quis fuerit, utrobique miratur. Ascenderat usque ad celos, sed nunc descendit usque ad abyssos. Quis igitur ille est, qui dudum captam uenationem attulit mihi? Ac si diceret: Si tu carnalem, ut uere es, tam aperte teipsum mihi ingeris,  quis aut unde fuit, qui nuper mihi incidit, ille spiritualis affectus, qui carnali, ut putabam, ad purum cupiditate excocta, omni pene me desiderio celesti refecit? Huncque pro sui dignitate, et utilitate, et penes me multiplicandum duxi, et perpetuis, si potero, insuper ampliabo crementis, quod est: Benedixique ei, et erit benedictus.

uERS. 34.---Auditis Esau sermonibus patris, irrugiit clamore magno, et consternatus ait: Cum audit, id est intelligit animalis uoluntas, et monita constantiamque rationis, bestiali motu intra conscientiam deseuit; rugire enim ferarum est, et tamen fortiter animi se habente sententia, furor ille intra seipsum ac si flamma consumitur, et quiescit.  Hinc est quod demonium, a Domino eminandum, pene puerum interimit exeundo . uersa itaque iam animalitas in religionem, et spiritui addicta, benedici etiam se, quod est, diuinis excrescere muniis optat, et postulat.  uenit, inquit, Isaac, germanus tuus fraudulenter, et accepit benedictionem tuam. Subiunxitque Esau: Iuste uocatum est nomen eius Iacob; supplantauit enim me in altera uice. Germanus fraudulenter uenit, cum tempore conuersionis pia uoluntas affectionis fluxum multa ratiocinationum tergiuersatione circumuenit. Benedictionem eius accipit, cum desiderium terreni profectus in celestis commodi lucra conuertit. Benedictionem pro multiplicatione poni sepe diximus. Iuste, ait, supplantator dicitur, qui  me et in principio conuersionis euertit, et post tentationum insurgente procella, uictoria totius peruersitatis deiecit. Duo enim sunt gradus; Primus, conuersionis, quod est exitus ex Aegypto; secundus, euincende tentationis, quod sunt bella, antequam possideatur terra promissionis. De tertio non hic agitur. Primogenita mea ante tulit, et nunc secundo subripuit benedictionem meam. Quod est dicere: Me, cui principaliter competebat, imo naturaliter motibus gaudere corporis, a se primum remouit; demum cum in hoc seculo proficere aliquantisper uellem, quod satis licitum esset, spem mihi totius profectus mundialis ademit. Sed quia spirituali appetitui secundum spiritus uirtutem propugnanti contraire non ualeo, dic, ait, an mihi ad cor  tandem redeunti spem prouectus spiritualis impendas.

uERS. 37.---Dominum, ait Isaac, tuum illum constitui, ut scilicet dominio pie uoluntatis obedias, et omnes animi motus, qui ab unitate eius dissentiunt, qui fratres dicuntur, quia ab eadem mente quoquomodo generantur, ei subiici debere decreui. Frumento uerbi Dei, et gratie septiformis uino stabiliui eum; Et tibi ultra, fili mi, quid faciam? Quod totum est: Si iusto appetitui diuinis honorato muneribus obtemperare refugis, quam tibi specialiter afferre potero medicinam?  An unam tantum benedictionem habes? Mihi obsecro ut benedicas. An ita, inquit, soli bone uoluntati curande pronus es ut de his que praue et humanitus affectas,  curam ferre recuses. Dic aliquid unde proficiam.  Cumque eiulatu magno fleret, motus Isaac dixit: In pinguedine terre, et in rore celi desuper erit benedictio tua. uiues gladio, et fratri tuo seruies: tempusque ueniet, cum excutias et soluas iugum eius de ceruicibus tuis. Non iam feraliter rugit Esau, sed humane eiulat, et ex pie uoluntatis instinctu sue uanitati ingemens, ipsi etiam spiritui motum pietatis, et deuotionis incutit. In pinguedine, ait, terre benedici poteris, id est si terram te, peccatorem scilicet confiteris, sopitis nequam affectibus rore celi pinguesce, id est gratia et infusione intellectualitatis, que tibi ac si celum preminere, lumen, ac pluuias documentorum prebere debet, ad boni operis frugem fecundare. uiues  gladio, uitam utique boni ac mali discretione conquires, fratri tuo, pio scilicet affectui, qui ex matre tecum ratione procedit, inseruies, ad tempus tamen, nam postquam ad perfectum calorem dilectionis diuine perueneris, non iam bone uoluntati, aut ipsi etiam rationi subiicieris, sed in idipsum, quod bona uoluntas est, aut ratio conuerteris, idem quod illa senties, idemque eris.

uERS. 41.---Oderat ergo semper Esau Iacob, pro benedictione qua benedixerat ei pater. Dixitque in corde suo: uenient dies luctus patris mei, ut occidam Iacob fratrem meum. Etsi ad horam prauus pio contemperatur affectui, si potest tamen inesse diuturna concordia; caro enim 111 concupiscit aduersus spiritum  . In quantum ergo patri, id est rationi conuenire cognoscit, Esau Iacob odit. Cor Esau, mala affectualitatis intentio est. Ut ergo fidelis intellectus Isaac, scilicet materiam luctus inueniat, per amorem temporalium sese posse interi mere prauus affectus bonam uoluntatem putat. Dicit autem uenturos dies, false scilicet prosperitatis claritates, quibus obruat Isaac gaudii, uidelicet celestis in anima iucunditates.  Nuntiata sunt hec Rebecce. Que mittens, et uocans filium suum Iacob, dixit ad eum: Ecce Esau frater tuus minatur ut occidat te. Nunc ergo, fili mi, audi uocem meam, et consurgens fuge ad Laban fratrem meum in Haran, habitabisque cum eo dies paucos, donec quiescat furor fratris tui, etc. Nuntiantur hec Rebecce,  cum inter talium turbas iurgiorum desudanti fastidium incutitur patientie. Que tamen preterite sufferentie damna uerens, premium celeste pro legato mittit, et per hoc pium appetitum ad se contrahit, et contra immimentis ferocitatem carnalitatis munit. Obtempera, inquit, tolerantie celestia promittenti, et ab infimis consurgens desideriis, secularia fuge, tendens uidelicet ad candorem, imo ad candidatum Ecclesie celestis exercitum, qui sub patre Deo frater noster est, quem, dum aduiuis, sancte et electe agendo, quasi in Aran degendo imitari te decet, habitabisque cum eo, tuis ineptis utique dominaberis motibus ad exemplum eius, quia hoc expetit paucitas dierum seculi huius, ut praui furor comprimatur affectus, et gratia rationis debriatus,  prioris lasciuie qua fraudatus est obliuiscatur. Laban autem candidus dicitur; Haran, electus, uel etiam irascens, forsitan innuens quod fieri non possis electus, nisi corporalibus illecebris semper inueniaris iratus. Irascimini, et nolite peccare .

uERS. 45.---Postea mittam, et adducam te inde huc. Inde post sopitum Esau furorem Iacob adducitur, cum de uictoria passionum, ac si de Haran, et glorie celestis contuitu, quod est de Laban, ad nostri considerationem, quales aliquando fuerimus, redimus. Mittit uero Rebecca, ut Iacob reducat, cum rationis nuntio preeunte, patientia bone uoluntati ne quid magnum de se estimet, ad se redeundum insinuat. Cur utroque orbabor filio in  una die? Cur, inquit, momentaneis, et quasi unius diei gaudiis, et fluxum appetitum breuibus illecebris expendam, et quod mihi superest bone uoluntatis interimam?  Tedet me uite mee propter filias Heth, dicit ad Isaac Rebecca. Dum patientia, gaudiis celestibus innixa, cum his ac si cum suo Isaac de uitiorum difficultate tedioque conqueritur. Filias fluida desideria, Heth, stuporem, reprobum scilicet sensum satis diximus. Si acceperit Iacob uxorem de stirpe huius terre, nolo uiuere. Si pia uoluntas desideriis terrenis inheserit, patentibus monstro indiciis me mortem eternam eligere. Tedet autem et illam uite sue, dum cultus pietatis que uere uita est, molestia malorum irruentium ingruente patientiam incipit ex humana imbecillitate tedere.



CAPUT XXuIII.


uERS. 1, 2.---uocauit itaque Isaac Iacob, et benedixit ei. Precepitque ei dicens: Noli accipere coniugem de genere Chanaan; sed uade, et proficiscere in Mesopotamiam Syrie ad domum Bathuel fratrem matris tue, et accipe tibi inde uxorem de filiabus Laban auunculi tui. Isaac Iacob aduocat, cum celeste suspirans gaudium bonam ad se uoluntatem fidelis anima concitat. Benedicit ei, cum uirtutem eius nititur adaugere uirtuti. Dictorum eius is sensus est. Noli adherere illecebris uoluptatum de genere Chanaan, id est negotiatorum, in quo procul dubio conformeris eis qui fidem ac bona opera pro carnalitate exsequenda expendunt, sed ad hoc proficere  stude, ut illis assimileris animabus, que nitore puritatis non fluxu libidinis filie sunt candoris eterni, ad cuius germanitatem per tolerantias suspiro. uade ergo in Mesopotamiam Syrie, eleuatam scilicet ab imis cupiditatibus uocationem, quod est abrenuntiatio seculi, aggredere, unde sublimis per contemplationem ualeas eminere. Mesopotamia enim eleuata uocatio, Syria sublimis dicitur. Dicitur etiam Grece Mesopotamia, quod sit media inter flumina, quod ualde congruit anime laboranti inter tentationum discrimina, hec tamen nos euehunt ad Syriam, id est ad sublimia. In his sublimibus domus est Bathuel, scilicet uirginis Dei, Ecclesie sane super celestis rugam, et maculam prorsus iam non habentis , qua nil sincerius iam est.  Is Bathuel frater est matris nostre, quia populus ille celestis germana affinitate coniungitur Ecclesie matri nostre, que est in terris.

uERS. 3, 4.---Multiplicet te, inquit Dominus, ut sis in turbas populorum, et det tibi benedictiones Abrahe, et semini tuo post te, ut possideas terram peregrinationis tue, quam pollicitus est auo tuo. Quod est dicere: Tanta te Deus animi uirtute consolidet ut sis, id est subsistas ualide inter turbulentias uitiorum, et Abrahe, intellectui scilicet scientie munus amplificet, et semini, id est merito tuo post obitum uere benedictionis dona repenset, ut possideas terram corporis, in quo peregrinatus es 112 resurgendo feliciter, quod pollicitus est per prophetas Christo, uniuersalis matris Ecclesie patri et  auctori, et inde, tuo filiorum uidelicet ipsius Ecclesie, auo.  Cumque dimisisset eum Isaac, profectus uenit in Mesopotamiam, etc., que superius tractata sufficere queunt. Dimittere tamen Isaac nil aliud est quam ex celestis gaudii intentione bone uoluntatis effectum dirigere.  uidens autem Esau, quod benedixisset pater suus Iacob, et misisset in Mesopotamiam Syrie, ut inde uxorem duceret, et quod post benedictionem precepisset ei, dicens: Non accipies de filiabus Chanaan. Hoc totum secundum quod superius disseruimus patet, a modo uideamus.  Probans Esau quod non libenter aspiceret filias Chanaan pater suus, postquam utique carnalis affectus ex bone uoluntatis augmento, et exsecutione uirtutis concussus,  aduersus spiritum celestibus inhiantem grauius excandescit, ea mundi desideria, que ratio fortius horret crebrius obiicit,  unde et ad Ismelem it, ad seculi profecto concupiscentias tendit, quibus non Deo, sed sibi quisque obedit. Ismel enim dicitur obediens sibi. Et exceptis his uxoribus, mundi utique curis ac necessitudinibus, quibus illi astringebatur, filiam Ismel, lasciuiam uoluptatis corporee amplectitur. Sed notandum quod Ismel filius Abraham dicitur, quia ex magua rationis uirtute ingens cupiditatis, aut cenodoxie, nec non et carnalis aliquoties concupiscentie, et etiam acrior exoritu motus, quasi quidam nequam ac degener filius; ipsa autem filia, uoluntas uidelicet fluxa,  Meleth [al., Maheleth], quod interpretatur chorus, appellatur. Chorus uero licet in bono pro concordia poni soleat, hic tamen quia colludentium feminarum esse dignoscitur, pro illo interno precordialis lasciuie concentu, qui nobis Sirenes usque in exitium dulces inducit, nosque lenocinando circumuallat, ponitur. Hec est soror Nabaioth, qui dicitur prophetans, quia carnalis concupiscentia quadam sibi germanitus adherente gaudet prophetia, qua senectutis tempore cum deferbuerit iuuentutis cura, spondet sibi penitentie et celibatus studia.

uERS. 10, 11, 12, 13.---Igitur egressus Iacob de Bersabee pergebat Haran. Cumque uenisset ad quemdam locum, et uellet in eo requiescere post solis occubitum, tulit de lapidibus, qui iacebant, et supponens  capiti suo, dormiuit in eodem loco. uiditque scalam in somnis stantem super terram, et cacumen eius tangens celum, angelos quoque Dei ascendentes et descendentes per eam. Et Dominum innixum scale. De Bersabee, id est puteo septimo, uel puteo saturitatis, de uoragine procul dubio libidinum seculi, quod septem diebus uoluitur, quodque iam satutari, id est fastidio esse incipit celestis gaudii obtentu, Iacob, bona scilicet uoluntas egreditur, et tendit Haran, quod interpretatur res cum arca, ut uidelicet et arcam conscientie possideat, et quia arca ab arcendo dicitur, ab ea quidquid noxium est, arceat, in qua etiam res habeatur, id est ueritas, quatenus solitum ac substantiuum omne illud constet esse, quod intrinsecus continetur, et non per inania euagetur.  Quidam locus ad quem uenit, ipse est, in quo generalitas totius creature, et precipue totius benignitatis consistit ac subsistit, ad quem desiderio ac meritis cum quis accedit, non nisi post solis occubitum, sopito utique feruore corporalium estuum in eo conquiescit, tunc tamen si primum de lapidibus, qui iacent, de sanctis scilicet qui in morem lapidum firmi sunt, et humiliter se habent, uoluuntur enim, iuxta Zacariam super terram , ad exemplum sibi tollat, et capiti, id est menti pro fulcimento supponat, ut ita in loco, qui semper idem est, haud dubium quin Deo, a seculari strepitu consopiri queat. In somnis itaque, dum uidelicet ab amore presentium animi intuitum claudit, scalam  humilitatis que non uacillat, sed super terram, Christum plane humilem, qui nos fructu suo alit, solide stat, conspicit, quia omnis terrenis intentus quid sit humilitas nescit. Terram autem uocari Christum, testatur Apocalypsis; adiuuit, inquit, terra mulierem . In hac scala sunt plurimi gradus, non alii quam de uisibilium contemptibilitate prouectus. Cuius perfecte humilitatis cacumen celum diuine contemplationis attingit, quia Deus quod paruulis reuelat, sapientibus abscondit . Nos uero si angelice uiuimus, per hanc ad nostri cognitionem descendimus, per hanc ad Dei uisionem ascendimus, et Dominus scale isti innititur, quia principaliter uirtus hec specialiterque ipsius auctoritate ac precepto roboratur.  Discite, inquit, a me, non uigilias ac ieiunia, sed quia mitis sum et humilis corde . De gradibus autem eius et moderni ac ueteres subtilia multa loquuntur.

Ego sum, ait, Deus Abraham patris tui, utique rationis a qua paterne regeris, et Deus Isaac, qui tibi inspiro gaudium glorie celestis. Terram in qua dormis tibi dabo, et semini tuo, Christum in cuius conformitate a seculi labore conquiescis, tibi et semini, id est imitatoribus tuis fouendum prebebo, eritque germen operis quasi puluis, ab humore totius lasciuie carnalis sudum, non quem proiiciat uentus, sed talis puluis qui inhereat terre, id est stabilitati eterne. Dilataberis ad dignoscendum 113 proprii defectus occidentem, ad pregustandum interne lucis  orientem, ad precauendum desidie ac torporis septentrionem, et ad sancti Spiritus hauriendum meridiem.

uERS. 14.---Et benedicentur in te, et in semine tuo cuncte tribus terre, in tua fide, et fidei operibus, uel interna gratia, que operum bonorum semen est, multiplicabuntur uniuerse trinitates conscientie, ingenium scilicet, uoluntas ac memoria; uel initium, promotio, et finis tuus; fides etiam, spes, et caritas; uel cogitatio, locutio, ac operatio.  Et ero custos tuus, quocunque perrexeris, quocunque plane animum intenderis, custos ero tue actionis; Et reducam te in terram hanc, si quando sane humanitus euageris, in hunc mentis statum, quo nunc es ad modum terre solidum per  me reduceris: Nec dimittam nisi compleuero uniuersa que dixi; tibi cooperari non desistam, donec premii largitione futuri dicta compleam

---Cumque euigilasset Iacob de somno, ait: uere Dominus est in loco isto, et ego nesciebam. Pauensque: Quam terribilis, inquit, est locus iste! non est hic aliud nisi domus Dei et porta celi. Iacob de somno euigilat, cum animus a sua quiete paulisper exemptus, a diuina dulcedine uacat, et tunc uere Dominum in loco esse clamat, cum in illa aliquantula stabilitate mentis quiddam inesse diuinum, imo nonnisi diuino illapsu fieri posse probat, sed hec dum habemus, quam sint summa ac diuina nescimus, sed ubi pristino torpori addicimur,  profecto a Deo ea agi, et non a nobis experimur. Pauet autem et de loci terribilitate miratur, cum et de innouatione cogitatuum intra se, et de diaboli terrificatione cogitat, qua concutitur pro nostre mentis localitate, id est stabili ueritate. Terribilis enim inde scribitur, eriis spiritibus, ut castrorum acies ordinata . Que etiam mens non aliud esse dicitur quam domus Dei et porta celi, que et Deo inhabitante regitur, et ad spiritualia celestiaque contuenda Deo reserante aperitur.

 Surgens ergo mane tulit lapidem quem supposuerat capiti suo, et erexit in titulum, fundens oleum desuper. Appellauitque nomen urbis Bethel, que prius Luza uocabatur. Mane surgit, cum ad diuinum lumen se erigit. Lapidem quem capiti supposuerat  tollit, cum Christum singularem suorum firmitatem, quem pro fundamento cordi supposuerat, manu, hoc est operis imitatione apprehendit, huncque in titulum erigit, dum ad eum quasi ad propositum totius sanctitatis exemplar attendit. Oleum desuper fundit, cum excellentiorem, iuxta Apostolum, uiam caritatis ac misericordie sectando ipsum Christum piis operibus ungit . Nomen urbis Bethel appellat, cum animam solertis muro custodie munitam, diuine gloria habitationis insignitam, euidentibus indiciis probat. Bethel dicitur domus Dei: Luza uero, Boia, quam compedem dicimus, appellatur. Prius igitur que domus Dei nunc est, Boia uocabatur, quia et in seipsa uitiorum miseria coangustabatur, et alios eadem illecebra compedire  nitebatur.

uouet ergo dicens:  Si fuerit Deus mecum, et custodierit in uia qua ambulo, hoc est in actione proposita, qua promoueri ad meliora cupio, et dederit mihi panem qui de celo descendit, ad uescendum, et uestem caritatis ac innocentie ad induendum, reuersusque fuero ad domum patris mei, supercelestem, erit mihi Dominus in Deum. Is utique, cui sub aliquantulo timore cepi seruire, erit mihi in Deum scilicet paterne diligendum, utpote mee uniuersitatis auctorem.  Et lapis iste, Christus quem mihi proposui in signum, quem, dum capiti supposui, ipsum indui, domus Dei uocabitur, quia cum sit ipse inhabitans, ipse etiam inhabitatio est, quia eius conformitas quam fecit in nobis inhabitabitur.  Cunctorumque que dederis mihi, decimas offeram tibi, scilicet eorum que fecero te fauente bonorum perfectiones tibi attribuam. In perfectum [f., imperfectum] nouenarii mihi, decimum integritatis ascribam tibi.



CAPUT XXIX.

uERS. 1, 2.---Profectus ergo Iacob uenit ad terram orientalem, et uidit puteum in agro tresque greges ouium accubantes iuxta eum. Nam ex illo adaquabantur pecora, et os eius grandi lapide claudebatur. Proficiscitur, cum magnanimitate protenditur. Ad terram orientalem Iacob uenit, cum ad soliditatem superne illustrationis anima fidelis attingit. Terram hic et sepe alias pro firmitate ponimus,  quia solidum elementum est. Terra enim, iuxta Ecclesiastem, in eternum stat . uidet puteum in agro, cum fontem prudentie ac discretionis in spirituali attendit exercitio. Tres greges ouium iuxta eum accubant, quia tres illi Ecclesie ordines, qui in pagina ueteri sub trium personis, Ne, Daniel et Iob, et in nona sub agricolantium, molentium, et in lecto quiescentium typo signantur, a seculi labore pausantes interdum, haustu salutifero ac contiguitate recreantur. Ex hoc adaquantur pecora; aqua enim sapientie salutaris nostra mitescit hebetudo et pecualis inscitia. Sed os eius grandi lapide clauditur, quia sapientie ac scientie a Deo nobis date, et aditus et exitus ne quid indecens incedat aut excedat, 114 necesse est  maxima humilitatis grauitate cogitando ac loquendo seruetur. Tales a Iosue lapides ad os spelunce, in qua delituerant quinque reges, admouentur, ut fenestra sensuum corporis magna ut cuique competit ponderositate prematur.

uERS. 3.---Morisque erat ut, cunctis ouibus congregatis, reuoluerent lapidem, et, refectis gregibus, rursum super os putei ponerent. Oues consuete congregantur, cum omnes animi simplices motus ad hauriendum rationis consilium congeruntur. Lapis ergo reuoluitur, cum magne auctoritatis manu ad referenda internis querimoniis responsa iudicii censura aperitur. Sunt enim apud quos nulla lapis, proferende scilicet sententie pondus, difficultate discutitur, sed omni palea uolubilius precipitatur.  Rursum adaquatis gregibus, super os putei ponitur, cum mente aut sua aut alterius refecta per consilium, nulla de sui perspicuitate ingenii uanitate mouetur, sed eadem grauitatis maiestate deprimitur.

uERS. 4.---Dixitque ad pastores: Fratres, unde estis? Dixerunt: De Haran. Post uisionem itaque putei, Iacob pastores unde sint interrogat, cum post intelligentiam discretionis animus, uitii supplantatator, spirituales qui se regunt motus, uel uirtutes unde sint, id est ex qua emergant intentione disquirit, sed illi non de appetitu laudis aut desiderio questus quidquam insibilant, sed de Haran, id est ex deuotione assequende electionis se procedere tota affectus claritate respondent. Haran enim electum sonat.

 uERS. 5, 6, 7.---Nostis, ait, Laban filium Nachor? Aiunt: Nouimus. Sanusne est, inquit? ualet, inquiunt. Et ecce Rachel filia eius uenit cum grege suo. Dixitque Iacob: Adhuc multum diei superest. Nostis, ait, experiendo celestis uite candorem, qui ex Deo gignitur, quem constat esse luminis requiem? Id quoque se didicisse pia affectione respondent Sanitas Laban, celestis desiderii innuit integritatem. ualere itaque pastores perhibent, cum nulla nisi superna ab animo ambiri ipsarum uirtutum testimonia clamant; sed in hoc ipso mentis statu ac uigore Rachel cum grege suo aduenit, quia contemplationis diuine gloriosa illa et uirginea puritas cum largo gratiarum ceterarum munere opportune influit.  Hec Laban filia dicitur, quia ex superne claritatis amore progreditur. Rachel autem uisum principium interpretatur, illud scilicet quod loquitur, ego principium, unde et loquor uobis . Adhuc, inquit, multum diei superest. Quod est dicere: Etsi aliquam diuine scintillam speculationis attingo, ipsa diuine excellentia lucis incomparabiliter preeminet, que nullo meo acumine penetrari ualet. uel aliter: Cum mens supra se aliquid sapere incipit diuinum, attigisse se estimat totius iam uirtutis summum, sed intelligenter sibi infert, sibi multum diei, id est laboris in uinea agenti restare, nec tempus esse ut ad caulas reducantur greges, id est ut eterna iam requie donentur imperfecte adhuc uirtutes. Date ante uotum ouibus, uirtutibus scilicet  in magno tentationum estu constitutis spiritualis infusionem gratie prouidete, et interno rore uigentes ad pastum sacre pagine eas ex potu alacres congerite. Si enim mens interius non infunditur, lectionis utilitas tota cassatur. Hec fidelis anima cogitationibus propriis loquitur, imo suis intellectibus quasi pastoribus.  Non possumus, inquiunt, donec omnia pecora congregentur, id est spiritualem eis impendere temperiem non possumus, donec cogitationum turbas a sua euagatione cohibeamus, et amoueamus lapidem, torporis et negligentie duritiem, que os putei, id est oculum internecat discretionis, et sic uirtutum gregibus refrigerium impendamus aque salutaris.

uERS. 9.---Adhuc loquebantur, et ecce Rachel  ueniebat cum ouibus patris sui. Plerumque sane dum adhuc cum interioris hominis sensibus de instituenda uita agitur, repente uirtus contemplationis cum tota animi simplicitate illabitur, que tamen omnia a Patre luminum sibi dantur. Nam gregem totius pie cogitationis ac operationis spirituali succo ipsa alebat.  Quam cum uidisset Iacob, et sciret consobrinam suam ouesque Laban auunculi, submouit lapidem quo puteus claudebatur, et, adaquato grege, osculatus est eam. Iacob eam uidet, et consobrinam cognoscit, dum gloriam contemplationis intelligens, ius sibi penes cam naturalis propinquitatis attendit; ad Deum enim uidendum fruendumque ab ipso se factum Deo perspicit. uidet Laban auunculi oues, dum eorum qui candorem  preferunt, et qui uite ac morum affinitate supercelestis Ecclesie matris sue fratres sunt, fidelis anima pie emulatur uirtutes, que propter simplicitatem et utilitatem sunt oues. Amouet lapidem Iacob, quo puteus clauditur, cum discutit sagax spiritus pondus inertie, quo ueritatis cognitio obturatur. Adaquato itaque superne unda dulcedinis cogitationum aut uirtutum grege, eam oseulatur, dum uerbi eterni et Spiritus sapientie suauitati unicorditer astringitur. In osculo namque hoc, et os diuini eloquii intimo sapore discernimus, et anhelitu gratie septiformis imbuimur, et per hoc sapientie saliuis inungimur.

uERS. 12.---Eleuataque uoce fleuit, et indicauit  ei quod frater esset patris eius et filius Rebecce. uocem eleuati, cum desiderium pietatis amplificat: 115 flet uero, dum animum ac si caput purgat ab omni humore uitii noxio, et per hec indicat se fratrem eius, dum piis actibus innuit se Deo inherere germanitus; et quia est Rebecce, id est patientie, filius, scilicet ex ipsa ac si ex matre precipua processit tantus affectus. At illa festinans nuntiauit patri suo. Contemplatio Iacob presentiam patri festina nuntiat, cum anime obedire parantis instantiam per euidentis gratie effectum Deo, a quo est omne donum perfectum , manifestam acceptamque sine spiritualis ulla dilatione augmenti insinuat.  Qui cum audisset Iacob filium sororis uenisse, cucurrit obuiam ei. Audire in sacra  pagina pro intelligere ponitur, ut est: Audi, filia, et uide . Audit ergo, id est intelligit Laban, quod non est aliud quam intelligere facit animum nostrum, scilicet uerum Iacob, qui supplantandis uitiis instat, ad se sui ipsius presentiam sola Dei operatione factam, et currit ei obuiam ipse Laban, quia celestis glorie desiderium sponte menti infert quasi quemdam occursum, gratie superne copiam. Complexusque eum, et in oscula ruens duxit in domum suam. Laban Iacob complectitur, cum deuotio celestis animo unice innectitur. In oscula ruit, cum, seculi abdicatis amoribus, diuine querende pulchritudini indiuisibili federe se astringit. Et uere ruit, dum se ei funditus infundit. In domum suam ducit, dum ad hoc usque quatenus cordis conuersatio  in celum transferatur prouehit.

uERS. 14.---Auditis autem causis itineris, respondit: Os meum es, et caro mea. Audit causas itineris, cum nos facit celestis splendor intelligere intentiones totius nostre actionis, spiritualis uidelicet nostre qua ad Deum tendimus perfectionis, unde respondet effectu, non uerbo, nostre bone uoluntati. Os, inquit, meum es, id est eam intellectualitatis, quam habes fortitudinem ex me habes, et caro mea es, quia quod carnis fragilitatem ratione regis, sicut osse reguntur carnes, ex me utique potes; caro enim tandiu constat, quandiu continetur ab ossibus  Et postquam completi sunt dies mensis unius, dixit ei: Num quia frater meus es, gratis seruies mihi? Dic quid mercedis accipies.  Dies mensis unius complentur, cum uirtutum claritates perfecte meliora gerendi uoluntatis quasi mensis integritate perficiuntur. Quia, inquit, affinitate bone deuotionis mihi annexus es, sine ulla tui spe augmenti mihi deseruies? Dic ergo quid accipies.  Habebat uero duas filias: Nomen maioris Lia; minor Rachel appellabatur. Sed Lia lippis erat oculis; Rachel decora facie, et uenusto aspectu. Duas has filias secundum quod nostri dixere maiores, accipimus actualem, que ualde inter seculi molestias lippit, uitam; per Rachel contemplatiuam que lota facie, et mundi cordis beatitudine Deo uidendo perspicacem oculum intendit. Possumus et per Liam scientiam, que earum duntaxat  rerum est, que inter nos actitantur, accipere, uerbi gratia, ut est de moribus humanis, et passionum quarumque naturis. Per Rachel sapientiam, que precipua Dei fulget cognitione, et ueritatis, falsitatisque acutissima discretione. Scientiam autem, quia in imis exercetur, plurima constat inuolui caligine. Lia, laboriosa; Rachel, ouis, uel uidens principium dicitur, que singula his, que premisimus, singulis bene conueniunt. Nam in oue simplicitas speculationi et sapientie uni Deo intente concinit; laboriositas et actiue, et morali, cuilibetue scientie congruit. Rachel etiam dilectionem Dei; Lia significare ualet dilectionem proximi, has utraslibet dualitates, ac si duas filias Laban, id est candoris eterni amor gignit. Maior dicitur  Lia, quam necesse est primum exerceri, ut ad sequentis speciem ueniatur.

uERS. 18, 19.---Rachel ergo diligens Iacob, seruiam, inquit, tibi pro Rachel septem annis. Melius est, ait Laban, ut tibi eam dem, quam uiro alteri. Rachel ergo Iacob diligit, cum speculationem, in qua pacatius uiuitur, animus magis appetit: septem pro ea annis seruit, dum uniuersitatem corporis, quod quatuor elementis constat, et anime que tribus, intellectu scilicet, memoria et uoluntate preeminet, pro interna emerenda uisione impendit. Septem ergo annis seruit, qui corporis, et anime, ut diximus, septenarium, annis, id est uirtutum tanquam dierum plenitudinibus addicit. Melius est, inquit desiderii celestis effectus, ut tibi diuine uenustatem  contemplationis indulgeam, qui unitati tenende incubas, quam uiro alteri, id est quam alicui qui nunc ad seculum, nunc ad Deum alternare consueuit. Mane ergo apud me, id est perseuera in studio celestis uite.  Seruiuit igitur Iacob pro Rachel septem annis, et uidebantur ei pauci dies pre amoris magnitudine, id est tota iustitie humane claritas parua uidetur et tenuis ei, qui diligenter cogitat, et intelligenter amat speciem superne beatitudinis.  Dicit itaque Iacob ad Laban. Iacob ad Laban dictum, non aliud sentio quam penes eterne glorie candorem interni desiderii appetitum. Da mihi uxorem meam, quia tempus expletum est, ut ingrediar ad illam, id est concedatur mihi diuine speculationis cum facultate uoluptas, quia  iam corporis et anime mee impensione expleui, ut in eius admittar amplexus atque delicias.

uERS. 22, 23, 24.---Qui uocatis multis amicorum turbis ad conuiuium fecit nuptias. Et uespere filiam suam 116 Liam introduxit ad eum, dans ancillam filie, Zelfam nomine. Amicorum turbe non aliud sunt quam utilium cogitatuum, locutionum, et actuum caterue, que uera fidelitas, amicitiaque est anime. Hos uocat Laban ad conuiuium, facitque nuptias, cum eterni candoris amor ea contrahit pariter ad superne dulcedinis haustum, et diuine delectationis prebet amplexum. Sed uespere, id est attenuato animi splendore filia Lia ad eum introducitur, quia in actiue uite laborem mens quelibet sancta relabitur, dum quies interna dissipatur.  Zelfa dicitur os ambulans. Habet itaque Lia ancillam eam, que ambulans os dicitur, actiua enim laudis humane, que per ora ancillariter adulantium proficit, et discurrit, obsequiis delinitur; patenter enim operatur.  Ad quam cum ex more Iacob fuisset ingressus, facto mane uidit Liam; dixitque ad socerum suum: Nonne pro Rachel seruiui tibi? Quare Liam imposuisti mihi? Non est, inquit Laban, in loco nostro consuetudinis, ut minores ante tradamus ad nuptias. Ex more Iacob ad sibi iunctam ingreditur, cum fidelis anima ob considerandam propositi sui regulam ad cor discernendi causa reuertitur. Sed mane diuine illustrationis facto, dum de proximorum cura conscientie labor inductus  reperitur, aduersus eam quam optabat quietis interne gratiam, ac si contra Laban conqueritur. Speciei, inquit, intime querebam uenustatem, cur tot negotiorum refluo in laborem? Non est, ait ratiocinatio lucis interne, consuetudinis apud eos qui localiter stabiliterque iuxta iura nostra uiuere deliberant, ut minores ante tradamus ad nuptias, id est ut uirtutibus quispiam copuletur, donec uitiorum bella euincere conetur, que minores ideo dicuntur, non quod sint dignitate iuniores, sed quod post tentationum triumphos omni habeantur exercitio leuiores, et sua quadam ineffabili nouitate gratiores. Nil enim simplici mente dulcius. Eo igitur modo contemplatio minor est, quia laboribus curisue non interest, et de actiuo certamine ad contemplationis  requiem proficiendum est.

uERS. 27.---Imple hebdomadam dierum huius copule, et hanc quoque dabo tibi pro opere quo seruiturus es mihi, septem annis aliis. Hebdomada dierum copule impletur, cum plenaria bonorum operum exsecutione amori quis Conditoris astringitur, et tunc alia pro opere septem aliorum annorum, quo seruiturus est, datur, cum speculatio quasi quoddam premium intime nostre, qua a uitiis quiescimus, pacis additur. Septem anni priores in interiori exteriorique certamine sunt; postremi septem utrobique corpori scilicet et anime ex peccati uictoria quieti et placidi sunt. Hinc etenim et inde per septenarium sabbatizatur, primo exterius in opere, postmodum interius in cogitatione. uerba  Laban nil aliud intelligas quam rationis illuminate sententiam.  Acquiescit ergo Iacob; sed Racheli Bala ancilla subiungitur. Bala uero inueterata interpretatur. uetustas autem ista non mihi alia uidetur, quam corporearum rerum phantasia, que semper contemplationi spiritualium infensa sentitur. Contemplationis itaque nouitas inueteratur, cum corruptibilium imaginibus incursatur, ancillariter tamen subiicitur.  uerum his Iacob potitus nuptiis, amorem sequentis, id est contemplatiue, priori, id est actiue pretulit.

uERS. 31.---uidens autem Deus, quod despiceret Liam, aperuit uuluam eius, sorore sterili permanente. uidet Dominus  quod non  bene estimemus de Lia, id est de actuali uita, dum quasi tutius putamus, nobis solis intendere, quam sub proximi cura desudare, aperitque uuluam eius, id est ostendit utilitatem ac fructuositatem eius, quia scilicet commune bonum priuato debet preponi, sorore permanente sterili, id est dum ex fecunditate actualitatis perpenditur unica utilitas sui, nec intendatur abs quolibet proximarum profectui.  Conceptum actualis generat filium, id est propositum exhibet generaliter pii operis exercitium, et uocat nomen eius Ruben, estimat uidelicet apud se summam eius operis quod penes Deum nominabile est, Ruben, id est uide in medio, quod est, non suo simplici prouidere, sed communi potius  bono. Ruben enim uidete in medio dicitur, Medium autem pro communi ponitur. uidit, inquit, Deus humilitatem meam, id est dum meam attendere me facit necessitatem, in qua sepe experior proximi humilitatem, cogor rependere eam, quam apud alios expertus sum benignitatem. Nunc amabit me uir meus. Intellectus ait, cui attinet interioris hominis ducatus, repulso laborum fastidio, in ipso dilectionis amore respirabit; et hoc faciet etiam nunc, id est in seculo presenti, cantando uidelicet: Ecce quam bonum, et quam iucundum habitare fratres in unum! 

uERS. 33.---Rursum concepit, et peperit filium, et ait: Quia audiuit Dominus haberi me contemptui, dedit mihi etiam istum; uocauitque nomen eius Simeon.  Concipit, cum interius proponit; cum exterius administrat, parit. Audit ponitur pro intelligit, unde Apostolus cum diceret: Animalis homo non percipit ea que sunt Spiritus Dei , addidit: Neque enim audit, id est intelligit. Audit autem Dominus, cum intelligere nos facit. Quia ergo, Deo inspirante, intelligimus haberi nos contemptui, si pro 117 sola redhibitione eius proximo impendamus munus beneficii; dat Deus et istum filium nobis, cui est nomen Simeon, quod interpretatur audiuit Dominus uel audiens tristitiam, quia in omni quod agimus, non humanus, sed diuinus pensandus est auditus, nec quid referat homo, sed cogitandum est quid placeat Deo. Et auditus, id est sensus tristitie, licet magna geramus, deesse non debet, quia  nescimus utrum amore an odio digni simus . Cor autem, iuxta quod legitur, quod nouit amaritudinem anime sue, in gaudio eius non miscebitur alienus .  Concepit tertio, et genuit alium, dixitque: Nunc copulabitur mihi uir meus, eo quod genuerim ei tres filios, et idcirco appellauit nomen eius Leui. Leui interpretatur additus. Post Ruben, ubi communiter omnium utilitati prouidetur, et Simeon, ubi Dei plusquam hominis auditus intenditur, recte additus tertio loco, qui Trinitatem significat, apponitur, quia quisque sola Dei intentione operans, electorum sorti, quod est, Dei uisio, indubie additur. Tres tunc filios gignit, post bonam enim actionem, piamque actuum  intentionem, quasi post duos filios, tertium elaborando, proferimus bone actionis mercedem, et iam intellectus uerus, scilicet maritus, qui diuino animam impregnat semine memor eius quod se manet premii, ad piam se uiuacius ingerit actionem.

uERS. 35.---Quarto concepit, et peperit filium, et ait: Modo confitebor Domino, et ob hoc uocauit nomen eius Iudam, cessauitque parere. Cum ad gloriam eternam uenerimus, in quadro tunc positi, quod quarto signatur filio, id est inconcussa soliditate stabiliti, Iudam, id est eternam glorificationem et corde concipimus, et effectu infinito parimus. Iudas enim uel confitens, uel glorificans dicitur. Modo, inquit, id est in hac eternitate, que per presens tempus congrue designatur, confitebor, id est sacrificium  laudis immolabo Domino . Cessat tunc parere, cum boni operis fructum ingemiscendo uti nunc, desinit agere.



CAPUT XXX.

uERS. 1.---Cernens autem Rachel quod infecunda esset, inuidit sorori; aitque marito: Da mihi liberos, alioquin moriar. Rachel quod infecunda sit sorori inuidet, dum mens contemplatiuorum efficaciam actiuorum intuens, et opera aliquoties emulatur, et laudis profusionem miratur. Tu, inquit, o intellectus, speculatione gaudes, sed nullo precipuo opere per hanc euidenter emines, unde nec opinionis indicio exempla sanctitatis prebes.  Num, inquit, ratio uices Dei penes te ago, qui priuauit  te fructu uentris tui, id est qui tibi non indulsit solertiam corporalis exercitii, que quantum ad auras fame attinet in modum uentris est fragilis, ut tibi mea cura conferat quod ipse Deus negat? Sunt enim quorum ingenia contemplationi conueniunt, sed corpora negotiis agendis non congruunt. Contemplatio igitur dum fame desiderio pulsatur. . Habeo, inquit, famulam Balam, ingredere ad eam, id est habeo secularium rerum scientiam, que licet sapientie iugo subsideat, cui tu inhias, ingredere tamen immiscendo te ei, et condescende ad eam, que mundi dicitur sapientia, ut pariat super genua mea, id est ut inflexa status rectitudine aliquos mihi fructus afferat temporalis letitie. Per Balam, que uetustatem sonat, secularia accipimus,  que uetera in Scriptura appellantur  . Intellectu igitur in penetralia scientie, et intentionis secularis, et quasi ad ancillaria ingresso, concepit et peperit filium, proposuit scilicet, et exhibuit opus ineptum.

uERS 6.---Dicit ergo Rachel: Iudicauit mihi Dominus, et exaudiuit uocem meam, dans mihi filium, et idcirco appellauit nomen eius Dan. Dictum Rachel, deprauatum cuiuspiam contemplatoris intellige sensum. Iudicauit mihi Deus, id est fauorem prestitit operi meo Deus, dum, sicut mereor, populariter laudor. uocem exaudiuit, dum desiderium quod habeo aliis proficiendi, opera mea ac si filios exemplando famamque subiungendo compleuit. Dan ergo, id est  iudicium, filius appellatur, quia secundum quod opera sua seculari estimatione laudantur, putat quod sic a Deo accepta uti ab hominibus eius iudicio approbentur, et per hominum ora Deus ipse loquatur.  Rursumque Bala concipiens peperit alterum, pro quo ait Rachel: Comparauit me Deus cum sorore mea, et inualui. Notandum quod cuique pene partui conceptio preponitur, quia perminimum est peccatum quod nulla deliberatione, solaque precipitatione agitur; concipimus enim, cum disponimus. Bala alterum parit; et Nephthali a Rachel uocatur, cum sapientia mundi Dei sapientiam adulterine confundens, dilatari querit in laudibus, et comparari laudatis, hec omnia agens non uera affectione, sed nomine falso Rachel, id est contemplationis.  Nephthali namque dicitur, dilatauit me, uel comparauit me. Solent enim solitarie uiuentes ad publice predicandum accedere, et exinde gloriolas exigere. Comparata itaque actualiter diffamatis inualuisse se dicit, dum quod ualet, quodque potest efficaciter palam ostendit.

uERS. 9, 10, 11.---Sentiens Lia quod parere desisset, Zelfam ancillam suam marito tradidit. Qua post conceptum edente 118 fetum, dixit: Feliciter; uocauit que nomen eius Gad. Per utramque feminam demonstratur quod in utraque uita agitur. Actualis, id est Lia parere desinit, cum bona intentio, que quasi conceptus uis est, in mente deficit, qua desistente Zelfa, id est inanis gloria adhibetur; ipsa enim os iens, ut supra dictum est, interpretatur, et  ingenuitas spiritus ancillari societate fedatur. Concepta nequitia opus emittit prauum, transitorie uidelicet prosperitatis euentum. Dicit ergo feliciter, cum honorum copia arriserit, sed non potest sinceriter, quia solam seculi cariem querit. Gad autem fortuna dicitur, et fortuna quam semper dubia sit et instabilis a nullo nescitur. Qui ergo filio fortune procreando et alendo instat, in salo interminabili fluctuat.  Parit Zelfa alterum sub nomine Lie, et Aser uocat, cum humane laudis intentio sub actualitatis tegmine effectum glorie quasi filium assequitur, quod beatitudinis honore predicat, in quo illud glorie genus intelligitur, que post mortem ad memoriam prouidetur, ut sunt edificiorum insignia, pyramidum discrimina, nobilitas librorum,  et carmina, que solent esse mortuorum monimenta, et hec sunt Aser, id est beatitudo apud insanos maxima. Aser sane beatus dicitur; unde et Lia non uera, sed imaginaria beatam se gaudet dici non a uiris, sed mulieribus, quia leuium et indiscretorum hominum animatur fauoribus.

uERS. 14.---Egressus autem Ruben tempore messis triticee in agrum reperit mandragoras, quas matri Lie detulit. Ruben ab eo quod uidet in medio, id est communi prouidet bono uocatus, pie scilicet procurationis affectus, tempore messis triticee in agrum egreditur, cum preuolatione mentis ad finem seculi per conscientie exercitationem rapitur. Messis enim triticea sanctorum ad celeste horreum  collectionem significat . Unde et in Apocalypsi angelus hac maturescente falcem mittere suadetur . Ager uero animus est, quem nunquam melius colimus, quam cum extreme nostre sortis reminiscimur, in quem egredimur, cum a prauis expediti negotiis ad eius curam reuertimur. Ubi mandragoras Ruben, id est prudens sollicitudo reperit, et matri Lie defert, cum diuine inspirationis ab internis odorem contractum ad efficaciam sancte actualitatis, que totius pietatis genitrix est, transfert. Mandragora nempe pigmentaria herba est. Dicitque Rachel: Da mihi partem de mandragoris filii tui. Ac si rediuiua iam uis contemplationis tacte diuinitus actioni inferat. Quem pii operis recepisti instinctum, participa eum quem  habes deuotionis affectum ad contemplandi exercitium. Illa respondit:  Parumne tibi uidetur, quod preripueris maritum mihi, nisi etiam et mandragoras filii mei tuleris? Quod est dicere: Intellectum, a quo maritali tenore regor, contemplandi egregieque uiuendi gratia, dimouisti ab actuali officio. Quod mihi magis suppetit ac adiacet, hocque parum estimas, nisi etiam hanc momentaneam superni odoratus uisitationem, ad solius cogitationis exercitationem contrahas? Dormiat tecum, inquit, hac nocte pro mandragoris filii tui, id est conquiescat tecum in hac negotiorum turbulentia, que actiue est uite infesta, tantum ut ad interne dulcedinis respirem, ad Deum quam dulcis est, gustandum fragrantias.

 uERS. 16.---Redeuntique ad uesperam de agro Iacob, egressa est in occursum eius Lia. Ad me, inquit, intrabis, quia mercede conduxi te pro mandragoris filii mei. Ad uesperam redeunti de agro Iacob Lia in occursum egreditur, cum deferuescente inanis glorie estu de exercitio interiori, spiritui uero uitiorum supplantatori ad Dei intentionem redeunti Lia, id est opportunitas sancti laboris occurrit, et introitum conscientie patentem suggerit, quia odoramenta pure dilectionis que pia sollicitudo actualitatis deuote proles sibi intulit, Racheli, id est contemplationi ut ad Deum usque uidendum amor ipse redundet, actionalitatis digne gratia prestitit. Dormiuit cum ea nocte illa.  Et exaudiuit preces eius Deus, concepitque, et peperit filium  quintum, dicens: Dedit mercedem Deus mihi, quia dedi ancillam meam uiro meo. Appellauitque eum Isachar. Iacob cum Lia nocte dormit, cum spiritus noster in boni operis labore etiam inter obscuritates tentationum acquiescit; sic enim Deus preces suorum precipue exaudit: concepit affectu, peperit opere filium, non quartum, id est per temporalia diffluentem; quatuor enim sunt tempora, sed quintum, id est animum singulari auctoritate hec omnia transcendentem. Quinarius namque ex quatuor, et monade ac si preside constat. Is merces dicitur; sic enim Isachar interpretatur, eius scilicet rei, quod ancillam totius spurcitie fetus parientem, uiro, id est intellectui cercendam subiecerit. Cum enim Deo  nos subdimus, tunc iam ac si ex debito nobis uitia subiicit Deus.

uERS. 19, 20.---Rursum Lia concipiens peperit sextum filium, et ait: Ditauit me Dominus dote bona etiam hac uice. Mecum erit maritus meus eo quod genuerim ei sex filios; et ideo appellauit eum Zabulon. Parit Lia sextum filium, cum integre ac perfecte assequitur operationis gradum. Sexta quippe die Deus perfecit opera sua . Ditatam se dicit dote bona, non solum in conuersione cum ad Dei peruenit timorem, sed etiam precipue cum 119 ad neque morte, neque uita separabilem effertur amorem. Cum ad homini, inquit, possibilem deueni perfectionem, id est postquam sextam edidi prolem,  iam necessario mihi copulabitur maritus intellectus, quia plene euacuaui que sunt carnalis affectus. Zabulon dicitur fluxus noctis, uel habitaculum fortitudinis. Iam nunc itaque nobis impassibilibus uiuentibus fluit nox, id est ignorantie secularitatis aduersitatum que fit in mente defectus, et incipit esse habitaculum fortitudinis contra omnia pericula interior homo refectus.  Post quem peperit filiam nomine Dinam. Licet Dei habitaculum anima sit, licet contra incursus omnes fortiter obsit, Dinam opus est, feminam ad extremum semper pariat, ut scilicet post uirtutes fragilitatem propriam sibi obiiciat, ne intumescat. Dina uero interpretatur iudicium istud, uel causa. Iudicium sane istud, id est discretio habenda est, inter optima queque causa  uidelicet subreptionis inepte.

uERS. 22, 23, 24.---Rachelis quoque recordatus Dominus exaudiuit eam, et aperuit uuluam eius, que concepit, et peperit filium. Abstulit, inquit, Deus opprobrium meum. Et uocauit nomen eius Ioseph. Rachelis Deus recordatur, cum ad sui ipsius notitiam contemplatiui cuiuspiam mens Deo aspirante reducitur. Exaudit, cum affectui effectum ingerere se ostendit. uuluam aperit, cum semini diuino per dilatationem caritatis in mente locum facit. Parit ergo filium, ex quo suum dicit ablatum opprobrium, quia, postquam ad diuine speculationis pertingit officium, id est desiderate spei exprimit tandem filium, ancillaris quod sibi incumbebat adulterii Deus repellit  opprobrium. Unde uocat nomen eius Ioseph, id est augmentum, quia huius qua temporaliter adhuc et iuxta posse Deum pregustamus speculationis initium, eterne uisionis prestolatur augmentum. Addat, inquit, mihi Deus filium, in speculo scilicet, et enigmate uidenti conferat, et adaugeat uere et aperte cognitionis fructum.  Nato autem Ioseph, dixit Iacob socero suo: Dimitte me in patriam, et ad terram meam, etc. Postquam perpetue uisionis Dei augmentum per spem menti innascitur, Iacob, id est intellectus ad Laban, id est candorem eternum, cui lux uera presidet, loquitur, qui socer dicitur, quia duabus pater est filiabus, actiue scilicet et contemplatiue, que ad formam supercelestis candoris illius instituuntur in gremio terrestris  Ecclesie. Dimitte me ut reuertar in patriam et terram meam, id est liberum me, et absolutum corporeo compede accipe uolentem reuerti in patriam, de qua deuolutus sum, et in terram ubi immobilitatis statum obtineam.  Da mihi uxores, et liberos meos, pro quibus seruiui tibi, ut abeam, id est ne protrahas mihi actualem, qua die et nocte, iuxta Apocalypsim, requiem non habeam Deum laudando , et contemplatiuam nil aliud preter Deum cogitando, et fructus operum in celis uere reges, uere liberos, pro his enim non pro terrenis tue seruiui glorie, ut abeam, et amplius non ero in erumnis. Tu nosti seruitutem, qua seruiui tibi. Ac si dicat: Tu Hierusalem superna mater nostra, conscia tibi es quibus carnis, et mundi tentationibus  tue claritati emerende militauerim, cum hec et tu passa sis.

uERS. 27, 28.---Ait Laban ei: Inueniam gratiam in conspectu tuo: Experimento didici quod benedixerit mihi Deus propter te. Constitue mercedem tuam quam dem tibi. Laban ad Iacob loquitur, cum candidatus celestium exercitus, intellectu interprete et ad ipsum etiam intellectum dicere uidetur: Si tibi aliquantisper labor presens protrahitur, magna cum ad usum beatitudinis mee ueneris mea gratia apud interiorem oculum tuum inuenietur: certum enim experientia fecit, quod Deus incrementum glorie ac letitie spiritibus beatis conferat, quoties ad celeste quis regnum glorificandus accedat. Nam dicit magnus Origenes  non  perfectam sanctos habere letitiam, quandiu uiderint fratrum suorum sub temporali tempestate mestitiam, unde constat suum uehementer augeri de consortium ereptione triumphum, et gloriam. Dic ergo, id est prouidendo perpende mercedem quam a me tibi dari poscis? Talia agimus cum sanctis spiritibus, quoties eorum patrocinia ad glorie obtentum exquirimus, et hoc ab eis intellectualiter sapientes audimus.  Tu nosti, ait Iacob, qua molestia tibi animi carnisque seruierim emerende, et quanta, o beatorum societas, in manibus meis fuerit possessio tua, id est quanti habuerim possessionem tuam, que Deus est, in exercitio manuum, id est operum meorum patuit.  Modicum habuisti antequam uenirem ad te. Imminutus erat  supercelestis numerus tuus, antequam humana natura consociaretur glorie tue; et nunc, o beate exercitus saluatorum, meo diues factus es collegio: benedixitque tibi, id est multiplicauit te Dominus ad introitum meum. Iustum est igitur ut et ego aliquando domui mee prouideam. Quod totum est: uos certa felicitate gaudetis, idemque in miseria constitutis postulare debetis, quod et facitis; obtinete igitur mihi quod iustum est, ut sicut uobis, dum aduixistis, prouidistis, sic et ego domum Patris in qua mansiones multe sunt  mihi prouideam. Et domui certe prouidet, qui ut sit de quibus honestanda est domus studet.

120 uERS. 31, 32.---Quid dabo tibi? Nil uolo ait Iacob, sed si feceris quod postulo, iterum pascam, et  custodiam pecora tua. Nil, ait ratio, a te, o sancta ciuitas, terreni emolumenti quero, sed si gyraueris omnes greges tuos, id est si alio circumspectionis ambitu omnem uirtutis utilitatem uidere me obtentu tuo feceris, et separaueris omnes oues uarias, et sparso uellere, in ipsis scilicet uirtutibus uitii cuiusque admistionem et operis, per fauorum auras ac si uelleris quo membra super terram teguntur sparsionem, discernere mihi impetraueris, quodcunque rufum fuerit passione desiderii uel cognitione peccati, hoc enim color iste significat; quodcunque maculosum incursione delicti, et uarium subripiente hypocrisi, pro magno mihi munere patiar ascribi, nil sane mihi utilius quam cognitio mei. Dicitur enim: Iudicium, et deinde iustitiam in Iacob tu  fecisti . Si tu, inquam, o celestis mater pia interpres, id mihi impetres, qui hactenus sub timore paui celesti pabulo queque interiori homini congrua, a modo iterum pascam, et custodiam, id est et alimoniam uite procurabo, et uitalibus studiis sollicitudinem custodie delegabo. In ouibus uero et capris mercedem suam dicit, dum in beneficiis actualibus, que per oues signantur, quia fetu, fructu, et uellere prosunt, et in contemplatiuis, que per capras, quia pascuntur in arduis, in presenti mercedis initium credit.  Respondebit mihi cras iustitia mea, quando placiti tempus aduenerit coram te, id est concurret, et digna mercede conueniet ac consonabit mihi iustitia, qua in principio mei accusator existam, cum Deo remunerante  in conspectu sanctorum uita mea placuisse probabitur.

uERS. 34.---Gratum, inquit, Laban, habeo quod petis. Nil enim gratius spiritibus beatis, quam quod eterne gratia geritur salutis. Hec autem cum intellectualiter intra nos agimus, et nos dicimus, et quasi celitus nobis responderi sentimus.  Et separauit in die illo capras, et oues, hircos et arietes, uarios et maculosos, id est in illa qua hec cogitat, spirituali luce discernere fecit Iacob, id est, rationem, inter contemplatiua et actualia, inter lasciuos et animales motus, et arietes rationalitatum, que nobis prebent ducatus, et in his omnibus pensare quid uarietate hypocrisis, quid naturali feditate peccatur. Cunctum autem gregem unicolorem, id est  albi et nigri uelleris tradidit in manus filiorum suorum.  Et posuit spatium itineris inter se et generum dierum trium, qui pascebat reliquos greges eius, id est omnem uirtutum frequentiam, que per innocentiam unicoloriter albet, tamen et nigredinem memorie peccatorum non passibiliter, sed ad Deum, qui de his eruit ardentius predicandum laudabiliter tenet, in manus filiorum, id est in potestate sanctorum, quibus certa iam Dei filiatio est, quia sibi iam glorificatis peccare nec libet, nec licet, custodiendum prebet, et ponit, id est estimat differentiam inter proficientem intellectum hominis et celestem senatum, et actiue et contemplatiue magistrum duarum uxorum genitorem spiritualium, integerrimam Dei cognitionem, in quo est Trinitatis  ac si trium dierum mysterium. Ipse intellectus reliquos pascit eius greges, quia alterius modi minus scilicet perfectas in hoc seculo nutrit uirtutes.

uERS. 37.---Tollens ergo Iacob uirgas populeas uirides, et amygdalinas, et ex platanis, ex parte decorticauit eas; detractisque corticibus, in his que exspoliata fuerant, candor apparuit. Illa uero que integra fuerant, uiridia permanserunt, atque in hunc modum color effectus est uarius. Per amygdalum que sola in tribus his fructifera est, intelligentiam accipimus, in qua est cuncta passionum carnis amaritudine, et humanitatis duritia, ac si cortice et testa Dei notitia nucleus. Per populum et platanum  imaginatio, et sensualitas innuitur, quibus dum media intelligentia dominatur, utraque per se solam infructuosa eius uicino sapore conditur. uirge uirides rectitudines interne sunt caritatis succo madentes, horum trium ordinatos, et ueluti ad regulam ductos mores, homo peccati subuersor idem Iacob accipit, et ex parte superficiem corticis, id est extrarie uisionis abscindit; et mox interioris gratie candor apparet; et quia imaginationis sensualitas prorsus a uanitate uisibilium exui non preualet, in his que exspoliari non possunt uiror bone intentionis permanet; perficere enim inuenienti uelle adiacet , et sic efficitur color uarius, dum incipit diuidi aduersus carnem spiritus. Ubi enim hec non est uarietas, totus sibi complacet  homo uetus.

uERS. 38.---Posuitque eas in canalibus. Has ponit in canalibus ubi aqua effundebatur, dum quidquid rectum habet fundat quodammodo et stabilit in humilitate, ac depressis interioris exteriorisque hominis sensibus, ubi illabi solet gratie superne unda celitus, scilicet ut cum uenirent greges ad bibendum ante oculos haberent uirgas, id est quoties accederent cogitationum, et ceterorum motuum turbe, ad spiritualitatis consilium, proposite directionis regulas haberent ante cordis intuitum, et ad earum conciperent studia et carismata meliora conspectum. Bonorum sane suorum contuitu accenditur ad potiora probus quis.

uERS. 39.---Factumque est ut in ipso calore coitus,  oues intuerentur uirgas, et parerent maculosa, ac uaria, et diuerso colore respersa. Calor est 121 coitus cum torpida nostra animalitas, que per oues figuratur, spiritui quasi maris feruori coniungitur. In hoc calore oues intuentur uirgas, dum simplices ac hebetes cogitatus nostri recte intelligentie sollicite intendunt sententias, et pariunt diuerso colore respersa; quo enim subtilius sua inspiciunt intima per diuinam inspirationem, eo magis proprie instabilitatis, ac uanitatis ueritati aduersantis inueniunt uarietatem.  Diuisitque gregem Iacob, et posuit uirgas ante oculos arietum. Arietes namque, id est intellectus cogitationum, tanquam gregum duces, dum mysticas oues impregnare nituntur, opus est  ut a uirgarum consideranda directione non auertantur. Erant autem alba queque et nigra Laban; cetera uero, Iacob, separatis inter se gregibus. Hoc paulo supradictum est, nec repetam.

uERS. 41.---Igitur quando primo tempore ascendebantur oues, ponebat Iacob uirgas ante oculos arietum, etc. Prima ascensio, sicut prima resurrectio, est, cum spiritualitas animalitatem ad bonis operibus fetandum subiugat. In canalibus ergo sensuum demissorum, et quasi cauatorum, ubi fluant unde fidelium aquarum ponende sunt uirge gubernationum, ante considerationem scilicet intellectuum. Nota uerborum singulorum sonos, et concordias; humilitas in canalibus, in aqua spiritus sanctus, qui proprie se infundit humilibus ex quo procedit  uirga, totius scilicet directionis ac iustitie uis, quod proponitur arietibus, id est intellectibus.

uERS. 42.---Quando uero serotina admissura erat, et conceptus extremus, non ponebat eas. Serotina admissura intelligitur, celestis perceptio regni in ultimo, non sicut hic particulariter, sed plenarie omnes impleturus , et omnia in omnibus futurus Deus in omnium corda admittitur. Ibi conceptus extremus, id est Dei laudandi indeficiens propositum cui nullius alterius rei succedit affectus, cum fuerit, sententias, quibus propriam dirigat mentem, ponere ibi homini opus non erit, qui regentem omnia Deum in se habebit; que enim primi temporis sunt, Iacob sunt, id est ad supplantationem  peccati attinent; que serotina, id est in mundi fine restantia secundum sinceritatem superne claritatis candent, hoc est ad Laban pertinent.

uERS. 43.---Ditatusque est homo ultra modum, et habuit greges multos, ancillas, et seruos, camelos et asinos. Ditatur homo ultra modum, cum nimia iustitia uertitur in indiscretionis uitium. Unde et habet multos greges, quia ex nimia sui fiducia multas incidit animi diuisiones. Ancillas et seruos habet, motus scilicet ancillariter ac sordide petulantes, et seruiliter proterueque contra spiritum rebelles, camelos quoque pondere cupiditatis, ac si gibbi ad terrena procliues, et asinos, stupidos uidelicet inertia, et segnes.



CAPUT XXXI.

 uERS. 1.---Postquam autem audiuit uerba filiorum Laban dicentium: Tulit Iacob omnia que fuerunt patris nostri, et de illius facultate ditatus, factus est inclytus. Interior homo cum a recto deuiat querelas cogitationum superne claritatis filiatione gaudentium intelligit. Arrogauit, inquit, sibi omnia que Deo patri celesti attribuere debuerat, et de opulentia interiori quesiuit exterius famosus haberi. Inclytus ab eo formatur nomine, quod est clio, quod Grece dicitur fama.

uERS. 2.---Animaduertit Iacob faciem Laban, id est gratiam superni luminis, quod non esset erga se sicut heri et nudiustertius, id est eo modo quo cum presentem gloriam quasi pretereuntia et difflua despiceret, sicut heri, que res iam preterita est. Nudius  ex nunc et die componitur. Non est erga se Laban ut nudiustertius, id est uti quando presente corde suo diuine luci in contemplatione Trinitatis spatiabatur,  maxime dicente sibi per ora Scripturarum Domino: Reuertere in terram, id est in eam mentis stabilitatem, qua patres tui celici ciues, quos imitari proposuisti, constitisse noscuntur, et ad generationem tuam, rectorum scilicet que benedicetur; et hec te agente ero tecum.

uERS. 4, 5.---Misit et uocauit Rachel et Liam in agrum, ubi pascebat greges, dixitque: uideo faciem patris uestri quod non sit erga me. Mittit desiderium uocatque per premium contemplationis, et actionis usum, ut redeant in spiritualis exercitii agrum,  ubi deficientes fame interna pascat uerus Iacob greges cogitationum. Intelligo, ait, serenitatis diuine dignationem a me auerti. Deus autem patris mei fuit mecum et gratie eius dona recolo.  Et ipse nostis quod totis uiribus meis seruierim patri uestro, ei scilicet qui utriusque auctor uite est Deo. Hec me egisse certum teneo.  Sed pater uester circumuenit me, id est oblate dulcedinis conuersionis initio illexit me blanditiis, et mutauit mercedem meam decem uicibus, id est cum meruissem 122 iam diutino labore animi quietem, quinarium, qui in externis sensibus; itemque quinarium sensualitatis, qui etiam uiuacius imaginaliter menti inest, quod utrumque pro decem uicibus intelligi potest, naturaliter quidem cum rationem impugnet, non in  pacem mihi sed in bella mutauit, sed non permisit eum Deus ut noceret mihi, id est cum sit essentialiter Deus propriumque Deo sit, ut sit pius, ipsa sua naturalis gratia non siuit eum, ut imminens tentationis prelium permitteret uerti in exitium mei.

uERS. 8.---Si quando dixit: uarie erunt mercedes tue; pariebant omnes uarios fetus. Quando autem e contrario ait: Alba queque accipies pro mercede; omnes greges alba pepererunt. Quod est dicere, sua originalis clementia eum uere cohibuit a nocendo, quia si intellectualiter aliquando in meipso per meipsum dixit, ut uarietatis mee instabilitati cognoscende instarem, hocque mihi datum pro mercede putarem; sic mea uota compleuit. Si quando uirtutis alborem ipso dictante quesiui, cogitationes et  motus interni eodem opitulante beata ac leta studia conceperunt.

uERS. 9.---Tulit Deus substantiam patris uestri, et dedit mihi, id est a rationalitate sui cui quondam inseruiebant, tulit intellectum, memoriam, ac uoluntalem Deus, que uere substantia patris uestri haud dubium quin ipsius Deus est; et dedit mihi ea probe et utiliter frui.  Postquam enim conceptus ouium tempus aduenerat, leuaui oculos meos, et uidi in somnis ascendentes mares super feminas, uarios, et maculosos, et diuersorum colorum, id est cum ad hoc iam proficerem, ut sterilitates ineptorum cogitatuum proponere quidpiam fructuose deberent, erexi ab infimis intentiones meas, et dormiendo forensibus  rensibus ac uigilando intrincesis, uidi, quod est intellexi, rationalitatum uires mollibus desideriis ac si mares feminis presidentes, et uarias carnalium miseriarum, spiritualiumque maculas indicantes.

uERS. 11.---Dixitque angelus Dei ad me, uel ratio scilicet, uel Scripture sermo, in somnis, clauso sane a uisibilibus obtutu cordis: Iacob? inquit: Ac si dicat: Nominis tui memento, et uitia supplantato. Et ille, Adsum, ait, id est cure interiori presto sum.  Leua, inquit, oculos. Quod superius expositum est. Et est sensus: Quod interna uisione quasi in somnis uideram, hoc Scripturarum nuntio de leuatione oculorum, et de marium ascensione didici, certumque teneam. uidit enim omnia que  fecit tibi Laban, id est intelligere te feci que aduersa tuleris propter claritatis eterne gloriam. Laban fecisse dicitur, quorum causa fuit ut fierent. Non debes ergo lascessere pro quo tibi contigit tanta ferre.  Ego sum Deus Bethel, id est domus Dei, scilicet Deus qui te domum ualeo facere meam, ubi unxisti lapidem, id est ubi per me inhabitatorem, qui oleum sum, id est caritas, leniorem mitioremque habuisti sub timore cepti propositi grauitudinem et asperitatem; et uotum uouisti mihi, perseuerandi scilicet intra ipsum discipline rigorem. Nunc ergo surge, quod est quandiu nunc, id est presens tempus habes, et, iuxta Apostolum quandiu, Hodie dicitur , ab inertia excutere, de futuro enim incertus es; et egredere moribus de terrenitate  tua reuertens in terram, ueram scilicet soliditatem uiuentium regionem, que natiuitatis tue est, id est originaliter tibi debetur.

uERS. 14.---Dicunt Rachel et Lia, cum quibus et totus uite actus et intellectualiter iste tractatus: Nunquid habemus residui quidquam in facultatibus et hereditate domus patris nostri? Quod est: Nos, quibus decem uicibus mutauit mercedem, quibus tot difficultates iniecit, quid residere spei sperare nobis poterimus in regno et gloria Dei?  Nonne quasi alienas reputat, quasi male agentes periculorum questionibus grauat? uendit, dum tentationibus inseri permittens nostre nos libertati subducit. Pretium ex uenditione exigit, cum gratiarum actionem, et omne gaudium, cum in tentationes uarias  inciderimus a nobis querit . Hoc pretium ipse comedit, quia eum permaxime patientia nostra pascit.  Sed tulit Deus opes patris nostri, et dedit nobis ac filiis nostris, id est a diaboli cultu tulit Deus naturaliter substantie nostre a se insitas bonitates, et fecit tam uite nostre in presenti, quam filiis, id est fructui mercedis nostre profuturas. Tulit autem Deus opes patris nostri, ita dictum est, ac si dicat opes suas, sicut est illud: Pluit Dominus a Domino, id est a seipso. In prophetis abundant talia. Fac itaque omnia que precepit tibi cum eum intelligas in omni etiam aduersitate tibi cooperari.

uERS. 17, 18.---Surrexit igitur Iacob, et impositis  liberis et coniugibus suis super camelos, abiit. Tulitque omnem substantiam, et greges, et quidquid in Mesopotamia acquisierat, pergens ad Isaac patrem suum in terram Chanaan. Surgit cum se aduersum se animus erigit. Coniuges et liberos camelis imponit, cum utramque uitam, et opera ex eis pro sola celesti libertate procreata, 123 ponderositati carnis preponit, hisque ac si iugo deprimit. Omnem substantiam, naturalia dona, greges, accipe cogitatuum frequentiam, que in Mesopotamia, id est, in eleuata uocatione, quod est superna dignatio. Cum ad conuersionem uenimus, conquisiuimus; sicque ad patrem, in quo eterni risus gaudia sunt, in terram ueram, scilicet stabilitatem; Chanaan quod est mutationis pergimus, ubi uere a corruptibilitate immutabimur  . Unde psalmus est: Pro his qui commutabuntur .

uERS. 19, 20.---Eo tempore Laban ierat ad tondendas oues, et Rachel furata est idola patris sui. Noluitque Iacob confiteri socero suo quod fugeret. Eo tempore, id est ea animi temperie, qua ad Deum tenditur, Laban, quod est claritatis interne desiderium ierat, quod est, ire nos fecerat, ad tondendas oues, exspoliandas uidelicet superfluitatibus cogitationes; sed incassum sepe nitimur eas abscidere, quia Rachel cum uidendo omnium principio se putat inherere, furtim idola, id est formularum phantasmata pro ipso Deo sibi contrahit in mente, ad se enim relabitur ex humanitate. Non uult Iacob confiteri socero quod fugiat, quia homo etsi  uideat quid cauere debeat, non uult tamen carnis amore retractus operum exhibitione fugam culpe exprimere, licet culpam animi rationalitate diffugiat. Socer uero Deus est, cuius filiabus actioni, et contemplationi iungimur, cui opere potissimum confitemur.

uERS. 21, 22.---Cumque abisset tam ipse, quam omnia, que iuris eius erant, et amne transmisso pergeret contra aceruum testimonii, sic enim interpretatur Galaad, nuntiatum est Laban die tertio quod fugeret Iacob. Postquam intellectus et omnia que ei subiici debent pio desiderio iam eunt, et fluctus curarum seculi transmittunt, ad aceruum, qui infra per amorem proximi dilatatur, et sursum in Dei dilectione acuminatur, uerus ipse Iacob pergit,  ibique mortem, qua nubila uallis huius declinet, inuenit. Die tertio, id est per Trinitatis, que Deus est, intelligentiam nuntiamus candidato sanctorum exercitui fuge nostre, qua peccata euitamus, notitiam. A sanctis enim spiritibus, tanto magis continentia nostra noscitur, quanto maiore Dei cognitione illustramur.

uERS. 23.---Qui assumptis fratribus suis, id est spiritibus angelicis in nostrum auxilium precibus ueri Laban ascitis sub Deo Patre fratribus suis, persecutus est eum septem diebus, id est totius uite spatio, que septem diebus uoluitur, diuinis prosequitur adminiculis, angelis ad eos uenientibus, qui hereditatem capiunt salutis ; uel persequitur  uitia Iacob impetratis ei muneribus gratie septiformis, et in monte Galaad comprehendit, in excellentia scilicet proximi et Dei caritatis, quod speciale est testimonium nostre Christianitatis, nos plene superni candoris delectatio apprehendit. Aceruus autem, ut dixi, infra diffunditur, superius angustatur, in quo est et amor proximi, et contemplatio Dei.  uiditque in somnis sibi dicentem Deum: Caue ne quidquam aspere loquaris contra Iacob. Laban, id est candida illa ciuitas, iam in diuina quiete consopita, uidet, id est intelligit Deum sibi inspirantem non contra homines proprie nature participes, qualibet asperitate debere moueri, sed sue anterioris fragilitatis memoria eis compati.

 uERS. 25.---Iamque Iacob extenderat in monte tabernaculum, cum ille consecutus eum fuisset cum fratribus suis. Tabernaculum Iacob extendit, cum exercitium diuine militie fidelis quilibet amplificat, et producit. Ille consequitur cum fratribus suis, cum angelorum sane subsidio precum munit auxiliis. In eodem monte Galaad Laban fixit tentorium, quia in utriusque uite studio et eminentia statuit olim dum carne aduiueret; felix illa ciuitas, intentionis desiderium. Intentio nempe et tentorium a tendendo dicuntur.

uERS. 26, 27.---Et dixit ad Iacob: Quare ita egisti, ut clam me abigeres filias meas quasi captiuas gladio? Cur ignorante me fugere uoluisti, nec indicare mihi ut prosequerer te cum gaudio et canticis et  tympanis et cithara? Ac si dicat: Cum iam te uideas constitutum in cacumine caritatis, unde inconsultis exemplis meis, quam regnare per malorum uictoriam probas, quod est clam me, abigere elegisti a te diligentias uite utriusque, quasi, id est reuera, captiuas gladio, id est abductas mortali desertionis et apostasie peccato. Cur, inquam, ceptum propositum ignorante me, id est indiscusso, ut predictum est, me, expauescere, quod animo fugere est, uoluisti, nec indicare retractatis triumphorum meorum consiliis, ut mox per eadem concepto uigore gaudia comparationis mee tibi conferrem, cantico interne letitie fastidium dimouerem tympanum diuine speculationis omni ere perennioris; hic enim incipitur, et in futuro nunquam  finitur, et dulce mirum in arcanis Dei resonet, et citharam, quo magnis atque minoribus proximis congruus amor quasi sonus cordis infertur, admouerem. Dum enim ultra modum ditaris, dum de circumuentione et mercedis imitatione conquereris, quasi ignorante me agere ceperis.

uERS. 28.---Non es passus ut oscularer filias meas, id est, ut ore et spiritu consiliorum meorum, et intentionum, que in meis uides actibus, 124 imbuerem uitas tuas, quas ob conformitatem mei ac si matris, meas dico filias. Stulte operatus es, et nunc  ualet manus mea reddere tibi malum. Quod est: Potens est Deus, qui manus, id est fortitudo mea est, reddere tibi malum nunc, scilicet in eternis, quibus nil preterit, nec futurum  est, sed semper presens. At Deus patris uestri, Deus, uidelicet Pater uester, heri dixit mihi, id est per memoriam preterite mee passionis, quam in homine uiuens expertus sum, innotuit mihi, ne hominibus compati dedignarer, licet iam in gloria detinerer.

uERS. 30.---Esto, inquit, ac si dicat: Ponamus modo te ubi pro certo ad tuos ciues, uidelicet celicos, et domum patris supercelestem redire cupere, sed illud quomodo defendere poteris quod furatus es deos meos, id est quod non recte, dum ultra modum tibi diues uideris, et in contemplando subtilis, et phantastice tibi Deum per innumeras imagines fingis? Quod enim furtim fit, non recte fit. Deos ergo furatur, qui priuatim quomodo  formas Deo attribuat, machinatur.  Sed Iacob, spiritus scilicet noster ac si ratiocinans, infert: Quod inscio te profectus, scilicet quod inconsulte a tua conformitate paulo digredi conatus sum, timui ne uiolenter auferres filias tuas, id est ne nimietas aggressi propositi faceret me decidere ab utraque uita.

uERS. 32.---Quod autem furti me arguis apud quemcunque inueneris Deos tuos necetur coram fratribus suis [al., nostris]. Quod est si false credulitatis me arguis in quocunque animi sensu quidpiam repereris de Deo fictitium, aliorum eiusdem mentis intellectuum aboleatur iudicio. Scrutare, quidquid tuorum apud me inueneris aufer. Quod est scrutari, me doce, et quidquid tuorum, id est spiritualium  que tibi magis competunt rerum apud me, scilicet apud sensualem imaginationem meam corrumpi uideris, exemplo ac prece dimoue. Hec ex contemplatione claritatis sanctorum intellectualiter et inferri et referri solent. Hec dicens ignorabat quod Rachel furata esset idola. Sunt sane qui magnum quid sese contemplatos putant, si aliquas gloriosas formas Deo ascribant. Ignorant enim quod Rachel que tota intellectualis esse debet furtum faciat, si imaginarium quidquam ad libitum de Deo confingat.

uERS. 33.---Ingressus ergo Laban tabernaculum Iacob et Lie, et utriusque famule, non inuenit. Iacob et Lie tabernaculum, rationis est et actionis  exercitium; utraque uero famula, quelibet uirtutum genera utrique uite subsidentia. In quibus totis Laban non inuenit idola, quia in his que scientialiter secundum hominem administrantur, consulta superne claritatis spiritualitas, diuinas quandiu de Deo non agitur non inuenit formulas.

uERS. 34.---Cumque intrasset in tentorium Rachelis, illa festinans abscondit idola subter stramenta cameli, seditque desuper. Tentorium Rachelis intrat cum ea que in Deum usque tenditur contemplationem Laban, id est spiritualis splendor examinat. Spiritualis autem iudicat omnia . Unde, spiritu illustrante animum, Rachel, id est interna discretio festine abscondit, quidquid de Deo corporeum  cogitabat, superponens uirtutes animi, que sunt stramenta cameli, id est, munimenta et ornatus torpide carnis, in quibus disquirendis multo licentius potest quisque uersari, quam sine imagine Deum contemplari; et desuper sedet dum fundata uirtute substanti stultis phantasmatum discursibus deprimendo presidet. Scrutantique tentorium, et nil inuenienti  ait: Ne irascatur dominus meus quod coram te assurgere nequeo, quia iuxta consuetudinem feminarum nunc accidit mihi. Ac si dicat: Ne indigneris, domine, cui uti Domino subest, quid, et cui uoluerit dare, quod coram te, in interiori scilicet homine assurgere ad te, ut es, contemplandum nequeo, quia iuxta morem humane mollitiei patior. Sic delusa sollicitudo querentis est. Sollicitudo querentis deluditur, cum, anticipante nos  Dei gratia, per correptionem a nostre discretionis captu quod puniri debeat non inuenitur.

uERS. 36, 37.---Tumensque Iacob, cum iurgio ait: Quam ob culpam meam et ob quod peccatum sic exarsisti post me, et scrutatus es omnem supellectilem meam? Quid inuenisti de cuncta substantia domus tue? Pone hic coram fratribus meis et tuis, et iudicent inter me et te. Cum humana mens tam districte conscientiam oportere discuti pensat grande sepius apud se fastidium tolerat, unde tumens, et quasi furibunda interius clamat. Que, ait, culpe nimietas exigit, ut tanto zelo me insequendo, o spiritualis diligentia, efferueas, et totos animi recessus rimeris et colligas? Quid inuenisti penes me de substantia, id est de his omnibus terrenitatibus,  que merito substare et subesse debent domui tue, id est tuorum conscientie? Ponatur in iudicio diuine tue et humane rationis mee, et profecto pro mea immunitate peccati.

uERS. 38.---uiginti annis fui tecum, id est et denarium plenitudinis legis in mente, et denarium uirtutum id est annorum perfectionis, Laban superno candori seruaui 125 in opere, oues simplicium beneficiorum, et capre contemplationum steriles a fructu per hypocrisim non fuere, arietes, rationales, scilicet motus, tanquam gregum cogitationum duces in memetipso per uitiorum admissionem non consumpsi  nec captum a bestia, id est direptum a diabolo interius bonum sanctis quibuslibet non feci ostentui. Unde Psalmus: Non  confundantur super me qui querunt te, Deus Isrel . Ego damnum omne reddebam, compensando uidelicet peccata laboribus; quidquid furto peribat, scilicet subreptione diaboli, a me exigebas, subaudis restitui.  Die in his que intelligebam: Nocte in his que ignorabam, id est in bonis et in malis, estu cenodoxie urebar in bonis, et ex ipso torpore meo ac si gelu coquebar in malis; fugiebat somnus negligentie ab intentionibus meis, quod est oculis. Intelligentiam autem ad sola bona pertinere scimus, quia nil scitur, nisi quod uerum est, et si falsum scitur, in tantum scitur, in quantum falsum esse scitur; quidquid uero uerum est, bonum esse conuincitur, in quantum uerum est.

 uERS. 41.---Quatuordecim annis seruiui tibi pro filiabus, et sex pro gregibus tuis. Per quaternarium Euangelia, per denarium Legem accipimus. Que primo Legem, post Euangelium cum impleuerimus ad filias celestis matris Ecclesie, actiuam scilicet et contemplatiuam, accedemus. Sex uero ad plenitudinem cum pertineant, quia sex diebus omnia Deus fecerit, annos uirtutum claritudinibus integros a nobis exigimus plenarie, ut cogitationum gregibus dominari possimus ad similitudinem ciuitatis superne, que has iam possidet inconcussa penitus pace. Immutasti quoque mercedem meam decem uicibus. Mercedem immutatam decem uicibus queritur, dum corporis, quod quaternario propter elementa signatur, et anime, que ternario arbitria sua precipua bona impassibilitatem sperans;  et Deum, qui Trinitas est, medullitus nosse querens carnalium tempestatum mole, etiam ab spe mercedis in timorem pene conuertitur.

uERS. 42.---Nisi Deus patris mei Abraham, id est Deus, qui presidet rationi mee cohibuisset. Abraham enim, pater uidens populum dicitur, et intellectui paterne prouidere uulgo cogitationum pertinere proprie scitur; et timor Isaac, id est timor amissionis gaudii eterni. Isaac enim dicitur risus, forsitan ob tot difficultates. O Laban, id est celestis claritas, que quo amplius a me queritur, tanto magis differtur, nudum prorsus et impotem iustitie dimisisses in libidines, quibus corpus afficitur. Afflictionem et laborem manuum, id est operum meorum, respexit Deus, sub qua malorum tribula hec tantilla bona  operer; et arguit te heri, id est argumentis euidentibus preterite humanitatis tibi ostendit quam clementiam debeas his qui periclitantur, cum tu portu potiare salutis. Heri autem pro preterito ponitur. Hinc Isaias preparata est ab heri Topheth: . Hec precipue aguntur in conscientia, cum sanctos ardenter expetimus, et tarde opitulari sentimus.

uERS. 43.---Filie et filii, ait Laban, et greges tui, et omnia que cernis, mea sunt. Ac si Ierusalem superna loquatur. Infirme et fortes anime in Ecclesia seu rectores uel regendi motus in conscientia et cogitationum in imum coacta congeries, et si, qua sunt que penes te proba intenderis, ex meis ea exemplis habes et doctrinis. Quid possum facere filiis et nepotibus meis? Quod est: His quos ad fidem,  uel opera genui, uel his qui ad idem geniti sunt per eos quos genui, quomodo nocere queam? Ne ergo tumeas, ne iurgia intrare concites, sed  ueni ad conformitatem mei, et per hoc inibimus fedus amoris debiti, ut sit testimonium amor ipse, quod non auellaris a mea mutatione.

uERS. 45.---Tulit itaque Iacob lapidem, intellectus scilicet arripuit sibi animi soliditatem, ne deinceps euolet in uanitatem, hancque in titulum erigit, quia ad eam concitatis quibusque intra uel extra motibus, quasi ad quoddam presidium insigne recurrit. Soliditas autem, ipsa est sincera humilitas.  Dixitque fratribus suis. Fratres sunt uel robusti quique motus animi, seu uirtutes, ac si filii ex eadem mente geniti. Afferte lapides, scilicet proponite  in omni actu uestro affectus solidos ac humiles. Qui congregantes fecerunt tumulum, id est ad unitatem contendentes iusto ordine dilatauerunt se per caritatem inferius, ut subtiles fierent in contemplatione superius. Super hunc comedunt, dum in caritate radicati, et fundati diuina dulcedine , que diligentibus in promptu est, sese reficiunt.

uERS. 47.---uocat Laban Tumulum testis, et Iacob Aceruum testimonii, unusquisque iuxta proprietatem linguesue. Aliter sentit et loquitur Laban, aliter Iacob, quia alius intellectus est superne iam uiuentium, et alia efficacia, alius in carne degentium, et alia eorum desideria. Tumulus mortuorum usitate solet dici. Et plus est testis quam testimonium, quia magis  testimonium eget teste quam testis testimonio. Laban ergo candidus ille senatus, qui mortem iam obiit explicito testimonio fidei, ac operis iam testis emeritus factus est. Iacob autem presens fragilitas, aceruum multo sudore congerit, dum professionis sue testimonia gerit.  Tumulus testis est inter Laban et Iacob, dum et Iacob iam saluatorum inhiat sorti, et saluati iam condescendunt 126 adiuuando saluandorum passioni. Cum enim ad exemplum sanctorum reminiscimur, quasi ad tumulum respicimus, ipsi ad tumulum scilicet ad sui quales olim fuerint memoriam se referunt, cum nobis, qui eidem innatamus salo, miserescunt.

uERS. 49, 50.---Intueatur Dominus et iudicet inter nos, quando recesserimus a nobis, si afflixeris  filias meas, et introduxeris uxores alias super eas; nullus sermonis nostri testis est absque Deo, qui presens respicit. Recedit Laban a Iacob, cum sancti quilibet, et si exempla reliquerint, nostro tamen nos relinqunt arbitrio. Affligimus filias, et superinduximus uxores alias, cum dimoto utriusque uite consortio, libidini proprie uoluntates admouemus adulteras, super quibus Deum prospectorem, et internorum testem discretorem fore constat, qui solus intuetur conscientias.

uERS. 52.---Si autem [al., aut] ego preteriero pergens ad te illuc, aut tu preterieris, malum mihi cogitans, id est si ego dum me ad te perrecturum profiteor, illud testimonium preteriero peccans, aut tu preterieris quod fieri non potest, tibi  soli cogitans tueque glorie congaudens, ut scilicet pro me laboranti orare desinas, quod profecto si fiat malum mihi erit.  Discretor, et iudex erit horum Deus Abraham, id est, intellectualitatis tue, o Iacob, et idem rursus Deus Nachor, id est requies luminis, quod est Laban, eterni scilicet candoris, qui Deus patris est, eorum Deus, scilicet Christi secundum personam serui. Ipse enim ita celis dominatur, ut terre. Iurat [al., iurauit ergo] Iacob per timorem patris Isaac, intra iura diuine legis se continet, timens ne excedendo paterni gaudii eterna uisione se priuet.

uERS. 54.---Immolatisque uitiorum omnium uere Deo placitis uictimis, in monte, id est in eminentia uirtutis, fratres eiusdem mentis filios motus quosque  rationales uocat Iacob, id est intellectus, ut comedant, iam mactato omni crimine, angelorum panem, qui est Christus. Comedunt et manent ibi, Christum namque panem gustantes, perseueranter incorporantur illi.  Laban uero de nocte consurgens, id est de peccati inertia uerum Iacob surgere faciens, osculatus est filios suos et filias, celesti scilicet pane ac dulcedine fortes, et infirmos status animi, quos ad spem supernam genuerat, animauit; et benedixit eis, id est exemplo auxit, reuertens, id est reuerti faciens ipsum in locum suum, Christum uidelicet, qui cum sit omnium, specialis tamen locus est se diligentium.



CAPUT XXXII.

uERS. 1.---Iacob quoque abiit itinere quo ceperat:  fueruntque ei obuiam angeli Dei. Intellectus federis Laban cepta prosequitur, et occurrunt pie eius intentioni, instar angelorum, que bona his gerenda denuntient uerba diuini eloquii.  Hos cum uidisset, id est intellexisset, ait: Castra Dei sunt hec. Castra proprie militantium sunt. Hec, inquit, nil aliud quam diuine militie exercitia ac cercitionem predicant. Castra enim a cercendo dicuntur. Arcent sane a se hostem, et disciplinaliter se restringunt. Appellat nomen loci illius Manain, id est castra, quia Christum uel ipsam Scripturam, in qua locari debemus, munimentum cohibitionemque suam estimat.

uERS. 3, 4.---Misit autem nuntios ante se ad Esau fratrem suum interram Seir regionis Edom, pecepitque eis  dicens: Apud Laban peregrinatus sum usque in presentem diem. Nuntii qui preeunt Iacob ad EsaÃ¼, motus sunt compunctionis, et desideria pietatis, que sepe constat mittere intellectum, ad emolliendum eum qui olim sibi improbe dominabatur affectum. Frater dicitur, quia ex eadem mente qua et ratio gignitur. Is Esau in terra Seir commanet, quod pilosus interpretatur, quia affectio in terrenis iacere gaudens, superfluitate crebra contegitur. Nam uanitati sepe libenter addicitur; et in regione Edom, id est peccati, quod est circa peccatum, tota auiditate uersatur. Edom enim sanguis dicitur, et sanguis peccatum signat. Apud Laban, inquit, celesti candori inhiando uersatus sum, usque in illum me extendens, qui nec preterit, nec futurus, sed semper eternitatis constantia  presens est. Ipse enim ait: Ego sum qui sum ; et: Qui est misit me .

uERS. 5.---Habeo boues, maturitatis et prudentie in discussione terrenitatis; asinos irrepugnantie ac simplicitatis; oues munifice utilitatis; seruos, proteruias animi; ancillas lasciuas et titillationes carnis. Illa ut presint, hec ut subsint habeo. Mittoque nunc legationem, haud dubium quin animi deuotionem, ad Dominum, te scilicet qui hactenus super me imperium usurpasti, ut inueniam gratiam in conspectu tuo, id est ut Dei gratiam non luxuriam aut auaritiam patiaris inueniri in intentione tua.

uERS. 6.---Reuersi nuntii ad Iacob. Nuntii ad Iacob reuertuntur, cum intellectualia desideria a carnali affectu diuerberantur. Accessimus, aiunt, per  pie oblationem uoluntatis ad effectum, et ecce cum quadringentis uiris in occursum tibi properat, cum uniuersitate uidelicet temporalis superbie, aduersitatum tibi molestias concitat. Per uiros, sicut et per masculos, stulta audacia, per centenarium uniuersitas, quaternario accipitur temporalitas.

uERS. 7, 8.---Timens Iacob ualde, diuisit populum qui secum 127 erat, greges quoque et oues, et camelos, et boues in duas turmas. Cum carnis imminere sentimus impetum sequestramus ab ouium, boum, camelorum, id est pie largitatis, sancte grauitatis, ac humilitatis, gregum quoque, cogitationis scilicet gregatim, et disciplinariter agentis uera ac utili substantia; populum carnalitatis uulgari lasciuia instrepentem in turmam et turmam, ut caro concupiscat in spiritum,  et spiritus in carnem . Si percusserit, inquit, Esau unam, id est si seditionem affectus excitat in corporalibus, ea que remotius ab eis se egerit, pars saluabitur in spiritualibus. Sed in tanto certamine ad Deum necesse est, homo interior se uertat.  Deus, ait, patris mei Abraham, et Deus Isaac, id est Deus, qui per rationem lumen et eterni gaudii spem mihi patrocinaris. Domine, qui indixeris mihi, ut reuerterer in terram, id est incultibilitatem mentis frugifere; et per hanc in locum natiuitatis mee, statum scilicet immutabilitatis originaliter mihi debite, ut sic bonum mihi fiat uite eterne.  Minor sum, Domine, cunctis misericorditer, et absque merito mihi a te collatis; nam excellit gratia officium, et ueritate minor sum, quam  promissa compleueris et complebis. In baculo meo transiui Iordanem istum, temporalibus his uidelicet bonis tanquam baculi solatio innitens transiui, donec concupiscentiis eius plene exuerer; Iordanem presentis seculi, qui descensus eorum dicitur, qui uallem lacrymarum excurrunt, et nunc cum duabus turmis regredior, id est cum forti diuisione spiritus aduersus carnem, ad eum, qui potentia [f., potentiam] deitatis semper nunc habet, non iam mundane cuiquam rei acclinis, quasi sine baculo reuertor.

uERS. 11.---Tu, inquam, Domine, erue me de manu fratris mei, scilicet de potestate affectus carnalis, quia ualde timeo ne ueniens ad penetralia rationis, percutiat matrem, caritatem cum filiis, id est effectibus suis.  Tu locutus es quod dilatares  semen meum, piam uidelicet intentionem, ex qua boni prodeunt fructus. Sicut arenam maris, que pre multitudine numerari non potest, id est sicut ex arena sal conficitur, et cibis sale conditur, ita intentio et actio mea sapientia diuina condiretur. Intentio mea siquidem sapientificaretur, et ex ipso sapore actio condiretur. Arena autem cum ualde grauis sit, etiam humilitatis maturitatem significat; ex hac sal fit, quia Deus paruulis intellectum dat . Que arena non numeratur, quia fructus humilitatis ac intelligentie a nullo comprehenditur.

uERS. 13.---Cumque dormisset ibi nocte illa, separauit de his que habebat munera Esau fratri suo. Nocte dormit, cum spiritus interioribus intendens in ipso tentationis horrore a uisibilium cupiditate quiescit.  Separat de his que habet munera Esau, cum de uirtutis opulentia apud se colligit, unde affectum hiantem rationabiliter obstruere possit. Ibi autem in eadem intentione sub typo seminis dicta, dormisse signat.  Capre ducente perfectionem gemine contemplationis significant, diuine scilicet et moralis, que precipue dicitur uirtus discretionis. Capre enim ardua petunt. Hircos uiginti. uicenarius ex duobus denariis constat; denarius uero ex septenario et ternario. Per ternarium fides, per septenarium Spiritus datio accipitur; quibus duobus plenus Christianus efficitur. Capras ergo damus, cum carnis desiderio uim prouide contemplationis obiicimus. uiginti hircos damus cum fetorem carnalitatis et per inuisibilia que suscepimus fidei ac spiritus sacramenta,  unum scilicet denarium, et per internam eorumdem sacramentorum efficientiam, uidelicet alterum, quasi per uicenarium temperamus. Oues ducentas. Oues simplicitatem in se, et ob uelleris impensionem, beneficii in alios extensionem signant. Ducente itaque oues dantur, cum non solum nobis, sed etiam proximis perfectio pietatis infertur, unde prauitas cordis obstruitur. Arietes ceruicositatem figurant, qui per geminatum denarium dantur, quia per interiorem et exteriorem Decalogi adimpletionem nequam appetitus colla premuntur.

uERS. 15.---Camelos fetas. Camelus ab incuruitate dictus sustinentiam innuit, que tunc feta est, si eos, quos sustinet, diligit; has per trigenarium damus, cum pro solo Trinitatis amore id agimus. uaccas  quadraginta. uacce per quadragenarium dantur, cum lasciuia seculi per quatuor Euangelia et Decalogum coarctatur. Tauri, quorum quidem carnes esui habiles, sanguis uero lethifer est, bonam exterius actionem, sed prauam intentionem insinuant, qui per geminatum denarium, ex septenario et ternario constantem inferuntur, ut per fidem et gratiam nequam intentionis uota mutentur. Asinas, segnitiem scilicet et stuporem, accipimus; his denarium pro uisibili et inuisibili sacramentorum efficacia, ut supra sumimus. Sed asine, per fidei ac spiritus uigorem a torpore suscitate, pullos decem, id est opera uel affectus secundum Decalogum habent.  Et hec per manus seruorum singula mittit, dum per officia membrorum que menti inseruiunt queque exhibere  contendit. Dixitque pueris: Antecedite me, et sit spatium inter gregem et gregem. Pueri antecedunt, cum humilia desideria effectus operum preeunt. Spatium fit inter gregem et gregem, cum certa figitur distinctio inter rationis motus et carnis affectus.

128 uERS. 17, 18, 19.---Et precepit priori, dicens: Si obuiam habueris Esau fratrem meum, et interrogauerit te: Quo uadis et cuius es, et cuius sunt ista que sequeris? dices: Serui tui Iacob; munera misit domino meo Esau. Prior, secundus et tertius et alii sequentes gregem, diuersi mihi uidentur habitus animi, qui prime suggestioni, secunde delectationi, et tertie consensioni, et ceteris malorum processibus obsistentes occurrunt. Et ex his sortiumur numerum cum quibus  agunt. Si, inquit, carnalis uoluntas tibi ingruerit et intentionem quo dirigas discusserit, et cui Domino inseruias, et cui utilitas eorum attineat que exsequeris, dices: Deo soli spiritus animi intuli, ipsi uitia supplantando, non pro sua sed mea commoditate obedire statui ipsi, totum quod prosequor studium deuoui, et tibi, o affectus, qui olim seruitio meo abusus es, quibus bestialis tua feritas satietur ratiocinando misi.  Et addetis: Ipse quoque seruus tuus qui tibi aliquando inseruiit Iacob, id est intellectus, iter nostrum, deuotionem scilicet desiderii nostri fortiter muniendo prosequitur. Dixit enim: Placabo illum muneribus que precedunt, et postea uidebo eum, forsitan propitiabitur mihi. Quod est: Aestimat quod prelibatis affectibus effectibusque pietatum eum mitiget, postea uidebit, id est uidere,  quod est intelligere eum faciet; et cum intellexerit, iam remissius aget.  Munera precedunt, sed Iacob in castris nocte illa manet, quia ratio licet summa iam bona egerit, quandiu tentationis uel seculi nox est, et nescit utrum amore an odio digna est , intra continentie ac timoris castra se contrahit.

uERS. 22.---Cumque mature surrexisset, tulit duas uxores suas, et totidem famulas, cum undecim filiis, et transiuit uadum Iacob. Iacob autem lucta uel arena dicitur, in quo conflictus et confligendi locus, mundus scilicet et tentatio eius intelligitur. Sed quia eadem arena uadum appellatur, prouentus ex Deo cum tentatione futurus innuitur. Mature surgit cum de leuitate cogitationis grauitatis manu se subrigit.  Uxores famulas cum undecim filiis tollit, cum contemplationem et actum cum uitiis ancillariter subiacentibus, et operibus necdum ad duodenarium perfectionis apostolice attingentibus, in quantum preualet a temporalibus extollit, et uadum transit, secundum scilicet quod multis imbecillibus mare turbulentissimum est, contemptui habens cum Idithum transilit.

uERS. 23, 24.---Transductisque omnibus que ad se pertinebant, remansit solus; et ecce uir luctabatur cum eo usque mane. Omnia que ad se pertinent traducit, cum spiritus et totius sue uirtutis fructus trans uadum in portu celesti constituit. Remanet solus, quia, uelit nolit, corpore detinetur in temporalibus. uir cum eo usque mane luctatur, dum uirtus  superna uolenti eius summam conscendere, ut magis accendat rationis desiderio dispensatiue refragatur. Quesiui, ait in Canticis illa, et non inueni illum; uocaui et non respondit.  Non tamen diu differtur diuine illustrationis mane, que spes nos excitat in luctamine.

uERS. 25.---Qui cum uideret, Deus plane, quod differendo uota superare non posset, tetigit neruum femoris eius, id est mansuefecit obstinationem lasciuie corporalis eius, et statim a superflue humore remissionis emarcuit.  Dimitte, ait, me, iam enim ascendit aurora. Ac si dicat: Iam mane illud quod prestolabaris habes, iam ab insequendo quiescere potes. Non, ait, dimittam, nisi benedixeris mihi, nisi uidelicet ad certitudinem benedictionis  eterne me perduxeris.  Quod nomen, inquit, est tibi? Id est reminiscere tui professionem propositi. Ait: Iacob. Ad subuersionem, inquit, uiuere deliberaui uitiorum.  Non ait uitiorum supplantandorum tibi a modo sollicitudo incumbet, id est, non Iacob uocaberis, sed Isrel, id est princeps cum Deo, uel dilectus Dei, ut iam quadam collatiua deitate cum ipso intra te ipsum Deo principatum teneas, et consopito passionum strepitu, ex Deo ad Deum te dirigas, et pacatis omnibus his uni intendas, quoniam si perseueranter ad Deum anxie querendum complectendumque fortis es, quanto magis contra homines preualebis, contra humanitatis scilicet tentationes.  Et Iacob: Dic mihi quo appellaris nomine, id est quomodo tue  excellentiam dignitatis estimare queam insinua. Cur queris, ait, nomen meum, quod nec audire, nec si audire ualeas capere possis? Et benedixit eum in eodem loco, id est uirtutum eum multiplicitate ditauit, perseuerantem in caritatis, que corda una eademque facit, uere solido et stabili loco. Statuisti, ait, in loco spatioso pedes meos .  uocat nomen loci illius Phanuel, quod est facies Dei, quia in dilectione precipua Dei cognitio est, et qui hanc habet, a Deo, iuxta Epistolam Ioannis, cognitus est. In facie enim notitia est, et Deus ipse caritas est . uidi Dominum [al., Deum], facie ad faciem et salua facta est anima mea. Quod est: Intellexi Dominum, intelligentia cognitionis eius illustrante notitiam meam, et quia  per hoc quod eum nosco, nosci me ab ipso, id est eligi non dubito, salutis anime spiritus certam teneo.

uERS. 31.---Ortusque est statim sol, postquam progressus est Phanuel, incaluit uidelicet mox menti iustitie lux et feruor, postquam Dei notitiam attigit ratio. Phanuel, etiam transgressio, potest esse preter generalem Dei cognitionem ipsius contemplatio. Ipse uero haud dubium 129 quin intellectus, claudicabat pede, quia uim amiserat affectionis praue.  Quam ob causam non comedunt filii Isrel neruum, id est non admittunt obstinationis uitium, que emarcuit in concupiscentiis intellectus, ad hoc scilicet ut Deum uere diem ubique presentem liber attingeret, eo quod mitigauerit Deus duritiam libidinosarum consuetudinum eius, et obstupuerit, id est  ad impassibilitatis gratiam etiam in hac uita iam uenerit. Filii autem Isrel sunt qui uices Dei sibi principando gerunt.



CAPUT XXXIII.

uERS. 1, 2.---Leuans autem oculos uidit Esau uenientem, et cum eo quadringentos uiros; diuisitque filios Lie et Rachel, ambarumque famularum, et posuit utrasque ancillas, et filios earum in principio; Liam uero et filios eius in secundo loco. Erigit a terrenis spiritus intentionem, et prospicit carnis affectum his imminentem, et cum eo totius secularitatis presumptionem. De quadringentis supra diximus latius. Discernit inter opera pie actualitatis, et opera Bale et Zelfe, uidelicet uetustatis et glorie  inanis et uitia ex uitiisque orientia quelibet in propatulo per confessionem ponit, quia iustus in principio accusator est sui . Lia, id est actiua, cum filiis, id est studiis suis in secundo loco, ut sic infra deseruiant proximo, ut superius intentionem deferant Deo. Rachel autem et Ioseph nouissimos ponit, quia Dei contemplationem sinceris et perfectis mentibus, que filium Ioseph, id est, fructum sempiterni augmenti semper spectat pertinere scit.  Et ipse progrediens adorauit pronus in terram septies, donec appropinquaret frater eius; proficiens scilicet et ipse ad eamdem contemplationem, et ad perfecte uisionis augmentum. Septies, quod est et corpore, et anima humiliatur pronus ad solam uilitatis proprie considerationem, quandiu terrene superbie his affectus imminet,  Quaternarium ad corpus, ternarium ad animam attinere sepe diximus; que septem sunt.

uERS. 4.---Currens itaque Esau obuiam fratri suo amplexatus est eum, stringensque collum et osculans fleuit. Carnalis uoluntas feruori diuino occursus, id est obedientie reuerentiam exhibet. Amplexatur, cum dexteram prosperitatis leuamque aduersitatis intellectus arbitrio ingerit. Collum stringit, cum uoces consiliorum eius sibi gratanter colligit. Collo enim uox emittitur. Osculatur, cum idem sapiens et sapientie saliuis tingi se patitur, et spiritus suauitate imbuitur. Flet uero, cum a noxio humore spiritu eodem torrente siccatur.  Leuatisque oculis uidit mulieres et paruulos earum. Quid ait, sibi uolunt isti? Et si ad te pertinent? Leuat iam ab imis  oculos animi, et uidet quia iam non inuidet fecunditatem piorum propositorum, et teneros adhuc effectus eorum disquirit, quid uelint, per hec studia sibi conquirere, et si ad aliquem intelligentie fructum pertinent. Solet enim caro presertim inter labores de premio requirere. Paruuli sunt, ait, quos mihi dedit Dominus seruo tuo, id est uirtutum exordia sunt, licet infirma, que mihi dedit Deus, ut et tibi honestatem conquiram hic, et in futuro premia seruitute digna conquiram.

uERS. 6, 7---Appropinquantes ancille et filii earum incuruantur, id est de latebrarum recessibus uitia, cum suis effectibus ad confessionis lumen accedenti sub rationis iugo curuantur. Lia cum liberis similiter adorat, quia et uirtus actiua, et eius officia,  sub rationis documento post uitii depressionem se ordinant, et extremi Rachel et Ioseph adorant, quia Dei contemplatio cum perfecte uisionis quod prestolatur augmento, quasi supremitas sanctitatum summe se rationi humiliant.  Que sunt, inquit affectus, iste turme, id est uirtutum congeries, quas obuiam, scilicet aduersas habui? Que tibi causa agendi hec incubuit? Ut inuenirem, ait intellectus, id est, inueniri facerem in conspectu, in acie uidelicet considerationis tue non auaritiam, sed gratiam.  Habeo plurima, frater mi, sint tua tibi. Ac si dicat: Frustra tantopere niteris, cum mihi multa honesta in uoluntate suppetant, que ad uitam sufficiant, nec tot nouitatum ingestionibus, quas  penes te uideo, egeam. Noli, intellectus, ita ab arrepto deficere.  Sed si inueni iam semel in oculis, scilicet intentione tua, gratiam, patere munusculum temperantie de manibus, quod est de operum meorum exercitio sumere. Sic enim cum intellectui pridem fauere cepisti, uidi, id est acceptam habui faciem, notitiam uidelicet tuam, qua a Deo nosci, id est approbari ceperas, quasi uiderim uultum Dei, ut reuera plane intelligerem uoluntatem Dei illapsam tibi. uel, uultum, id est seueritatem Dei te pertimuisse cognouerim.

uERS. 11, 12.---Suscipe ergo non quod estimas detrimentum, sed benedictionem, id est multiplicationis augmentum. uix fratre compellente suscipiens, uix scilicet rationi fauens, ait : Gradiamur simul, pariter scilicet contendamus, eroque socius, amodo desiderii tui. Appetere sane quodammodo ire est. Ratio uero preproperum necesse est remoretur impetum.

130 uERS. 13.---Nosti, domine, quod paruulos habeam teneros, et oues ac boues fetas mecum, quas si in ambulando fecero laborare, morientur una die cuncti greges. Quod est dicere: Nosti ex nuperrima conuersione quod infirma habeam primordia, et oues simplicitatum, bouesque discretionis  solo nunc primum bene agendi appetitu fetantur, quas si plusquam uires exigunt cegero agere, morientur fastidii defectu una die; ipso scilicet sue illustrationis initio uniuerse piarum  cogitationum congeries.  Precedat Dominus meus ante seruum suum, et ego sequar paulatim uestigia eius, sicut uidero posse paruulos meos, donec ueniam ad dominum meum in Seir. Tuum est, inquit, pre cunctis animi motibus ire uolendo, et ego grauitatis usu probe uestigia intentionis operando sequar, uti teneritudinem meam pati posse nouero, donec ad te, qui Dominus sanctis desideriis preeundo mens, et dux fore debueras, ueniam in Seir, id est tibi unanimiter consocier in asperitatis peccatorum tuorum confessione.

uERS. 15.---Dicit ei Esau. Oro te ut de populo qui mecum est, saltem socii remaneant uie tue. Quia, inquit, ut tibi credam suggeris, si ut tibi obtemperem  uis, saltem aliquos cogitationum minus noxiarum, operumque secularium usus studio tuo uel remissionis aliquantule causa permisce. Non, ait ratio, necesse est; hoc est, unde nostrum melius leuetur fastidium. Uno indigeo, ut inueniam in conspectu, id est in tua gratiam prouisione diuinam.  Reuersus est itaque Esau illo die itinere quo uenerat in Seir. Et Iacob uenit in Socoth, ubi, edificata domo et fixis tentoriis, appellauit locum Socoth, id est tabernacula. Carnalis appetitus luminis superni iam die fulgidus iisdem deuotionis gressibus, quibus rationi conuenerat, singula queque peccata ut gesta sunt, secum penitentialiter memorando reuertitur, donec superfluitatis, asperitatis, ac fetoris sui cogitatione mactetur. Seir enim pilosus uel hircus dicitur. Ibi,  ac si in domo, perseueranter habitat, figit tentoria, radicatur caritate distenta, uocat loci statum tabernacula, quia in caritatis immobilitate, multus labor, multa est militia.

uERS. 18.---Inde transit in Salem, que interpretatur perfecta, urbem Sichimorum, quod est humerus, in quo intelligitur obedientia; cui supponitur humerus ad ferenda preceptorum onera, haud dubium quin ipsa patientia, que urbs scilicet munitioni terna habetur in Chanaan, id est mutationis terra, in quo intelligitur morum conuersio integra. Chanaan namque dicitur mutata. Quod totum est: Profecit usque ad Salem Sichimorum urbem in terra Chanaan, plane ad perfectionem humilitatis et obedientie, que munimentum sola est, omnis uirtutis relique et firmamentum morum mutationis facte. Postquam  regressus est Iacob de Mesopotamia Syrie; et habitauit iuxta oppidum, id est ubi per uocationem sublimem, diuinam scilicet, eleuatur ab imis, et ad se spiritus noster regreditur, et in adiutorio Altissimi, qui uere nobis opem dat, quasi iuxta oppidum habitat .  Emitque partem agri, id est partem animi, qui ager cultu dignus est, scilicet ipsum carnalem affectum, qui animi pars inferior est, et in qua spiritualis militie tabernacula iam uisceraliter fixerat. Emit, inquam, eam a filiis Hemor patris Sichem centum agnis, expenso uidelicet omnium pretio uoluptatum, abegit eam ab operibus carnis, que nil aliud quam laborem in nobis procreabant; tanquam a filiis Hemor, quod est asinus, patris Sichem, quod est labor, ut secundum Deum ea  uteretur, qua olim seculo usus fuerat: quod totum centum agnis, id est perfecta humilitate ac simplicitate emeritum est  Ibi erigit altare, quia fidem subleuat per adminiculum operationis iuste. Inuocat super illud fortissimum Deum Isrel, cum super illud ac si fundamentum innitens, uocat in se Deum fortissimum, non solum his, sed et aliis cum datur ab ipso efficacia principari cum Deo super uitia. Isrel enim princeps cum Deo dicitur.



CAPUT XXXIu.

uERS. 1.---Egressa est autem Dina filia Lie, ut uideret mulieres regionis illius. Dina interpretatur iudicium istud. In quo, uel in qua accipimus discretionem, que et ipsa iudicium sepe uocatur. Istud  autem cum sit demonstratiuum, rem presentem significat, et nil magis in promptu esse debet, quam discretio semper necessaria. Hec egreditur, cum ad aliorum discutienda infirma acta ducitur. Filia Lie dicitur, quia actualis uita per hanc et recte fecunda inuenitur. Ubi enim nil discernitur, nil est utique quod agitur. Mulieres regionis uidentur, cum tepidi eiusdem nostre religionis exsecutores notantur.  Hanc uidet Sichem filius Hemor Heuei, quando sibi hanc allegit affectus, in quo prorsus laboratur inuidie, asini reuera pessimi filius, ex carnalium cupiditatum pessimo feruore progenitus. Hemor enim asinus; Heueus pessimus uel ferus; Sichem labor dicitur. Ex feritate sane corporalis concupiscentie, que asino signatur, innascitur contra  alios labor inuidie, que pro certo nulla fruitur quiete. De hac enim dicitur quod

Iustius inuidia nichil est, que primitus ipsum
   Auctorem rodit, discruciatque suum.
131 Ad hoc plane sciende aliorum qualitati inhiamus, ut cum neuos uitiorum in eis reperimus, honorem inde nobis creuisse putemus, quia inferius hos uidemus. Princeps est Hemor terre Heueorum, quia asinina et stolida cupiditas feritati omnino principatur terrenorum. Qui autem cupiunt, inuident profecto aliis quod cupiunt. Adamat Sichem Dinam, quia affectat labor inuidie distrahere ab animo sui ipsius discretionem. Rapit cum aliorum sibi uitas discutere dulce sapit. Dormit cum illa ui opprimens uirginem, dum illi unanimiter miscetur intentionis  adimendo sinceritatem. Adamat etiam per suggestionis susceptionem, rapit per consensum, dormit per actionis illationem. Hoc enim syllogismo utitur.  Conglutinatur anima eius cum ea, cum ipsa liuoris intentio, quod est ex aliorum infamia sui ipsius prouectio, que quasi quedam inuidie anima est, medullitus adheret discretioni nostre. Tristem blanditiis delinit, cum cepti uitii penitentem aliquando ex alterius probro nata sibi laude solatur, et ungit.  Patrem Hemor rogat, ut sibi hanc coniugem accipiat, cum cupiditatum libidines admouet, ut miseram animam lenocinando sibi uinciat.

uERS. 5.---Quod cum audisset Iacob absentibus filiis, et in pastu occupatis pecorum, siluit donec redirent. Ratio nostra hanc sui corruptionem intelligit  operibus per inanes glorias, que quidam forasticorum sensuum pastus sunt; his enim pecorum similes sumus, ubique distractis, sed silentio a cupiditatum strepitu facto redeunt.  Egresso autem Hemor patre Sichem ut loqueretur ad Iacob, et ecce filii eius ueniebant de agro; auditoque quod acciderat, irati sunt ualde, eo quod fedam rem operatus esset in Isrel, et uiolata filia Iacob, rem illicitam perpetrasset. Facto silentio Hemor egreditur ut ad Iacob loquatur, quia consopita turba mentis cupiditas carnalis quietis impatiens diu silere non patitur, sed rationem aggredi cupiens euagantium operum reditu ac restrictione offenditur. Opus quod accidit, audiunt, et irascuntur, cum ratio memor ueterum laborum, ex ipsis operibus docetur quantum  contra feditatem interne constuprationis, me merita operum perdat, et dolere debeat, cum discretio rationis filia ad totius lepram generis uitietur.

uERS. 8, 9.---Loquitur itaque Hemor ad eos: Sichem filii mei adhesit anima filie uestre. Date eam illi uxorem, et iungamus uicissim connubia. Hemor loquitur ad filios, cum fluxus cupiditatum ad euertendos instat actus nostros. Inuidia, inquit, secularis cohesit subtiliter, et, ut sic dicam, intentionaliter discretioni uestre. Hoc enim signat quod non corpus, sed anima adhesisse dicitur. Ita medullitus illapsa est ut dirimi a mente nequeat; unde nil aliud restat, nisi ut copula utrorumque consensu fiat, ut eam qua carere non potestis excipitis gratanter  inuidiam, cuius utilem experiamini prudentiam. Filias uestras, id est si quid fluxum et fragile uobis inest, tradite nobis in pecus alendum; et filias nostras, si quid itidem molle a nobis infertur accipite.  Et habitate irrefragabili tenore nobiscum. Terra, id est corpus uestrum in potestate liberi arbitrii uestri est, exercete ad uoluptates, negotiamini incertitudinem spiritualium pro uisibilibus dantes; possidete eam ad libitum eo utentes.  Sed et Sichem, id est inuidia, uoces suas habet: Inueniam gratiam coram uobis, et que statueritis dabo, scilicet uobis ingrata non ero, quia multo maiora uobis quam ulla patientia prestare potero.  Augete dotem, quid plane pro mea admissione commodi capessatis munera postulate, que consequi seculariter uelitis edicite, satius  uobis hec tribuam quam assequamini per religionis socordiam.

uERS. 13, 14.---Responderunt filii Iacob Sichem et patri eius seuientes in dolo ob stuprum sororis: Non possumus facere quod petitis, nec dare sororem nostram homini incircumciso; quod illicitum et nefarium est apud nos. Ratio ex preteritarum memoria uirtutum uires colligit, unde et Scriptura filios fecisse, id est opera dicit. In dolo ergo respondent, quia multo maiora contra uitium facere interius proponunt quam exterius per opera exhibent. Discretionem, aiunt, nostram sinceritati deuotam liuoris incontinentie prodere nefarium remur.  Sed in hoc ualebimus federari, si nostre uolueritis parcimonie assimilari, ut omne masculinum, omne  uidelicet superbum, per quod singulariter inuidia gignitur, precidatur a uobis. In quo fidelis ille dolus est, quia si a cupiditate audacia, a superbia propellatur inuidia, stare poterunt neutra; quod tamen fieri non ualet, quia sicut ab igne calor non diuiditur ut ignis sit, ita a cupiditate superbia inuidiaque solita presumptio non separatur, quin in ipso uitio sit, et uitium sit.  Tunc, inquit, copulari debita unanimitate ualebimus cum puritati uos instare senserimus. Sin aliter, discretione diuulsa a uestro contagio, dirimemur. Placet oblatio patri et filio, et statim circumciditur, quia uitiis ad horam solitum est, ut uirtuti dolose subdantur. Amabat enim puellam ualde, et ipse erat inclytus in omni domo patris sui. ualde puellam amat,  quia diabolus per inuidiam, pulchritudinem discretionis fedare se immergendo precipue affectat. Is enim inuidentie motus inclytus, id est inter uniuersa 132 uitia precognitus est, etiam in domo patris sui, illa scilicet cuius filia, quam concupiuerat rex, cum populo suo obliuisci iubetur ; patris enim diaboli est inter uulgares enim ualde exsecrationi habetur.

uERS. 20, 21, 22, 23.---Ingressique portam urbis locuti sunt populo. uiri isti pacifici sunt; usque ad hoc quo dicit, efficiemur unus populus [al., unum efficiamus populum]. Portam urbis ingrediuntur, cum uitia se ad conscientie examen adduci, quasi equanimiter ad momentum patiuntur. Porta iudicium signat, quia in portis antiquitus res dubie uentilabantur.  Exempla satis superque suppetunt. Populo loquuntur quia subdolose interim paci instituende fauere, et strepitui mentis sedando uidentur. uirilis, inquiunt, et honesta hec atque pacifica continentia, feratur degere nobiscum in terra corporis, negotii, et exercitii sui lucra querat, ipsum enim corpus spatiosa, et lata sectans, cultu quo hec recidantur eget; filias, id est fluxa eorum desideria nobis apponemus, et quelibet nostrarum partium lasciuia et mollia, rationalibus animi motibus ingeremus. Unum tantum bonum nobis euenturum differtur, si scilicet circumcidamus ad presens masculos, id est temerarios incursus nostros paulisper, sed non diu constringamus; ritus et instituta mentis ipsorum nos imitari simulantes, et sic fiet ut sensim animis illabentes  intentionem  et pecora, pie scilicet custodie opera, omnia insuper uitia, aut ipsum corpus, quod ipse rationes possidere uidentur, nostro paulatim imperio addicentur.

uERS. 24.---Assensi sunt omnes circumcisis cunctis maribus. Silent ad tempus uitia, sopitis aperte presumptionis motibus.  Et ecce tertio die quando grauissimus dolor est uulnerum, arreptis duo Iacob filii Simeon et Leui fratres Dine gladiis ingressi sunt urbem confidenter; interfectisque cunctis masculis, Hemor et Sichem pariter necauerunt, tollentes Dinam de domo Sichem sororem suam. Prima dies suggestio, secunda delectatio, tertia consensus dicitur. Dies autem tunc sunt quando per  intelligentiam discernuntur. Postquam ergo gradatim uitium incipit erumpere, cum ad consensum iam deprehenditur uelle prodire, per auditionem tristitie  et per assumptionem uirtutis interne , gladios interne et externe discretionis recipimus. Leui autem dicitur assumptus. Sine auditu uero tristitie, id est sine proprie cognitione miserie, non assumptio fit iustitie, quam non tam assumimus quam ab ea assumimur, id est fortiter tenemur, que quadam germanitate prorsus necessaria iunguntur Dine, id est discretioni nostre. Ingrediuntur hec urbem conscientie et exsurgentis iam audacie consumptis motibus cupiditatem et inuidiam  pariter necant, Hemor scilicet et Sichem, et de prauo contubernio eruunt discretionem.

uERS. 27.---Quibus egressis per indulte sibi a Deo potentie licentiam, ceteri filii Iacob super occisos irruunt, id est relique uirtutes animi subacta uitia uictrici actione operiunt, et urbem conscientie a strepitu solito desolantes, corruptionis damna compensant.  Oues improuidentie et fatuitatis, et armenta hebetudinum, uel curiositatum, his plane ac si armis contegimus nobis ipsis uitia nostra, asinosque libidinum, et omnia que in domibus, et in agris; in mentibus scilicet et forensibus exercitiis erant.  Paruulos et uxores, id est cepta iam opera, et operum delectationes utraque  duxere captiua, sublata in mortali corpore regnandi potentia.  Quibus patratis audacter, dixit Iacob ad Simeon et Leui. Ubi uiuaciter peccatis obsistitur Iacob, id est ratio humanitus acta, et auditionem tristitie, et assumptionem gratie quasi in his perseuerare nequeat, cepisse se improbat. Turbastis me, id est turbam contra uitia mihi mouistis, et odiosum me fecistis Chananeis et Pherezeis habitatoribus terre, quia uidelicet negotiis animi a terreno pene desiderio nunquam feriati, et stupori ad mala semper praue carnis finem posui. uos, inquam, motus spirituales auctores huius estis odii. Chananeus nempe, negotiator; Phereseus dicitur stupens. Negotium enim perambulans in tenebris, et reprobi sensus uel ponderositatis corporee stupor terre inhiant. Nos pauci sumus. Quia uirtutum  paruus ad uitiorum comparationem est numerus. Illa ergo congregata que expugnare cepistis frustra, percutient me et delebor ego, et domus mea, hoc tantillum quod boni habebam exterius delebitur, et domus conscientie depopulabitur. Sed uirtus rationalitatum diuinitus erecta dicit : Nunquid ut scorto abuti debuere sorore nostra? Id est, nunquid prostituenda est cuilibet peccatorum sordi discretio nostra ex matre, que nos protulit ratione proles eximia?



CAPUT XXXu.

uERS. 1.---Interea mentis certamina desipientem Deus alloquitur interius Iacob. Surge, et ascende Bethel et habita ibi, facque altare Deo qui apparuit tibi quando fugiebas Esau fratrem tuum. Quod  est dicere: Erigere ab imis cogitatibus et usquequo fias domus Dei, quod est Bethel, prouehere uirtutibus, et fac 133 altare bone uoluntatis Deo, qui tibi inclaruit ut affectum carnalem effugeres, in quo piorum actuum sacrificia immoles.  Iacob uero conuocata omni domo sua, ait: Abiicite deos alienos, qui in medio uestri sunt, et mundamini, ac mutate uestimenta uestra. Post altaris erectionem quam proposuerat, domum conuocat, quia morum ac totius cogitationis dispersiones frenat. Abiicite, inquit, ea, quibus tanquam simulacris inseruiebatis, uitia que in medio uestri erant, Id est, thronum regni in uestra mente tenebant, et mundamini in conscientia, ac mutate operum integumenta.  Surgite, ascendamus in Bethel, ut supra positum  est. Dederunt ei deos alienos quos habebant, id est uitia obtulerunt rationi consumenda. Dederunt enim dicitur, non restiterunt; deos autem crimina dici, testis est psalmus. Si audieris, inquit, me non erit in te deus recens . Inaures autem deorum sunt obedientia, qua peccatis obtemperabatur. At ille infodit ea subter terebinthum, que est post urbem Sichem. Postquam Sichem, id est inuidentie laborem postponimus deos, id est crimina cum eorum inauribus, uidelicet obeditionibus, subter amplitudinem fragrantiamque caritatis abscondimus; terebinthus enim lata et odorifera arbor est.

uERS. 5.---Cumque profecti essent, terror Dei inuasit omnes per circuitum ciuitates, et non sunt ausi  prosequi recedentes. Cum ad Deum proficiscimur sensus exteriores, quibus indita sunt liuor et cupiditates, qui etiam in nostri circuitu quasi quedam sunt positi ciuitates, Dei timore premuntur, nec audent uim inferre cum eorumdem desideria respuuntur.  uenit ergo Iacob Luzam, que est in terra Chanaan, cognomento Bethel; ipse et omnis populus cum eo. Luza dicitur amygdalum. Bethel domus Dei. Chanaan mutata. Iacob ad amygdalum uenit, cum spiritus noster per passiones, et amaritudines corporales, ac si corticis ad interne dulcedinis nucleum pertingit; quod tamen in terra, id est in mente iam cultibili ac mutata fit, mutata uidelicet ad hoc, ut fiat domus Dei. Et omnis populus cogitationum non iam contra eum, sed cum eo, in eius scilicet adminiculo est.  Altare ergo ibi  edificat, quia sancte uoluntatis in ipsius mutationis proposito statum fundat. Domum Dei appellat, quia piam affectionem solummodo aptam ad Deo manendum estimat; ibi enim, id est per hanc inclaruit eidem Deus, cum carnalem timeret affectum.

uERS. 8.---Eodem tempore mortua est Debora nutrix Rebecce, et sepulta ad radices Bethel subter quercum; uocatumque est nomen loci Quercus fletus. In hac ipsa pie intentionis temperie, moritur carnalis stimulus, qui quidem dulcedinem prefert more suggestionis, sed amaritudinem habet quam maximam in extremo per effectum criminis. Debora namque dicitur apis, unde Betius :

Habet hoc uoluptas omnis,
 Stimulis agit furentes,
Apiumque par uolantum
Ubi grata mella fudit,
Fugit, et nimis tenaci
Ferit icta corda morsu.
Hec stimulatio nutrit Rebeccam, id est patientiam, quia talibus exercitata coalescit. Ad radices Bethel sepelitur, quia sub diuino timore, qui radix domus Dei est, constabiliende reconditur. Subter quercum ponitur, dum perpetua negligentia, et agresti quadam despicabilitate deprimitur. Talis arbor nusquam nisi a porcis petitur. Sed quia hanc solus penitudinis debet dolor inuisere, Quercum fletus placuit appellare.

uERS. 9, 10.---Apparuit autem Deus iterum Iacob,  postquam reuersus est de Mesopotamia Syrie, benedixitque ei, dicens: Non uocaberis ultra Iacob, et appellauit eum Isrel. De Mesopotamia Syrie, id est de uocatione, que nos ab imis eleuat, et sublimibus infert, ab inuidie finibus habet spiritus noster reuersionem, ubi iterum per gratie amplificationem et per contemplationis illustrationem Deus sibi apparet, ut in prima apparitione corrigatur, in secunda que amissa fuerat gratia reparetur. Non, inquit, ultra uitiorum luctaminibus iactaberis, quod est, Iacob uocaberis, sed Isrel erit tibi nomen, id est uirtutum potentia cum Deo principaberis.  Ego Deus omnipotens, etc. Quod est dicere: Si omnipotentem me credis, ne diffidas gentes, et populos nationum ex te  futuros. Gentes scilicet uitiorum, et populos sponte mentibus innascentes, que tamen, quia omnipotens a te credor, superabis. Cresce ergo spei altitudine, sed prius multiplicare beneficiis. Reges enim rationabilium motuum de lumbis tuis egredientur, id est de tuarum insita origine uoluptatum carnalitatem excedendo procedent , et terrenitatem tuam sicuti Abrahe et Isaac, id est rationi et eternorum spei subiici debet, tibi subiiciam, et semini tuo, his scilicet qui te imitabuntur.  Et recessit ab eo, eum scilicet proprio dimittendo arbitrio.

uERS. 14, 15.---Ille uero erexit titulum lapideum in loco quo locutus fuerat ei Deus, libans super eum libamina, et effundens oleum, uocansque nomen loci illius Bethel. Titulus lapideus erigitur in loco quo Deus apparuit, cum lumen humilitatis, qua nil est  firmius, in mente, cui Deus ac si speciali loco suo infulgere consueuit, solidatur. Libamina et oleum hic fundimus, cum tali fundamento et orationes imponimus, et oleum diuine gratie nobis infundi humilitatis ipsius merito obtinemus. 134 Unde sic uiuere, domum profecto Dei esse censemus.  Egressus autem, uenit uerno tempore ad terram que ducit Ephratam. Egredimur uerno tempore, cum fines desideriorum carnis excedimus, diuini spiritus nobis infuso calore. Ad terram que ducit Ephratam uenimus, dum ad soliditatem animi, qua ad frugiferam diuine uenitur cognitionis, regionem pertingimus. In qua cum parturiret Rachel  ob difficultatem partus periclitari cepit. Rachel parturit, cum ad ueram, que Deus est, frugem uirtus contemplationis  inhians, cum difficultate magna, et periculosa etiam aliquando defatigatione animi, uisionis interne effectum assequi cupit. Sed obstetrix que nostris solet obstare periculis, scilicet ratio, mentem ne timeat hortatur, quia ne a cepto refugiat, de eterni fructus quasi de filii futura animum si perseuerauerit possessione solatur.

uERS. 18.---Egrediente autem anima pre dolore, et imminente iam morte, uocauit nomen filii sui Benoni, id est filius doloris mei. Cum nos Deum contemplandi deuotio urget, pre dolore, quia panem uite mens attingere non preualet, anima egreditur; necesse est enim ut animalis sensus a corde exuatur, et seculi desideriis, in quantum preualet, moriatur.  Unde ab ipsa matre, scilicet caritate, que inter uirtutum, quibus insudat fetus ingemiscens parturit usque adhuc , tante grauitudinis effectus, uocatur doloris filius, sed diuinus intellectus, cuius tanquam ueri patris sincero semine caritas impregnatur, filium dextere hunc appellat, quia quidquid sub ipso per caritatem geritur, dextere eterni regni militat.  Mortua est Rachel et sepulta in uia que ducit Ephratam. Quia opus est, quantum ad seculi ambitum spectat, mori animam, uisioni Conditoris intentam, et sepeliri, id est abscondi a forensi strepitu, in Christo, qui est uia; consepultis enim ei datur frugifere regionis, eius uidelicet diuinitatis, pascua. Ducunt autem ad hanc conformitatis ipsius uestigia, ubi  proprie Bethel est, domus profecto Dei uera.  Erexitque Iacob titulum lapideum super sepulcrum eius: Hic est titulus monumenti Rachel usque in presentem diem. Iacob titulum super sepulcrum Rachelis erigit, cum inter moriendum seculo ipsa speculationis uirtus, quam habet introrsum, etiam exterius claritatem humilitatis ostendit. Titulus autem a Greco nomine dicitur, quod est titan, id est sol. Is titulus monumenti pertingit usque in presentem diem, quia humilitas ista sempiternam meretur memoriam, que in illa indefectiua die, que Deus est, constat, cuius diffugit nemo presentiam. Lapideus autem dicitur,  ut soliditas, durabilitas, eiusdemque pondus notetur.  Egressus inde fixit tabernaculum trans turrim gregis. Turris gregis excellentia est, indiuise et unanimis in Deum cogitationis. Egredimur uero inde, cum euicta passionum corporis quasi partus difficultate, progredimur trans turrim, gregis tabernaculum figere, id est ultra omnem imaginariam, et quasi gregariam uim, in ipsum Deum aciem spiritualis animi porrigere.

uERS. 22.---Cumque habitaret in illa regione, abiit Ruben, et dormiuit cum Bala concubina patris sui; quod illum minime latuit. Ruben dicitur uidens in medio; Bala, inueterata. Cum in superne uisionis nobili illa regione moramur, rectitudo intelligentie nostre, que nec ad dexteram, nec ad sinistram  deuians media tenet et prouidet, que per Ruben signatur, a pio contuitu abit, et in aliqua ueterum, id est temporalium rerum uoluptate torpescit. Que concubina patris dicitur, quia ipsius intellectus, qui rex et pater nobis est, auctoritas erga hanc adulterine nimis afficitur: qui tamen incursus Patrem minime latet, quia fluxus sui feditas spiritui luce clarius patet, et tamen a digne ultionis animaduersione silet.  uenit etiam Iacob ad Isaac patrem suum in Mambre, ciuitatem Arbee, hec est Hebron, in qua peregrinatus est, Abraham et Isaac. Spiritus noster ad Mambre ciuitatem Arbee uenit, cum ad diuisionem, id est discretionem temporalitatis huius, que quaternitate signatur, que reuera maximi ciuitas munimenti est, accedit; et quidquid transitorium  est amare, certam miseriam esse intelligit; Mambre enim diuisiones; Arbee, quatuor sonat; Hebron uero participatio tristitie dicitur. In Hebron ergo peregrinatur Abraham et Isaac, quia ipse intellectus et spes interni gaudii quam habemus, dum proprii recolit incolatus erumnam, quandiu in corpore agitur, nunquam non habitat tristitie participationem.

uERS. 28, 29.---Et completi sunt dies Isaac centum octoginta annorum. Consumptus etate mortuus est, et appositus populo suo senex et plenus dierum. Per centum annos plenitudo uirtutis exprimitur, per octogenarium, qui quaternarios prefert, temporalitas accipitur, que in his qui celesti letitie inhiantes  sunt. Isaac centenarii quasi luminum perfectione transcenditur. Aetate Isaac consumitur, et moritur, cum carnis gaudio ad integrum demolito, spes omnis nostra quantum ad seculum interimitur. Plenus dierum populo suo apponitur, cum plena mens uirtutum luminibus, celesti populo, specialiter suo conformatur. Et sepelierunt eum Esau et Iacob filii sui, intellectus uidelicet et affectus, que gignuntur ex mente tripudiis intenta celestibus, postquam preter Deum nil sapere, non aliunde affici gaudent, mentem ipsam, de qua prodeunt, a seculi molestiis contutant intra se et abscondunt.


 EXPLICIT LIBER OCTAuUS.



135 INCIPIT LIBER NONUS MORALIUM IN GENESIN.


 Nonne auctorem in scripturarum disquisitione profiteor; sed sanctorum regulas pia fide consectans, si quid utile ibidem reperire contigerit, piis humilium et discere uolentium desideriis mea secundum Deum sensa propinans, disserere que sequuntur intendo. Id enim proximis debeo. Exsibilet qui uult istud et rideat, et ueluti ad nouitatem Saulis prophetantis insultet, dum modo uni saltem cuilibet profutura cantemus. Sequitur ergo.



 CAPUT XXXuII.

uERS. 2.---Ioseph cum sedecim esset annorum, pascebat gregem cum fratribus suis adhuc puer, cum filiis Bale et Zelfe uxorum patris sui. Ioseph, qui interpretatur adaugens, spiritum nostrum significat,  qui semper augmentis spiritualibus instat. Sex et decem est annorum, dum exteriorem interioremque hominem sexta enim die factus est homo in animam uiuentem  diuine legis denario subiicit, ob assequendam plenitudinem mysticorum annorum. Pascit gregem adhuc puer cum fratribus suis, dum cogitationem sub diuino timore constrictam, in primis adhuc prouectibus positus superne aspirationis et diuini eloquii pabulo alit, cum aliis ex eadem genitis mente uirtutibus, uel cum fratribus suis, carnalibus scilicet motibus, qui ex Bala et Zelfa, id est seculari uetustate, et instinctu inanis glorie, oriuntur. De utrisque supra satis diximus; hec enim precipue, scilicet mundana uoluptas, et cenodoxia proficientibus infesta sunt. Nam utraque  patris nostri, ipsius uidelicet intellectus legitimo coniugio, sed non legitime abusa sunt. Unde et uxores dicte sunt, sicut et quinque uiri Samaritane dicti sunt. Accusauitque fratres suos apud patrem crimine pessimo. Nam penes intellectualitatem motus carnales, qui ex eadem mente gignuntur, criminis arguere, proprium eiusdem intellectus est. Ipse enim ad se carnis subiecte defert questiones. Nempe isdem thronus est, id est iudex, qui presidet throno. Pessimum autem est quod Deo scienter aduersatur.

uERS. 3.---Isrel autem diligebat Ioseph super omnes filios suos, eo quod in senectute genuisset eum; fecitque ei tunicam polymitam. Spiritus noster in quantum cum Deo principatur; Isrel enim princeps  cum Deo interpretatur, Ioseph, id est eterni augmenti desiderium, plusquam omnes filios, opera scilicet sua diligit, quia ubi non est prouectus uotum, facilem habent, si sunt ibi bona aliqua, motum. In senectute namque is gignitur, nam deferuescente concupiscentiarum estu, ac presumptionis iuuenilis  rigore, talis auiditas comparatur. Tunicam polymitam, id est multicolorem ei fecit, quia uitam diuersis uirtutum generibus institutam spiritus ipse sibi composuit. Possumus etiam per Ioseph intelligere religionis affectum, qui semper nititur ad profectum.  uidentes autem fratres eius quod a patre plus cunctis filiis amaretur, oderant eum, nec poterant ei quidquam pacificum loqui. Quo enim spiritus noster pietatis desiderio et cultui magis institerit, tanto magis frequentia carnalitatum quasi in eius odium insurgit. Nil pacificum loquuntur, quia semper contra interioris hominis quietem feruntur.

uERS. 5.---Accidit quoque ut uisum somnium referret fratribus suis; que causa maioris odii seminarium fuit. Somnium refert fratribus, dum ea, que a  forasticis dormiendo, et ad interna uigilando spiritualiter sentit, motibus ex sua corruptibili natura prodeuntibus obiicit; unde maiore eos rabie accendit quo arctius restringit.  Putabam nos ligare manipulos in agro, et quasi consurgere manipulum meum, et stare, uestrosque manipulos circumstantes adorare manipulum meum. Ac si diceret: uos uobis animi imperium indebite arrogatis, sed ego putabam quod et uerum est, nos pariter nostrorum fructus operum sub Dei timoris disciplina restringere debere, sed tamen me rationem opprobrii dignitatem officii precellere, et pro uobis iacentibus ubique uoluptatum decertare, et me preuia ad idem prelium debere uos assurgere, et uestre ceruicositatis mihi colla curuare.  Nunquid, inquiunt,  rex noster eris, aut subiiciemur ditioni tue? Id est quomodo fieri potest, ut tot concupiscentiis corporee necessitatis exstinctis, solus ipse domineris?

uERS. 9.---Aliud quoque uidit somnium, quod narrans fratribus, ait: uidi per somnium quasi solem, et lunam, et stellas undecim adorare me. 136 Si Ioseph, ut prelibauimus, bene agendi appetitum accipimus, ad augmentum enim spirare proprium est eius; solem intellectum, lunam uoluntatem dicimus; quia sicut luna a sole, sic uoluntas illustratur a ratione. Undecim stellas interiores exterioresque motus intelligimus, et quia undenarius ex sex et quinque constat, senarium ad bone uoluntatis perfectionem, quinarium ad sensuum corporis mobilitatem conferimus. Senarius enim omni sua parte  solidus stat, quinarius minime. Unde et ex inequalitate utraque undenarium, qui transgressionem signat, efficiunt. uelle enim adiacet , sed exterioris hominis membra prepediunt. Hec omnia autem adorant pietatis affectum, quia et ratio, et uoluntas, interiorque, et etiam, uelit nolit,  exterior homo specialiter optat, et precibus Deo datis sancti appetitus prestolatur augmentum. Aut quia adorare dicitur iuxta orare, iuxta Ioseph, id est augmentum orat, qui nil a Deo nisi sanctitatis incrementum postulat. uoluntas et affectus, cum pia sunt, licet unum esse uideantur, non sunt, quia de multis bene afficimur, sed ab his, que rationi iunctior est, uoluntate retrahimur. Locum enim tempusque discutimus et cetera queuis attendimus.  Quod cum patri suo et fratribus retulisset increpauit eum pater suus, etc. Pater eum increpat, quia agilitatem pii affectus, grauitas intellectualis fragilitatum timida, ne prepropere quid aggrediatur, retardat. Num ego et mater tua et fratres tui adorabimus te super terram? An ego, inquit, a quo semen diuinum matri  tue, bone scilicet uoluntati ingeritur, sine hac enim reprobum est, quod gignitur, et ipsa mater tua que te in quantum uere es parit, internique, et externi motus addici poterimus tibi, in tantum ut sis super terram, nulla profecto ambiendo nisi superne uite eminentiam?  Fratres ergo, id est spine ac tribuli, qui ex terra cordis cum bona fruge nascuntur, inuident; pater uero intellectus interius exteriusque a negotiis tacendo rem considerat, dum proposito instat.

uERS. 12.---Cumque fratres illius in pascendis gregibus patris morarentur in Sichem, etc. Fratres isti non gregem, sed greges discordie ac diuisionis cogitationes pascunt, id est, crebris repertis auaritie superbieque, uel inuidie occasionibus nutriunt.  Qui greges patris etiam dicuntur, quia cogitatus dispersiones usque ad intellectus uexationem peruenire noscuntur. Sichem dicitur humerus uel labor. In Sichimis ergo morantur, dum curarum sarcinis inique sufferentie humeros supponentes, ut sic dicam, sub mortifero labore quiescunt.  Dicit ergo pater: ueni, mittam te ad eos. Redi, inquit, a dispersione tua, ut dirigi possis contra cogitationum uitia, et pietatis appetitu suam non differente presentiam.  uade, ait, et uide si cuncta prospera sunt circa fratres tuos et pecora; et renuntia mihi quid agatur. uade per directionem intentionis, et uidebis postmodum, per aciem discretionis, an animalitates tue, dum seculi bona capessunt,  gaudere aliqua interiori prosperitate possunt. Inter fratres hoc differt et pecora, quod sunt aliqua uitia quasi ratione sese tuentia, quedam omnino bestialia. Porro quid agant fratres renuntiat, cum estus sancti desiderii ad examen intellectus questus suos aut damna reportat. Missus de ualle Hebron, uenit in Sichem. Hebron augmentum sempiternum, uel uisio sempiterna dicitur. Mittitur ergo Ioseph, id est appetitus augmenti, de mentis humilitate, per quam perpetuum sperat augmentum, et de uisione Dei, qua per fidem et amorem sub spe sempiternitatis iam hic fruitur, ad consideranda illa in quibus caro libenter uersatur negotia: sed uenit in Sichem, quia que discernere solummodo et discreta abiicere debuit, in his demorando aliquoties quadam detinetur inertia, et humerum supponendo pari laborat miseria.

 uERS. 15.---Inuenitque eum uir errantem in agro, et interrogauit quid quereret. uir ipse intellectus est, qui affectum per agrum, id est per mundana euagantem, de suo errore inquirit.  Fratres meos, ait, quero, indica mihi ubi pascunt greges. Ac si dicat: Dum carnalitatis mee excessus discutio me ipsum pariter excessisse uideo, tu ergo si uirum sapis, indica mihi feditatem huius uecordis et incomposite pastionis.  Recesserunt, inquit, de loco isto; audiui autem eos dicentes: Eamus in Dothaim. Dothaim dicitur uiride eorum, uel pabulum eorum, uel sufficiens defectio. Postquam spiritualibus addicti sumus uitiis, ab horum labore recedentes, ad carnalem defluere gratius habemus uoluptatem, quod significat iocunditas uiriditatis, quod pabulum  est eis, non tamen refectio, sed sufficientia totius interne defectionis.

uERS. 18.---Pergit post fratres suos et inuenit eos in Dothaim, dum sola eos prosequens consideratione reperit eos deficere in terrenis desideriis.  Qui cum uidissent eum, antequam accederet ad eos, cogitauerunt interficere eum: Et mutuo loquebantur: Ecce somniator uenit; uenite, occidamus eum, et mittamus in cisternam hanc ueterem, dicemusque: Fera pessima deuorauit eum. uident Ioseph fratres, cum euidenter inuident pio affectui motus animales. Antequam accedat cogitant occidere, quia antequam per effectum errori assentiat, per nequam affectum disponunt subruere. 137 Ecce, aiunt, is  qui uisibilia respuens inuisibilibus animi aciem porrigit, et quasi somnio uiuit; o uos carnalium congeries delectationum, uenite, hunc uobis addicite, atque in antiquum chaos, reprobum scilicet sensum, quod est, uetus cisterna, carens diuine intelligentie aquis, quo quondam ante conuersionem turpiter se egerat proiicite, et a fera pessima, id est a repentina et improuisa tentatione aliqua consumptum, et euictum dicite; uel diaboli factum uiolentia perhibete. Solent namque ad excusandas excusationes in peccatis  ipsi peccantes ista obtendere. Et tunc apparebit quid illi prosint somnia sua, id est quid fatuitatis sit pro inuisibilibus dimittere uisibilia, pro incertis certa. Somnium enim est ea, que oculis non uidentur, dormiendo attendere. Ego ait  dormio et cor meum uigilat 

uERS. 21, 22.---Audiens hoc Ruben nitebatur liberare eum de manibus eorum. Non, ait, interficiamus animam eius, nec effundamus sanguinem; sed proiicite eum in cisternam hanc, que est in solitudine manusque uestras seruate innoxias. Hoc autem dicebat, uolens eripere eum de manibus eorum et reddere patri suo. Ruben qui dicitur uidens in medio, discretionis uis est, irreflexe directionis intendens meditullium, que dum pii affectus, id est intelligit periculum nititur liberare de carnalium potestate libidinum: Non, inquit, anima capitali aliquo crimine perimatur, quod est sanguinem fundere, fluxum scilicet carnalitatis laxare, sed ad cisternam uite uidelicet pristine secularis foueam, que a Deo habitatore  patitur solitudinem, tantummodo anime sectantes inertiam deducite, non ad culpam actualem fedi cuiuspiam criminis deuoluite. Facilius sane a segnitie mentis exsurgitur quam culpe perpetrate ruina emergitur. Sic nempe uersuta discretio per minus maiore uult carere exitio, donec patri restituatur, id est, intellectui plenarie suo.

uERS. 23, 24.---Confestim igitur ut peruenit ad fratres, nudauerunt eum tunica talari et polymita, miseruntque in cisternam, que non habebat aquam. Ad fratres peruenit, cum ad carnalis titillationis effectum se inserit. Tunica talari et polymita nudant, cum uirtutum uarietate in qua perseuerare decreuerat  exspoliant. In cisternam sine aqua mittunt, cum in pristinam uitam in qua  nulla spiritualitatis scientia est, retrudunt.  Et sedentes ut comederent panem, uiderunt uiatores Ismelitas uenire de Galaad, et camelos eorum, portantes aromata, et resinam, et stacten in Aegyptum. Sedent ut panem comedant, quia statu rectitudinis amisso, remisse agunt, ut se temporali iocunditate reficiant. Panis enim hoc significat, ut est: Abominabilis fit ei panis in uita sua . Ismelitas obedientes sibi interpretamus uiatores autem dicuntur qui per uiam, que Christus est, ambulare uidentur, sed tamen sibi obediunt, quia non Dei, sed suam in his exhibitionibus laudem querunt. Hos uenire de Galaad uident, quia de aceruo testimonii, id est de frequentia sanctorum, qui se operibus ad electos pertinere testantur, per exempli  traductionem descendere specie tenus censent. Cameli eorum portant in Aegyptum, cum corpora que ob sui pondus cameli uocantur, quia aggrauant animam , bona quelibet quibus non ad Dei honorem, sed ad seculi ostentationem redolent solummodo extrinsecus preferunt. Aegyptus enim seculum signat, unde est: Non abominaberis Egyptium ; odoramenta uero forinsecas uirtutes insinuant.

uERS. 26, 27.---Dixit ergo Iudas fratribus suis: Quid nobis prodest, si occiderimus fratrem nostrum et celauerimus sanguinem ipsius? Melius est ut uendatur Ismelitis, et manus nostre non polluantur; frater enim et caro nostra est. Iudas dicitur confessio. Solet  autem obstare plurimum peccare uolentibus, ipsa post peccatum necessitas confessionis. Pudet enim perpetrare, quod multo magis confiteri pudor est. Qualem, inquit, fructum habuistis; in quibus nunc erubescitis?  Reuerentia ergo confessionis infert motibus prauis. Quid, ait, proderit a bona uoluntate deficere, et lethale crimen animo incutere, quod non, cum perpetratum fuerit, poterit mens ipsa celare, si proprie uelit saluti consulere? uendatur Ismelitis, hypocritarum scilicet tradatur exemplis, et exterior actio nostra non polluatur neuo culpe notabilis, quia ipse affectus, si per turpia opera infametur, tanta propinquitate nobis adiungitur, ut per hunc caro nostra, id est tota exterioritas uitietur.

uERS. 28.---Acquieuerunt fratres sermonibus eius.  Et pretereuntibus Madianitis negotiatoribus, extrahentes eum de cisterna, uendiderunt uiginti argenteis. Acquiescunt fratres, cum uerecundie, sed tamen humane licet utili, cedunt motus carnales. Eligunt enim subiici magis spiritualibus que minus patent quam corporalibus. Extrahunt de cisterna, cum de seculari mores suos adimunt uita, et his, qui pro negotio fauorum bene uictitare uidentur; qui tamen Madianite, id est iuste iudicandi sunt distrahunt, dum ad eorum exempla se uertunt. Madian nempe, de iudicio dicitur. uendunt uiginti argenteis, dum se eis imitando ipsos subiiciunt, dispertiendo se per numeros duplicitatis. uicenarius enim duplicitatem signat, iuxta illud: Si possit cum decem millibus occurrere ei, qui cum 138 uiginti millibus uenit ad se  . Argentei uero quia sonorum metallum est, illius tantille fame tinnitum significant, et uerba laudantium quasi quedam nummorum particule constant. Qui duxerunt eum in Aegyptum: quia imitationis sue illecebris actum, ad solius secularitatis pertrahunt ambitum.

uERS. 29, 30.---Reuersusque Ruben ad cisternam non inuenit puerum et scissis uestibus pergens ad fratres, ait: Puer non comparet, et ego quo ibo? Ruben ad cisternam reuertitur, et puerum non inuenit, cum discretio nostra ad ueteris uite statum consideratione ducitur, sed iam affectus, ut fieri solet, ad carnalia quemque relabi ibi non inuenitur quia laqueis cenodoxie, que uix ad simplicitatem reuocatur, irretitur, multo sane deterius. uestes scindit, et ad  fratres pergit, cum sancta opera, que Deo uniri debent, per ora et oculos hominum dispersa fauoraliter ostendit, et ad interioris hominis prauos motus corrigendo agi ista ingemit: ue enim ingredienti terram duabus uiis  Affectus, inquit, irrecuperabiliter per inanes glorias elapsus est, in quo mea iam perficiet discretio, ubi nullus pietatis sensus est.

uERS. 31, 32.---Tulerunt autem tunicam eius, et in sanguine hedi, quem occiderant, tinxerunt, mittentes qui ferrent ad patrem et dicerent: Hanc inuenimus; uide utrum tunica filii tui sit, an non. Tunica eius, ipsius est interior affectualitatis habitus. Hanc in sanguine hedi, quem occiderant, tingunt, cum  desiderio peccati carnalis, quod in modum cruoris decurrit, conscientie statum polluunt. Hedus namque, quem occiderant, flagitium est, quod commiserant; solet enim typus inanis glorie reflari per effectum carnalis culpe. Mittunt qui ferunt ad patrem, cum cogitationum uersutiis aggrediuntur rationem. Attende, aiunt, in quem habitum affectus, quem bene Deo peperisse uidebaris, defluxerit, aut forte si talem tibi non ascripseris, uide unde tali conscientia emerseris, et certe in quo perseuerare non poteras, nunquam uirtutis studium affectare debueris.

uERS. 33.---Tunica filii mei est, fera pessima comedit, bestia deuorauit Ioseph. Habitus, inquit, affectionis mee reuera is est, sed crudelitate diaboli et carnalium ferali impetu uoluptatum corruptus est  Solet humanitus acta ratio, quasi demonum et carnis uiolentia, sponte actas nequitias excusare. Ioseph ab his est deuoratus, quia ab his consumptus creditur totius pietatis et proficiendi appetitus.  Scissisque uestibus, indutus est cilicio, lugens filium multo tempore. uestes scindit, cum unitate intentionis amissa opus proprium, quo membra sua super terram contegere debet, per inania disiicit. Cilicio induitur, cum uoluptatum stimulis circumdatur. Luget filium multo tempore, cum luctu dignum suum ostendit affectum assidue.  Congregatis autem cunctis liberis eius, ut linirent dolorem patris, noluit consolationem recipere et ait: Descendam ad filium lugens in infernum. Liberi congregantur, cum rationis uires, que de peccati seruitio ad libertatem uite  nos reuocant, Dei timore ad tempus coaggerantur. Liniunt et consolari uolunt dolorem patris, cum peccati miseriam per conuersionis et penitentie remedium temperare nituntur. Sed per effectum recusans, et sentienti cum Deo spiritu non credens, dolendo exitio deuolui se patitur in desperationis barathrum, post praue delectationis affectum, id est filium.

uERS. 36.---Et illo perseuerante in fletu, Madianite uendiderunt Ioseph in Aegypto Putiphar eunucho Pharaonis, magistro militie. Spiritu nostro fletu digna opera perseueranter agente, Ioseph, bonus, scilicet noster appetitus exemplo eorum qui de iudicio sunt, et ad puniendos pertinent, Aegyptie cecitati contradicitur; Putiphar interpretatur os inclinans ad  dissecandum. Os appetitum nequam significat, qui semper pronus est ad disperdendum. Eunuchus est, et magister militie, quia ab omni bono sterilis est, et totius uitiorum exercitus princeps. Is pretio temporalium uoluptatum sibi distrahit proficiendi affectum.



CAPUT XXXuIII.

uERS. 1.---Eo tempore, Iudas descendens a fratribus, diuertit ad uirum Odollamitem, nomine Hiram. Iudas, confessio; Hiras, fratris mei uisio dicitur. Cum animus ita a se diuiditur, memoria sancte confessionis, que supra puero tenero, scilicet proposito, parci monuit, a superbia fratrum, corporalium uidelicet desideriorum, sese demittens, diuertit  a seculari strepitu ad eius, qui uere unicus frater est, Iesu Christi uisionem. Qui ideo uir dicitur, quia in eo nil nisi uirtutis summa uidetur. Odollamites, testimonium in aqua sonat. In aqua autem baptismatis Christum ipsum induimus , cui dum facto contradicimus, in hac aqua testimonium contra nos ferentem, dum ei uidendo tanquam fratri intendimus, inuenimus.

uERS. 2.---uiditque sibi filiam hominis Chananei, uocabulo Sue, et uxore accepta, ingressus est ad eam. Si homo Christus est, Chananeus profecto, sicut et Samaritanus, ideo dictus est, quia ipse uera suorum mutatio est. Chananeus enim, ut sepe dictum est, mutatus dicitur. Is habet filiam, rationem scilicet ipsam que 139 Sue, idest loquens, uel cantilena dicitur, quia ipsa sola nobis, aliis oblatrantibus, intelligibiliter  loquitur, et lenitate spiritus uel concentus, nos stimulos titillationum, sed serenitatem omnimodam operatur; filia autem est, quia ipsi, qui summa ratio est, similis est. Hanc sibi uidet Iudas, quia eam solum sibi utilem ad sequendum estimat uere confessionis humilitas. Uxorem sibi copulat, quia hanc per contemptum seculi peccati cognitione ad operanda bona fecundat.  Que concepit filium, uocauitque nomen eius Her, qui interpretatur resurrectio uel uigilie, uel pellicius. Cum enim ad rationabiliter uiuendum accedimus, prius necesse est resurgamus, demumque in nostri custodia uigilemus, quia post conuersionem, sepe mortuorum operum memoria, quod pellis significat laboramus.

uERS. 4.---Rursus concepto fetu natum filium nominauit  Onam; qui dicitur meror eorum, quod refertur ad fastidium. Solet nempe ex difficultate euincendarum passionum, que ex recordatione seculi uoluptatum contingit, maximum cepto proposito generari fastidium. Unde Psalmus, Omnem, inquit, escam abominata est anima eorum , etc. Usque ad portas enim mortis, id est usque ad religionis desertionem torquentur sancti estibus cogitationis.  Tertium quoque peperit, quem appellauit Sela, qui umbra eius interpretatur, quod ad sancti spiritus protectionem refertur. Facit enim ipse prouentum, ut tentati sustinere possimus. In duobus premissis clamamus parturientes, in tertio masculus nascitur, qui ad thronum Dei, ut regat uirga ferrea  genus cum quadam emerite  impassibilitatis palma, prouehitur. Quo nato parere ultra cessauit, quia postquam ad perfectam caritatem mens peruenerit, iam non in dolore filios parit, quia quidquid agit iam quasi ex naturali facilitate consurgit.

uERS. 6.---Dedit autem Iudas uxorem primogenito suo Her, nomine Thamar, Que amaritudo dicitur. Disciplina; namque amaritudinem tentationum illecebris apponere debemus, que quidem in presenti amaritudinis est, sed fructum pacatissimum reddet exercitatis in ea .

uERS. 7.---Fuit quoque Her primogenitus Iude, nequam in conspectu Domini, et ab eo occisus est. Occidit Deus Her in conspectu suo nequam, dum  incentiua libidinum tam spiritualium quam corporalium, que Deus per maxime improbat, in anima, que sola sibi conspicua est, uirtute constabilite rationis interimit.  Dixitque Iudas ad Onam filium suum: Ingredere ad uxorem fratris tui, et sociare illi, ut suscites semen fratri tuo. Loquitur Iudas ad Onam, cum humilitas confessionis et penitentie informat acedie mestitiam. Filius autem est, quia ex occasione sue actionis natus ipse defectus est. Consociare, inquit, pie amaritudini, et intelligenter quasi ingrediendo penetra, et insere te presentis seculi tribulationi, quasi fructus eternos tibi pariture coniugi, ut fratri tuo, motui scilicet corporali, suscites semen, id est posteritatem superni premii. Corpus enim mortuum est propter peccatum , suscita ergo illud per iustitie actum.

 uERS. 9.---Ille autem sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur. Introit ad uxorem, dum considerando peruidet discipline grauitudinem. Scit sibi non nasci filios, quia nouit animi inertiam ad proferendos penitentie fructus dignos. Semen fundit in terram, cum bonum quod agit uertit in terrenam gloriam.  Percutit eum Deus quod detestabiliter faciat, quia aut iudicialiter punit, uel quoquo pacto arguendo corrigit, dum sue sibi nequitie horrorem ostendit.  Quam ob rem dixit Iudas Thamar nurui sue: Esto uidua in domo patris tui, donec crescat Sela filius meus; timebat enim ne et ipse moreretur, sicut fratres sui. Que abiit et habitauit in domo patris sui. Confessionis  humilitas ad Thamar, id est discipline custodiam se conuertens, cognosce, inquit, sponsum tuum, pro te Christum mortuum, prestolare ergo intra conscientiam, que domus Dei Patris tui est, augmentum gratie, que tibi obumbret, Spiritus sancti, que paracletum habeas uice sponsi tui, cui tanquam filio diuini eloquii nutrimentis alendo insistas, quem tamen tu conceperis ex libertate arbitrii. Timet enim dum sic se monimentis mens innouat, ne tentando, ut pridem periclitetur, et decidat. Facit ergo ita.

uERS. 12.---Euolutis autem multis diebus, mortua est Sue, uxor Iude. Qui post luctum consolatione suscepta, ascendebat ad tonsores ouium suarum, ipse et Hiras opilio gregis Odollamites in Thamnas. Euoluuntur  dies, cum sensim per teporem animi deficiunt uirtutes. Sue Uxor Iude moritur, cum ratio, que nobis spiritum lenitatis incentat, et quam pietas confessionis impregnat, destituitur; que cum post luctum peccati consolationem uenie suscepisset, ne postmodum in aliqua anime relaberetur exitia, ascendit progressu mentis ad eorum exempla sanctorum, per quos absciderentur a simplicibus suis cogitatibus cure secularis superflua. Ascendit, inquam, in Thamnas. Thamne interpretantur deficientes, uel numeri, uel fideles. Promouetur ergo ad hoc ut primum in se deficiat, et in Deo proficiat ut sic ad numerum fidelium pertingat. Ipse itaque et Hiras, quem Christum diximus figurare, pariter pergunt, 140 quia mores eum sui ab ipso non  diuidunt. Opilio dicitur mercenarius. Mercenarium autem Christum eo dixerim modo, quo nos oues, ut ipse perhibet , suas a Patre sibi datas pro passione, quam pertulit, loco mercedis accepit. Cum dederit, inquit, dilectis suis somnum, ecce Domini hereditas, filii merces, fructus uentris . Et: Postula a me et dabo tibi gentes, etc. .

uERS. 13, 14.---Nuntiatumque est Thamar quod socer illius ascenderet in Thamnas ad tondendas oues. Que, depositis uiduitatis uestibus, assumpsit teristrum, et mutato habitu, sedit in biuio itineris, quod ducit Thamnam, eo quod creuisset Sela, et non accepisset eum maritum. Thamar nuntiatum est quod socer  ascendit ad tondendas oues, cum feruor et studium sancte conuersationis, que quidem primo amara et angusta est, sed post leto latoque corde curritur, nuntio diuini uerbi uel Spiritus sancti tangitur, et ut uerum confessorem animum abscidendis cogitationum superfluitatibus intendentem subsequatur, accenditur.  Deponit uiduitatis uestes, cum humiliat amore sponsi pro se mortui uirtutes. Teristrum quod est, secundum aliquos, uel estiui operimenti, uel pepli genus, assumit, cum puritatem, uel simplicitatem animi, qui caput dicitur, uel operum nitorem accipit. Habitum mutat, cum statum mentis innouat. In biuio itineris, quod ducit Thamnam sedet, non illo sane, quo dicitur: ue ingredienti terram duabus uiis  , sed illo, quo ad Deum per amorem tenditur, et in proximi caritatem flectitur; quo reuera itinere ad communerationem uere fidelium itur. Sedere autem perseuerare est. Hoc ideo facit, quia Sela, id est spiritualis qui nos obrumbat amor crescit quidem interius, sed non ita iugis et indiuiduus, ut semper adhereat quasi maritus.

uERS. 15.---Quam cum uidisset Iudas suspicatus est esse meretricem; operuerat enim uultum suum, ne cognosceretur. Iudas meretricem suspicatur, cum eam intuetur, quia sepius considerato sue actionis initio, penitentialis humilitas non pro eterna mercede, quod Deus est, sed pro inani aliquo commodo ueretur ad bene agendum se incitari, dum ita nebulis cogitationum intentionis uoluntas, quod est uultus,  obtegitur, ut discerni uix possit qua quid mente geratur.  Ingrediensque ad eam, ait: Dimitte me ut ceam tecum: Nesciebat enim quod nurus sua esset. Ad eam ingreditur cum interiora propositi sui ratiocinando scrutatur. Permitte, inquit, ut confessionis sancte amor tibi immisceatur; tibique semper incumbat. Nescit enim, id est, non adhuc experitur quod Sela, id est spiritualis dilectionis umbra, et protectione, quasi mariti auctoritate, muniatur. Ac si dicat: Quia feruorem spiritus necdum sentio, saltem fruar penitentie lamento. Quid, inquit, mihi dabis ut fruaris concubitu meo?  Ait: Mittam tibi hedum de gregibus. Si mihi consociari penitentis et timentis more desideras, quia necdum feruenter amas, dic quid mihi conferas.  Hedum, ait, de gregibus mittam tibi, peccati scilicet tui, quo apud Deum fetes cognitionem, exemptam de cogitationum turbis ac diuisionibus; uel ereptam de gregibus, id est demonum concursibus, qui greges dicuntur, ob studiorum diuersitates, et quia sunt unitatis extorres.

uERS. 18.---Patiar, ait, quod uis, si dederis mihi arrhabonem, donec mittas quod polliceris. Ait Iudas: Quid uis tibi pro arrhabone dari? Respondit: Annulum et armillam, et baculum, quem manu tenes. Si digitus in Scripturis aliquando intentionem signat, iuxta illud, quod digitos nostros docet Deus ad bellum : annulus in digito, claritas sanctitatis est, in intentionis uoto. Armilla autem  in brachio, continentie uirtus, scilicet a fauoribus, est in boni operis exercitio. Baculus uero spiritualis, qua sustentamur gratie est inter ista consolatio. Hec pro arrhabone nobis dantur, donec mittat Iudas hedum, quem pollicetur, quia, antequam nostre originalis actualisque miserie putorem, penitentie et confessionis instantia, plene aperiat, labore suo prius necesse est, tria ista discipline nostre attribuat, sine quorum luce perfecte nemo se noscat. Ad unum igitur coitum concepit mulier.  Et surgens abiit; depositoque habitu, quem assumpserat, induta est uiduitatis uestibus. Ad simplicem diuine infusionis illapsum, bona proponit agere, adeo animi emollita fecunditas, et in spe uenie assurgens, ad interiora, scilicet celestia, inhianter tendit.  Deponensque per humilitatis gratiam interni habitus gloriam, recordatur erga se uiri sui pro se mortui Iesu misericordiam; sicque tanto debito se penes se deprimit uiduam.

uERS. 20, 21.---Misit autem Iudas hedum per pastorem suum Odollamitem, ut reciperet pignus quod dederat mulieri. Qui cum non inuenisset eam, interrogauit homines loci illius: Ubi est mulier que sedebat in biuio? Per Christum, qui specialis noster est pastor, qui nos ad bene agendum quotidie contestatur, nostri ipsorum cognitionem confessionis nobis mittit humilitas, quia quanto Christi unguentorum sectamur odorem , tanto magis nostre fragilis conditionis intelligimus fetorem. Iude ergo recipit pignus quod dederat mulieri, quia quo magis  nos discernimus, tanto amplius si quid uirtutis nobis ex actu penitentie ingestum est, ad ipsum Dominice humilitatis 141 preceptum non ad nostras uires referimus. Mulierem dicimus cepte discipline propositum, ob affectionem, et fecunditatem piorum operum. Sed is uerus pastor non inuenit eam in habitu meretricio, dum soli placere Deo sibi inest intentio. Potest etiam mulier dici sedere in biuio, que putatur aliqua bona agere pro Deo, cum ea exerceat pro seculo.  Homines loci illius rationales sunt motus, quos pastor Odollamites donauit honore status. Negant illi ibidem sedisse scortum, scilicet perseuerasse cuiuspiam spiritualis adulterii malum. Sessio ad usum peccati pertinet,  ut est: In cathedra pestilentie non sedit . Eorum autem est negare, effectu suo non ita apud se geri euidenter ostendere.

uERS. 23.---Ait Iudas: Habeat sibi, certe mendacii nos arguere non poterit. Ego misi hedum quem promiseram, et tu non inuenisti eam. Ego, inquit, ex pignore sancte intentionis, caute operationis, et diuine inter aduersa consolationis, hedum proprie cognitionis adfuturum promiseram; ego, inquam, utilitas pie confessionis intuli quod promisi, tu, pastor eterne, in biuio bone exhibitionis, et glorie inanis, eam sedentem, id est sibi acquiescentem non inueniri feceris; habeat ergo uite nostre disciplina pignus premii eterni tua munera, quia mendacii argui non poterit ueritas tua, que profectum  promisit penitentibus in iustitia.  Ecce autem post tres menses nuntiauerunt Iude, dicentes: Fornicata est Thamar nurus tua, et uidetur uterus illius intumescere. Tres menses mihi uidentur dici trium plenitudines actionum, conuersionis scilicet, profectus, ac perfectionis illius dico, que est, integritas caritatis; post que tria humili nostre confessioni, a qua nulla uirtutum dirimi summa debemus, pro titillatione superbie spiritus querimonie accedunt, et de uteri, id est conscientie tumore nos arguunt; et a Sela, id est sancti Spiritus coniugio per elationis fornicationem excidisse conclamant. Sed uera confessio, que semper uenit ad lucem, produci iubet; Que enim arguuntur, iuxta Apostolum a lumine manifestantur ; et hoc  ad comburendum, diuini uidelicet ignis conflagratione lustrandum.  Que cum educeretur per confessionem ad penitentie penam, mittit ad socerum suum, ad initia scilicet recurrit antique confessionis ac penitudinis, que sibi ex humilitate spiritum maritum quasi Selam, qui dicitur umbra, genuerat; et se non de cupiditate seculari hypocrisim concepisse, sed de humilis confessionis instinctu, que mysticum annulum, armillam et baculum, sibi attribuit, asserit perseuerantis deuotionis affectum.  Agnitis muneribus, ait: Iustior me est, quia non tradidi eam Sela filio meo. Agnoscit munera, quia et sue a Deo sibi inesse nouit conuersionis primordia, et promotionum incrementa. Iustior me est, inquit; ac si dicat: Perseuerantia sua ad iustiorem duxit  me statum, et quodammodo me ipsa iustiorem me reddidit, et quia sancti Spiritus obumbrare mox eius initia caritate non potui, sub timore penitentie, a me uidelicet confessionis gratia ad bonos proferendum fructus, impregnari pio desiderio maluit. Attamen ultra non cognouit eam; id est qui pridem humilis sue confessionis oblitus nimium sua bona attendendo intumuisse uidebatur, iam dissimulat propositi sui perpendere instantiam, ne inaniter efferatur.

uERS. 27.---Instante autem partu, apparuerunt gemini in utero, atque in ipsa effusione infantum, unus protulit manum, in qua obstetrix ligauit coccinum. Partus instat, cum destinatio propositi pio affectui appropinquat. Apparent in utero gemini,  cum ex conscientia prominere intelliguntur duarum affectionum quasi ex uno fonte riui. In ipsa effusione infantum profert unus manum, cum ad operis exhibitionem animi ambitu accedente, prior Dei caritatis effectus per interioris hominis compunctionem egreditur. In qua coccinum manu obstetrix ligat, dum ratio, que cunctis anime casibus obstat, mortificationem carnalium desideriorum in suo opere insigniter seruat.  Iste, inquit, egredietur prior, id est amor Dei qui conceptus est, etiam usque ad efficaciam diuine contemplationis prosiliet. Solet enim talis inchoantium esse feruor, qui sibi dum se ignorat, summam quoque uirtutis arroget, sed illo, Dei dispensatione, per defectum quantulumcunque  amoris interne uires imminuente actionis, egreditur alter, scilicet obsequium fraterne dilectionis; que quidem etsi minor est dignitate, precedit tamen officii necessitate. Prius enim amandus est proximus uisibilis, ut per hoc attingatur inuisibilitas deitatis. Hoc duobus sancti Spiritus significatur datis.

uERS. 29.---Dixitque mulier: Quare propter te diuisa est maceria? Propterea appellauit nomen eius Phares. Mulier ab animi mollitie dicta, rationem ex aliqua adhuc parte humana sapientem signat. Unde et ipsa uerba humanitus sonare uidentur. Quare, inquit illa, cogitationum quasi lapidum unio in multas curarum uicissitudines diuisa est? Mens enim nostra diuini cemento amoris cohibetur ad  unum, que tunc diuiditur, cum pro bene faciendo proximis, iuxta Euangelium, erga plurima sollicitata turbatur . Phares ergo uocatur, hoc est diuisio, quia ex prouisione fraterna, diuina interius ad horam dissipatur contemplatio. 142  Postea egressus est frater eius, in cuius manu erat coccinum; quem appellauit Zara. Coccus, unde coccinum, ex Greca etymologia ab igne dicitur, et etiam sanguinis ruborem prefert. Deus autem, qui ignis consumens uocatur , passiones peccatorum, que ex carne et sanguine oriuntur, necesse est prius suo feruore excoquat, ut purificato interiori exteriorique opere, ad uidendum Orientem lucis eterne per stibium caritatis facies placeat. Zara autem interpretatur oriens, scilicet ipsa Dei dilectio,  que totius legis quasi uniuersalis luminis est plenitudo , locus ac origo, in qua potissimum dicitur esse Dei uisio.



CAPUT XXXIX.

uERS. 1.---Igitur Ioseph ductus est in Aegyptum, emitque eum Putiphar eunuchus Pharaonis, princeps exercitus, uir Aegyptius, de manu Ismelitarum, a quibus perductus erat. Hoc supra expositum est, pigetque repetere. Sed notandum quomodo sub tot malis posito cum eo Deus fuerit, et in cunctis prospere egerit. Multos certum est sinere labi Deum, non ut in finem deserat, sed ut ex casu corrigat. uidetur cum his non esse, dum peccant; est tamen ut ex peccato proficiant, quod et in filiis Isrel, et  in Petro apostolo satis probatur, qui in ipsis suis casibus a Deo reuisuntur potius quam reprobantur. Ex eo ergo quod ab ipso etiam inter crimina non deseruntur, cuncta sibi peccati aduersitas in prosperitatem uertitur.  Quia fuit Dominus cum eo, insignitur iam uiri, id est uiriliter contra uitia agentis uocabulo. Habitabatque in domo domini sui  qui optime nouerat Dominum esse cum eo, et omnia que gereret ab eo dirigi in manu illius. Habitare ab eo quod est, habere, frequentatiue in flexum pro eo quod est, dominari, ponitur. In domo itaque, id est conscientia, qua nequam dominatus fuerat appetitus, proficiendi in Deum dominatur affectus, et experimento addiscit cupiditas Deum  pio profectui adesse comitem, cum omnem eius dirigat in exsequendis operibus potestatem.

uERS. 4.---Inuenitque Ioseph gratiam coram domino suo, et ministrabat ei; a quo prepositus omnibus, gubernabat creditam sibi domum, et uniuersa que tradita fuerant. Ioseph coram domino suo gratiam inuenit, cum sacri appetitus augmenti, cui nequam pridem dominabatur affectus, ad illationem carnalis illecebre, ac si coram ipsius instantia diuine protectionem gratie reperit. Ei uero ministrat, cum ab eius se feditatibus auertendo suggestionibus, eius totius honestatis officia apponit et suppeditat. Ab eo preponitur omnibus, quia ex materia interioris pugne superandi occasionem prebens, id est affectus nos nostris motibus prefert, dum subigere  nititur. Domum creditam, et omnia nobis tradita gubernamus, dum commissam a Deo conscientiam et cetera anime bona sagaciter regimus.

uERS. 5, 6.---Benedixitque Dominus domui Aegyptii propter Ioseph, et multiplicauit, tam in edibus quam in agris, cunctam eius substantiam; nec quidquam aliud nouerat, nisi panem quo uescebatur. Domus Aegyptii propter Ioseph benedicitur, cum conscientia tenebris cecitatis et ignorantie pridem pressa, per appetitum bene proficiendi diuinis muneribus euehitur, et, tam in interiorum uirtutum edibus quam in agris, exercitiis uidelicet corporalibus, cuncta rationalitatis eius substantia, que structuris operum instar fortis fundamenti substat, augetur, et remoto ueterum indignitatum usu, solus uite  eterne panis agnoscitur. Erat autem Ioseph pulchra facie, et decorus aspectu. Illa uidelicet facie, que a Domino lauari iubetur, cuius singulari tunc decore Deus aspicitur.

uERS. 7.---Post multos itaque dies iniecit domina oculos suos in Ioseph, et ait: Dormi mecum. Post multas uirtutum claritudines, concupiscentia, postquam ad tempus siluit, rediuiua ueteris dominii recordata consurgit, et que uidebatur auersa, oculos, id est tentandi intentiones in bonam uoluntatem congerit. Dormi, inquit, mecum, id est uoluptatis oblate acquiesce suscipere somnum.  Sed operi nefario nequaquam acquiescens, ait ad eam: Ecce dominus, omnibus mihi traditis, ignorat quia  habeat in domo sua; nec quidquam est quod non in mea sit potestate, uel non tradiderit mihi, preter te, que uxor eius es. Quia, inquit, is qui mihi dominabatur uniuersas ineptias suas meo subegit imperio, et in domo quondam sua, scilicet conscientia ignorat quidnam suum notare queat, sed omnia parent rationis iudicio, preter te, concupiscentia, que praui affectus male feta uxor es, que inquantum suggerere mala non desinis, subigi omnino non potes. Quomodo ergo possum malum hoc facere, et peccare in Deum meum? Quod est dicere: Cum appetitus meus aliquando Dominus se mihi tradiderit, id est irrefragabiliter se meo iuri tradi permiserit, quomodo concupiscentiarum tuarum effectui continentia mea conuenire poterit?

 uERS. 10.---Huiuscemodi uerbis et mulier molesta erat adolescenti per singulos dies, et ille recusabat stuprum. Per singulas uirtutum claritates, animo uirile robur quasi adolescentiam attingenti semper, neque blanditiis aduersa 143 est, affectualitatis ac si muliebris mollities; sed ille recusat illatas libidines.  Accidit autem quadam die, ut intraret Ioseph domum, et operis quidpiam absque arbitris faceret; et illa apprehensa lacinia uestimenti eius diceret: Dormi mecum. Quadam die Ioseph domum intrat, cum incerta rationalitatis intelligentia, id est uoluntate, que lux est, minus ad bene agendum plena ueluti luce dubia, pius noster affectus conscientie angulos discutiendo perlustrat. Dilectio enim ista, quod est, quadam,  pro incerto ponitur. Unde dicitur fecisse absque arbitris quiddam, quia in tepido positus statu discretionis uim non habet plenariam. Interiores nempe arbitri motus sunt examinatorii. Et minus feruente conscientia solet facile subripere concupiscentia. In ipsa namque discussione quidam ob difficultatem tedii torpor obrepit. Unde et laciniam apprehendit, id est intentionem, que per longanimitatem ad Deum intenditur, et que interni nostri habitus pallium in unitatem bone uoluntatis colligit, ad se contrahit. A lacinia enim quelibet laciniosa dicuntur, id est longa, et nil eo productius quod ad Deum usque pertenditur. Dormire secum postulat, dum in obliuionis et negligentie labyrinthum labi pariter prouocat. Qui relicto in manu illius pallio  fugit, et egressus est foras. In manu mulieris pallium relinquimus, cum tentationis fortitudini interiorem nostrum hominem magis exponere eligimus quam eius libidini suauiter succumbamus. In hanc manum Iob est datus, salua tamen anima illius . Porro fugimus forasque egredimur, cum timore, qui animi fuga est, diuino corripimur, et extra nos per cogitationum confessionem imus.

uERS. 13, 14, 15.---Cumque uidisset mulier uestem in manibus suis, et se esse contemptam, uocauit homines domus sue, et ait ad eos: En introduxit uirum Hebreum, ut illuderet nobis; ingressus est ad me, ut coiret mecum. Cumque ego succlamassem, et audisset uocem meam, reliquit pallium quod tenebam,  et fugit foras. uidet mulier uestem in manibus suis, et se contemni, cum sibi potestatem ac opportunitatem attributam aspicit impugnandi, sed nullatenus facultatem adfore ingemit concupiscentia superandi. In manibus, nempe uestis, interna habitudo est sub grauitudine tentatis. uocat homines domus sue, dum excitat carnales motus conscientie. En, inquit, introduxit, haud dubium quin inualitudo carnalis affectus, horariam momentaneamque religionem, transitoriam scilicet uirilitatem, quod significat uiri Hebrei nomen. Hebreus enim dicitur transiens, ut illuderet nobis, qui iter uidelicet sanctitatis niteretur aggredi, sed neutiquam perseueraret in aliquod augmentum progredi. Ingressus est ad me sub specie pietatis appetitus sanctitatis, non ut emendaret,  sed ut fedaret, et diceretur. Hic homo cepit edificare, et non potuit consummare . Cumque ego rationaliter succlamassem, melius esse non uouere quam uota non reddere , et intellexisset uim uocis, reliquit pallium, interioris scilicet reuerentie integumentum, mihi pro libito abutendum, et foras iam in turpem excedere cepit effectum. Hec arrogat aliquoties sibi mens marcida, dum sic turbatur, ut nequeat discernere si uicerit, an sit uicta.

uERS. 16, 17, 18.---In argumentum ergo fidei retentum pallium ostendit marito reuertenti domum, et ait: Ingressus est ad me seruus Hebreus, quem adduxisti ut illuderet mihi. Cumque uidisset me clamare, reliquit pallium, et fugit foras. Maritus anime,  ipse est intellectus; qui in domum reuertitur, cum a sua dispersione ad cor regreditur. In argumentum fidei huic pallium ostenditur, cum mentis habitus nequitia infectus in probationem preuaricationis adducitur. Ingressus est, inquit, ad me seruilis quidam non amoris, sed timoris motus, non qui in eternum in domo maneat, sed Hebreus, id est transitorius, quem tuo marito intellectus solo initio affectus, sed nulla promotione profectus, quasi proludii causa induxeris; et cum me inclamitare sensisset, quia qui ante respondet quam audiat, stultum se esse demonstrat, quia me interius uocari nesciebam, profecto consurgere ad nimis ardua respuebam, impatiens interioris impulsus, fugit, scilicet recurrendo ad remedium uoluptuosi actus.

 uERS. 19, 20.---His auditis dominus, et nimium credulus uerbis coniugis iratus est ualde, tradiditque Ioseph in carcerem, ubi uincti regis custodiebantur, et erat ibi clausus. Audit, id est intelligit dominus, is uidelicet qui pridem dominabatur nequam appetitus concupiscentie sue monitus, et eius incentiuis inuectus, in ea que concupiscit tanquam in coniugem tota delectatione deflexus, contra intellectualis profectus appetitum defurit, et Ioseph in carcerem tradit, cum in tentationem se undique coarctantem, pii augmenti cor cupidum trudit. Ibi enim uincti regis custodiebantur, quia hi, qui corporis nexibus pressi, cupiunt dissolui et esse cum Christo , cum, diuersis impugnationibus appetuntur,  ab elationis utique uanitate custodiuntur. Ibi etiam clauditur quia sic sepius mens propria seditione uallatur, ut nusquam pateat qua instans miseria euadatur.

uERS. 21, 22, 23.---Fuit autem Dominus cum Ioseph, et misertus illius dedit ei gratiam in conspectu principis carceris. Qui tradidit in manu ipsius uniuersos 144 uinctos qui custodia tenebantur, et quidquid fiebat sub ipso erat. Nec nouerat aliquid cunctis ei creditis; Dominus enim erat cum illo, et omnia opera eius dirigebat. Princeps carceris intellectus est, preeminens augustie tentationis. Is tradit in manu Ioseph eos uinctos qui custodia tenentur, dum sub boni appetitus potestate redigit cunctas cogitationum illecebras, quibus animi uires prepediuntur.  Quidquid fit, sub ipso est, quia quidquid extrinsecus administratur, sub rationis prouidentia est. Et cum omnia contradat intima sua ad profectus studium, non nouit profecto aliquid preter uirtutis augmentum. Dominus enim est cum illo, in infirmitate uirtutem faciendo, et per tentationes opera, ac si inter hiemis torpores semina dirigendo.



CAPUT XL.

uERS. 1, 2.---His ista gestis, accidit ut peccarent duo eunuchi, pincerna regis Aegypti, et pistor, domino suo. Iratusque Pharao contra eos  misit eos in carcerem principis militum, in quo erat uinctus et Ioseph. Postquam inter tentationes ita animus solidatur,  tunc duorum illorum qui se pro Dei regno castrant eunuchorum reatus agnoscitur. Per pistorem rationis uis accipitur, que manu discretionis dubia quelibet nouit pinsere; per pincernam bona uoluntas, que spiritualis poculum dilectionis consueuit excipere. Postquam itaque gratia in conspectu principis carceris inuenitur, fructus eiusdem gratie per intelligentiam culpe rationis scilicet ac uoluntatis, aperitur. Utraque autem regis Aegypti esse dicuntur, quia et ratio ac uoluntas nostra, ante conuersionem, diabolo mundi principi seruisse noscuntur. Porro peccant, cum sua peccata non dissimulant. Unde et iusti dicuntur, qui se falso iustificant. Non ueni, inquit, uocare iustos . Sed peccant suo Domino, quia quod se peccasse penitendo  fatentur totum fit irritando adiiciendoque diabolo. Cum autem multe rationes, multe pro causis uoluntates sint, una tamen diuinitus inspirata uoluntas ac ratio, quasi pincerna pistorque preeminet. Hi mittuntur in carcerem principis militum a Pharaone irato, cum sub iura rationis, que interne militie nostre primas est, rediguntur urgente diabolo etiam ipsa cum uoluntate ratio. Ipsa enim ratio sibi subiicitur, cum humana aliquid subtilitate appetens, diuina moderatione reducitur. Et uoluntas si bona est, nil aliud quam ratio est. Attamen non sine maximo discretionis intuitu; sic per nomina, et etiam res distinguitur. Unde et in Apocalypsi throni, animalia, angeli, seniores dicuntur , idem quidem significantia, et tamen  alio modo diuersa. De hac captione in Apocalypsi dicitur: Ecce missurus est ex uobis diabolus in carcerem et habebitis tribulationem diebus decem . In hoc carcere uinctus Ioseph tenetur, cum ipsi interni appetitus augmenti tempestate diabolica prepeditur.  Sed pistor et pincerna a custode carceris Ioseph traduntur, cum ratio et uoluntas a diuino qui sibi presidet intellectu, qui inter erumnas solus custodire sufficit, ad celestis augmenti desiderium quasi singulare refugium compelluntur. Aliud est autem bona uoluntas, aliud boni appetitus augmenti, licet ipse sit bona uoluntas, quia sunt, qui bone ad proximos affectionis sunt, sed promoueri ad altiora nolunt. Ioseph his ministrat,  quia solum meliora gerendi desiderium, defectus eorum reficit, et innouat.

uERS. 5.---Aliquantum temporis fluxerat, et illi in custodia tenebantur. uideruntque ambo somnium nocte una, iuxta interpretationem congruam sibi. Temporis fluit aliquantum, cum ex parte ab animo destituitur auiditas temporalium. Partim uero custodia tenti somnium nocte una uident, quia nondum corporalis expertes molestie, ut ad confitendum nomini Dei de custodia prodeant, ad horam a negotiis extrinsecis sopiuntur, et corde uigilant, in quo luce clariori somno mentis intuitu utilia, uiteque congrua sue tractant.  Ad quos cum introisset Ioseph mane, et uidisset eos tristes, sciscitatus est, dicens: Cur tristior est hodie solito facies uestra?  Ad hos Ioseph mane ingreditur, cum diuine illustratione uisitationis penetrante affectum, omnis conscientie recessus quid intelligat, quidquid uelit secundum Deum discutitur, et tunc tristes uidentur, quia tanto magis intellectus ac uoluntas affligitur, quanto ad interiora subtilius per superne lucis examen intratur. Qui enim addit scientiam, addit dolorem . Quem tamen pietatis affectio dolorem temperat et solatur, et faciem cordis, qua Deus uidendus est, in eodem ipso qui hodie indefectibilis lucis habet constitutam, cur ab interni letitia luminis auersiorem solito gerant, causatur. Solet enim utilis plerumque tristitia, nisi caute moderetur, in acidie morbum uerti.

uERS. 8.---Somnium, inquiunt, uidimus, et non  est qui interpretetur nobis. Dixitque Ioseph: Nunquid non Dei est interpretatio? Referte mihi quid uideritis. Somnium uidimus, sed non est qui interpretetur, quia multa de statu recte uite contemplando intellectualiter attingimus, sed quomodo congruis effectibus intellecta 145 exponere possimus, copiam adhuc non habemus. At Ioseph, id est sancti profectus auiditas, que totius tedii uincit acredinem, Dei est, ait, interpretatio, quia in quo mortalitas nostra prepeditur ad destinata gerendum, Dei expenditur adiutorio. Referte quid uideritis, ad Deum scilicet reportantes opificem que proponitis.

uERS. 9, 10, 11.---Narrauit prior prepositus pincernarum somnium suum: uidebam coram me  uitem, in qua erant tres propagines, crescere paulatim gemmas, et post flores uuas maturescere, calicemque Pharaonis in manu mea. Tuli ergo uuas, et expressi in calice quem tenebam, et tradidi poculum Pharaoni. Prepositus pincernarum bone est uoluntatis affectus, que ex eo quod Dei uoluntati innititur, cunctis aliis uoluntatibus principatur. Prior narrat, quia ipsa nisi preeat, ratio inaniter speculatur et cogitat. uitem uidet coram se, cum seipsam, bonam scilicet uoluntatem, uini spiritualis, id est caritatis originem sibi proponit amandam. Quod enim amamus, pre oculis habere cupimus. In ea tres propagines sunt, quia tria principalia caritatis membra sunt. Primum quidem Deo intendens; secundum  ad seipsum pertinens; tertium quoque a sui ipsius exemplo ad proximi dilectionem respiciens. Ita enim sonat ac si dicatur: Diliges teipsum, et proximum tuum sicut teipsum . Gemme paulatim crescunt, cum certa proposita sanctitatis pie interius cogitationis succi exculpunt. Et iure paulatim, quia grandi difficultate hec fiunt. Post flores uue maturescunt, cum post exhibitionem operum, que sanctarum fragrantias opinionum undecunque diffundunt, conscientie dulcedine sancti amoris uiuide ad plenum proficiunt. Calix Pharaonis in manu est, cum quelibet praui desiderii passio a diabolo immissa, sub rationalis uoluntatis potestate abstenta est. Tollit ergo uuas, ut exprimit in calice quem tenet, cum diuinam que intra latet  dulcedinem, passionibus quas egre sepius tolerat, admiscet; exprimimus enim, cum manu discretionis discutimus futuram gloriam, que reuelabitur in nobis , ut amaritudines huius temporis condiamus. Calicis nomine passionem signari, teste est Euangelium: Potestis, ait, bibere calicem , etc. Inde tradimus poculum Pharaoni, dum ei retribuimus retributionem suam, quam retribuit nobis . In poculo, ait, quo miscuit uobis, miscete illi duplum . Pharaonem uero qui dissipator dicitur, diabolum intelligimus.

uERS. 12, 13.---Respondit Ioseph: Hec est interpretatio somnii: Tres propagines, tres adhuc dies sunt, post quos recordabitur Pharaon ministerii tui,  et restituet te in gradum pristinum, dabisque ei calicem iuxta officium tuum, sicut facere ante consueueras. Ad bene agendum, inquit, sancta in Deum proficiendi auiditas ex tua conditione prepediris, sed ad ea que digne sentis agenda solui poteris. Tres propagines, tres dies sunt, quia primum Dei nos amor illustrat, deinde nos nostri notitia et cura clarificat, ut ad proximum lux nostre dilectionis exemplorumque deueniat. Post hec recordatur Pharao ministerii nostri, et in gradum pristinum restituit, cum recordari nos facit preterite nostre, qua ad nostrum interitum diabolo inseruiebamus, uoluptatis; ita ut innumeris tentationum ingestionibus ad eum quo seculares fuimus modum, nobis  ab ipso uideamur abducti. Sed damus ei calicem iuxta officium nostrum, sicut ante consueueramus, cum fortiter ad cor redeuntes, sicut dignitati rationalitatis nostre competit, et a tempore conuersionis consueuimus calicem recipere impugnationis, in quantum possumus, audacter inferimus.

uERS. 14, 15.---Tantum memento mei, cum bene tibi fuerit, et facies mecum misericordiam, ut suggeras Pharaoni ut educat me de isto carcere, quia furto sublatus sum de terra Hebreorum, et hic innocens in lacum missus sum. Tantum, inquit, iugis intentionem profectus non postponas, cum uires calici in Pharaonem ferendo susceperis, ut tot ipsum uirtutum iactibus urgeas, donec uictus educat, id est educi sinens belli illati, uelit nolit, uel obsidionem.  uel uincula soluat; quia clandestina suggestione de terra Hebreorum, id est de soliditate cogitationum iam ab imis ad superna transeuntium sublatus sum, et in lacum fluctuationis tamen ab appetitu peccandi innocens missus sum. Hec augmenta querens affectus ab ea, que sibi cooperatur bona uoluntate expostulat.

uERS. 16, 17.---uidens pistorum magister quod somnium prudenter dissoluisset, ait: Et ego uidi somnium, quod haberem tria canistra farine super caput meum: et in uno canistro quod erat excelsius, portare me omnes cibos qui fiunt arte pistoria, auesque comedere ex eo. Intelligit principalis nostra, a Deo scilicet illuminata ratio, unde et omnium humanarum rationum magistra est, quod proficiendi  appetitus optime beneuolentiam, que preuia est, de inuisibilibus imbuisset, hoc enim prefert nomen somnii propriis effectibus, et ipsa infert. Tria farine canistra se habere dicit super caput suum, dum tria principalia officia cogitationis se habere cognoscit in mente, intellectus scilicet, uoluntatis, ac memorie. Liquet caput in Scripturis poni solere pro mente. Farina autem ob minutias recte ponitur pro cogitatione. Unde est: Tolle molam, mole farinam . Unum canistrum quod excelsius ceteris est, ipsa ratio est, que uoluntati ac memorie prorsus preeminet. Ibi portamus omnes cibos, qui fiunt arte pistoria, quia ibi continemus queque uitalia, que discutere potest discretionis diligentia. 146 Aues autem inde comedunt, cum per elationis  uitium ipsa elata demonia nos deceptos, quantum ad bona spectat que prudenter attingimus, consumunt.

uERS. 18, 19.---Tria, inquit Ioseph, canistra, tres adhuc dies sunt, post quos auferet Pharao caput tuum, ac suspendet te in cruce, et lacerabunt uolucres carnes tuas. Intellectus, memoria ac uoluntas, cum quedam, ut sic dicam, diurne luces animi sint, canistra tamen sunt, ad canne modum ex carnis conditione fragilia. Sed Pharao post hos dies caput aufert, cum post interiorum sensuum illustrationes superbia illabente, capitalis uirtus, que est humilitas, a uirtutum membris separata disparet. Suspendit Pharao in cruce, cum principali humilitate sublata, a toto bonorum operum mens damnata, impos  et inanis effecta destituitur corpore; et hec tota a diabolo fiunt, typico scilicet Pharaone. uolucres carnes comedunt, dum superba demonia carnalibus iam que sequuntur operibus nostris sese reficiunt. Affectus ergo noster, id est Ioseph iam spiritualis augmenti appetens, per diuinam prudentiam duo ista mysteria ac si duo somnia resoluit; in quibus illa duo intelliguntur, caritas uidelicet, que ipsa est beneuolentia, per principem pincernarum signata, et scientia per magistrum pistorum figurata. Charitas, que non tentatione probatur, caritas non est; sed ipsa est, que poculum retributionis, et a Pharaone fortiter uiriliterque refert. Simplex ergo uoluntas perlatis passionibus proficit. Charitas  enim, quia naturaliter humilis est, edificat . Scientia uero, quia sepius inflat , demones pascit. Unde et tria super caput fuisse dicuntur canistra, quia tria sunt sine quibus integra non potest constare scientia, ingenium scilicet, usus ac memoria. In his farina uersatur, id est subtilitas cogitationis transigitur. Per cannam autem, unde canistra uocantur, superuacuitas uocalitatis et eloquentie signatur; quorum sensus est aliquos per simplicem beneuolentiam absque scientia, et litteris, per patientiam proficere; aliquos per elationem ex fastu sapientie tractam, demonibus scilicet nutrimenta conferre.

uERS. 20.---Exinde dies tertius natalitius Pharaonis erat. Abhinc die tertio Pharao nascitur,  cum post ineptam que primo intus oritur quasi quedam lux letitiam, et uerborum deinceps iactantiam, et apertam postremo iam, et securam, ac si de clarissima scientie sue die fiduciam. Pharao, id est dissipator sanctitatis, in animo nequam appetitus exsurgit. uicissim enim he in nobis funeste claritudines sibi succedere solent. Qui faciens grande conuiuium pueris suis recordatus est inter epulas magistri pincernarum, et pistorum principis.  Restituitque alterum in locum suum, ut porrigeret regi poculum, alterum suspendit in patibulo. Conceptus corde Pharao usque ab robur pertinacie per triduum, quod prediximus, euehitur, et tunc pessimarum pabulo gloriarum, pueriles et circumlatas omni uento doctrine cogitationes distendit.  Inter epulas recordatur magistri pincernarum, et pistorum principis, cum post uel inter fastuum quasi quarumdam dapium ingurgitationes, ex ipso superbiarum pondere recordari nos facit, hinc quidem principalis nostri boni, quod est pietas uoluntatis, que scilicet ergastulo addicitur, illinc rationis subtilitatum diuinarum magistre que itidem typo allicitur. Alterum ergo in locum suum, ut regi poculum porrigeret Pharao restituit; alterum patibulo suspendit, quia dum ex contuitu fatuitatis, et superbie nostre fatigari incipimus, ex ipsa sua instigatione occasionem restitutionis, diabolo licet inuito ministrante, uoluntas nostra accipit, et locum pie intentionis, qui proprie noster est, repetiit, ut filie Babylonis, id est fluxui tentationis, qua confundimur,  retributionem quam nobis retribuit , quasi poculum Pharaoni retribuamus; et intellectum quarumque scientiarum quasi pistorie artis principem  diuini timoris patibulo affigimus, imo suspendimus id est ab appetitu infimo subleuamus. Hec Pharao agit, quia, dum nos tentat diabolus, aut prauus appetitus ad ista necessitate nos cogit, mentem enim ad Deum et ad se ipsam coadunat et stringit. ueritas coniectoris inde probatur, dum sancti profectus desiderium uerax, et equitatis continens. in eternorum transitoriorumque discretione ex effectibus iudicatur.  Succedentibus prosperis,  prepositus pincernarum interpretis sui obliuiscitur. Nam licet molestie interiores cum difficultate uincantur, pace tamen quantulacunque secuta proficiendi appetitus facile ab animo diducitur.



CAPUT XLI.

uERS. 1.---Post duos annos uidit Pharao somnium. Annus primus in diuina cogitatione; secundus in boni operis accipitur exsecutione. De quibus in psalmo est: Intellectum tibi dabo, inquit, et instruam te , ut intellectui coopereris tuo. Sicut enim annus diebus, ita utrumque piis fulget actis et sensibus. Tertius in quo somnium uidetur, perseuerantie intentio est, unde illic sequitur: Firmabo super te oculos meos , scilicet  ut secundem prouentus tuos. Post annum ergo, id est illustrationem celestis scientie, itemque annum operationis, uidelicet institutionem pie cum firmitas proponitur perseuerantie, prauitas nostri 147 appetitus, qui dissipatoris, quod est Pharao, iure censetur nomine: uel etiam ipse diabolus subtili quadam scientia sua, et instar somnii sibi soli cognita, portendit apud se ac prouidet futura post gratie experientiam discrimina.

uERS. 7, 8.---Euigilat post quietem Pharao, et facto mane pauore perterritus, misit ad coniectores Aegypti, cunctosque sapientes; et accersitis narrauit somnium, necerat qui interpretaretur. Quies Pharaonis, calliditas est, qua ad horam differt molestiam impugnationis. Euigilat, cum animum per turbam tentationis  incursat. Facto mane pauore terretur, cum inter tentandum clarificata diuinitus mente de subita repulsione turbatur. Mittit ad coniectores Aegypti cunctosque sapientes cum spiritualem cogitationem circumuenire, ac uestigare eius intentiones per mundane nititur astutie ratiocinationes. Accersitis somnium narrat, cum coaceruata internorum motuum frequentia, de incertitudine inuisibilium diabolus disputat. Non est qui interpretetur, quia spiritualis animus cum omnia iudicet a carnalitate non circumscribitur.

uERS. 9.---Tunc demum reminiscens pincernarum magister ait: Confiteor peccatum meum, etc. Tunc pincernarum magister reminiscitur, peccatumque  fatetur, cum bona uoluntas, que salubris potum consilii cordi aduersus Pharaonem propinat, negligentie se arguit, quod aliquantula quiete arridente animi appetitum intermiserit excrescendi, quod est interpretis obliuisci. Ioseph, qui augmentum sonat, ideo interpres dicitur, quia nunquam arcani capax diuini mens esse potest, que non semper celestis incrementi appetens est.  Iratus rex seruis suis, me et magistrum pistorum retrudi iussit in carcerem principis militum. Rex, id est diabolus, qui filiis superbie dominatur , seruis suis, non qui sunt, sed qui fuerunt, et iam a ueritate liberati sunt, irascitur; in hos enim atrocius inuehitur, ipse uoluntatem, liberum scilicet arbitrium, et discutiendi ac si pinsendi principem intellectum  retrudit in carcerem principis militum, quia cogit per impugnationis ambitum, et cercet ueluti intra ergastulum eiusdem Satane, qui princeps eorum est, que militant aduersus animam, uitiorum . Reliqua, ut superius exposita sunt, intellige.

Quod uero dicit:  Erat ibi puer Hebreus, eiusdem ducis famulus, ducem sane olim ipsum diabolum secutus, sed ad pueritie nouitatem innocentiamque reuersus, factus enim erat transitor, quod est Hebreus in carcere, de quo legitur in Apocalypsi, constitutus: Ecce, inquit, missurus est ex uobis diabolus in carcerem , etc.  Protinus, ad regis imperium, eductum de carcere Ioseph totonderunt; ac  ueste mutata obtulerunt ei. Ad regis imperium de carcere Ioseph educitur, non quod diaboli imperium ad nostri pii desiderii liberationem, nisi solius Dei ualeat, sed quia, iuxta quorumdam prauitatem, sensus laxare creditur, a quorum impugnationibus, Deo iubente, cessat. Unde et apud Danielem Nabuchodonosor percutere, humiliare et occidere dicitur quos uolebat , cor cuius tamen non nisi in manu Dei erat. Tondetur, dum ea, que inter tentationes succreuerat superfluitate, prompte ferro discretionis et gemine forcipe caritatis priuatur. uestis mutatur, dum mentis habitus innouatur. Ab his a quibus attonsus est, Pharaoni offertur, cum per spiritualium subsidia motuum ad hoc ut diabolo obsistat, promouetur. Offerre enim ex ob et fero,  fers, compositum, proprie dicitur contra ferre. Unde et apud comicum uitium feliciter dicitur uirgini oblatum, uiolentiam plane significans .

uERS. 15.---uidi, inquit, somnia, nec est qui edisserat. Ex industria hostis, et quasi ad imperium, ut premisimus, suum, ab oppressione nostra quiescit, ut quietis ac securis, quasi per questionum reuolutiones inferat, quod impugnando non poterat. Est ergo sensus: uidi, inquit, id est, intellexi incertitudinem inuisibilitatum que appetis, quia quibusdam quasi somniis illuderit, nec est qui edisserat ea que cogitas uigor alicuius rationis; que audiui te prudentissime coniicere, id est que comperi te non scientia attingere, sed coniecturis estimare. Nota quod somnia uidisse, coniecture famam se  asserit audisse. Certior est autem uisus quam auditus. Certo, ait, teneo somniorum illa similia esse, que te ac si ex rumore haurio prudentissime, id est prouidentius quam necesse est uelle coniicere.  Respondit Ioseph: Absque me Deus respondebit prospera Pharaoni. Quod est dicere: Non meis estimationibus, sed diuinis aspirationibus tibi, diabole, et tuis illationibus utilia, et congrua referentur.

uERS. 17, 18.---Ait ergo Pharao: Putabam me stare super ripam fluminis, et septem boues de amne consurgere, pulchras nimis, et obesis carnibus; que in pastu paludis uirecta carpebant. Ripa fluminis super  quam stat Pharao, mundi huius est abrenuntiatio, in qua, dum a seculi fluctibus tuti sumus, sub aliis speciebus, spiritualium scilicet uitiorum, diaboli subiicimur uestigio. Quidam enim portus maris, contemptus est cure mundialis. Super ripam, et superius, super fluuium stare se putat, quia non solum fluuium secularitatis sibi subiugat, sed etiam fiduciam habet quod Iordanis, hi scilicet qui a fastibus seculi descendere, in os eius potestatis influant. Septem boues, septem mihi uidentur signari spirituales uirtutes, 148 quas propheta memorat, super florem quiescentes , per quas innuit bonorum omnium plenitudines, hic enim numerus signat uniuersitates. Potest et quatuor principales uirtutes, cum tribus naturalibus nostris, intellectu  uidelicet, ratione et imaginatione mistas, signare; que terram sensualitatis nostre, ac si boues, subigendo discutiunt. Pulchre autem sunt nimis, et obesis carnibus, quia eis, cum possidentur, nil omni parte beatius, preter Deum nichil est purius. Femineo autem dicuntur genere, quia totius religionis sunt matres ac materie. Ascendunt de flumine, qui sese proripiunt a seculi conformitate. In pastu paludis uirecta carpunt dum in presenti uita, que palus, et illecebra est, spei immortalitatis amenitate carptim tamen, per speculum scilicet et enigma sese reficiunt.

uERS. 19, 20, 21.---Et ecce assequebantur alie septem boues, in tantum deformes, et macilente, ut nunquam tales in terra Aegypti uiderim; que deuoratis  et consumptis prioribus, nullum saturitatis dedere uestigium; sed simili macie et squalore torpebant. Per septem alias boues aut temporalitas, que septem diebus excurrit, aut tota humanitas, que quatuor per corpus elementis constat, et in anima, ingenio, uoluntate, et affectu preeminet, figuratur. Hec cum absque Dei amore habentur, a spiritualis boni pinguedine, et a Dei imagine deformantur, que priores et sequuntur et deuorant, quia multis post sanctitatis eminentiam turpiter ingeri contigit et humanitatis desidiam, et temporalitatis luxuriam, ita ut per reprobi sensus miseriam Aegyptiorum, id est secularium, qui nil unquam proposuere boni, transgrediantur spurcitiam, et non prioris solum uite non doleant casum, aut de eius memoria, quia eam consumpserint, lacrymarum tandem aliquem exigant  quo reficiantur sumptum; sed simili quo semel imbuti sunt peccati squalore tabescunt.

uERS. 22, 23, 24.---Euigilans, rursus sopore depressus, uidi somnium: Septem spice pullulabant in culmo uno, plene atque pulcherrime. Alie quoque septem tenues et percusse uredine, oriebantur ex stipula; que priorum pulchritudinem deuorauerunt. Dum nostris in cogitationibus, sanctitatis quod arripuimus proposito, quasi ruinas comminans typicus Pharao hec loquitur. Euigilat, quia per talium in animo meditantis retractationem fortunarum magnam inquietudinem excitat. Rursum tamen deprimitur, quia timor huius ingestionis aliquando sopitur.  uidi tem somnium, ut quod suggestionibus iam impegit, perniciosius per consensum intimet, somniorum uidelicet similem bonorum spiritus inuisibilium. Unde et hodie inter aliquos grammaticos ad illiteratorum exitia grauis de predestinatione questio est.

Spice septem uirtutum plenitudo est, unde et plene pulchreque dicuntur, ubi cum palearum integumenta, et aristarum adsit hispiditas, superfluitates cogitationum oppansas, et nequam affectionum sollicitudines in excitato iam animo signat erectas. In culmo autem uno pullulant, quia cum una sit fides, unum baptisma, unusque Deus , ex hac ipsa unitate necesse est surgant. Potest et in culmo mens ipsa, ob sui inconstantiam dici notata,  quam cum suis fructibus, septem alie temporalitatis animalitatisque stipule steriles, et inanium gloriarum per auras exuste subruunt, subrutasque totius pii actus obliuione consumunt. Hinc et fetas illas tenues boues dicit, non propter fecunditatem, sed quia uirile opus uicinia effeminate uoluntatis eneruat et illicit.

Narraui coniectoribus somniorum, nec est qui edisserat. Quod est dicere: Hec, inquit, que tue suggessi prudentie multis aliis ingenio preditis, et inuisibilia sagaciter discutientibus intuli, sed nil constans, uel fide dignum ab his accepi.  At Ioseph: Somnium, ait, regis unum est; que facturus est, Deus ostendit Pharaoni. Ac si dicat: Preponere me presentia tua de futuris, et tentationum  insuper me uis absterrere molestiis, sed noui quia fabule quas intendis, post sanctitatis studia ruinam in tentando, unum portendant, ut scilicet me a bene agendo diuertas, et cum omne sublimiter uideas, et rex sis super omnes filios superbie , ostendit tibi Deus quomodo iustorum corda per tentationes humiliet, et eos ex humilitate seruatos, in perpetuum te cum tuis, iuxta nomen tuum, dissipationibus damnato, coronet. Eamdem ergo uim somnii comprehendunt  septem boues pulchre, et septem spice plene, quia etsi de nostra prouectione graueris, tamen ipsum nostrum profectum ideo loqueris ut ab hoc ipso nos reuoces, dum infortunia uentura minaris.

Somnia ergo, id est uana et cassa hec, quantum  ad te sunt, qui non nisi quod prauum est nobis prospicis, nobis autem cum aduersa uigilanter preuidemus somnium tuum uim habere cognosces perspicue ueritatis, dum non deficimus per ea, sed subsistimus. Ubertatem enim superne dulcedinis septem anni spiritualium luminum plenitudinis typi nobis important, sed de flumine, quod iuxta Psalmistam pertranseundum est , humilitatis pede, id est de presentis excursu seculi, exsurgit succi celestis egena, instar uaccarum imago tetra libidinum, que absumit quidquid, quantum ad eius estimationem qui patitur, 149 interius est uirtutum. Unde dicitur: Septies cadit iustus, secundum demissionem animi, et resurgit iuxta reditum  uirtutum et spei . Septenarium famis ad motum seculi referimus, ex qua parte penuriis abundamus.

Quod uidisti secundo ad eamdem rem pertinens, omnium firmitatis indicium est, eo quod fiat sermo Dei, et uelocius impleatur. uidisti, inquit, id est experiri singulariter me fecisti. His enim, qui nobis infesti sunt, dicere solemus, me solum uidisti. Experiri me ergo fecisti primo per suggestionem, secundo per delectationem, ad eamdem tue non mee destinationis rem pertinentem, firmitatis omnium meorum spiritualium uotorum, cum inter incentiua tua perstiterint indicium est, eo quod sermo Dei fiat, ille scilicet, si spiritus potestatem habentis ascenderit super te, locum tuum ne dimiseris, et uelocius  impleatur, ut non illapsa delectatio ad effectum ducatur.

uERS. 33, 34, 35, 36.---Nunc ergo prouideat rex uirum sapientem et industrium, et preficiat eum terre Aegypti, qui constituat prepositos per singulas regiones, et quintam partem fructuum per septem annos fertilitatis, qui iam nunc futuri sunt congreget in horrea; et omne frumentum sub Pharaonis potestate condatur, serueturque in urbibus future septem annorum fami. Ac si diceret: Dum mihi hec augmentum celeste querenti fallacibus minis intentas, intellectum ad huiusmodi uiribus et industria refellenda ualentem mihi inesse Dei gratia prouidere debueras, qui, dum terreni corporis huius desideriis me subiicere moliris, ipsi quod reuera terra Aegypti, angustie  scilicet et tenebrarum est; dum me urges, causas principandi ingeris, taliter sane sollicitatus ipse intellectus, per singulas sensuum exteriorum regiones, potentes rationis motus ad tutelam intimam prestituit, qui eorumdem quinque sensuum frugalitatem, quandiu plenitudo introrsum celestis exuberat, conscientie horreo condens necessitatis tempori conseruet et augeat: Illius, inquam, quando tu ad dissipationem animi potestatem tentandi acceperis, et in urbibus interne quarumque uirtutum custodie, uel ipsorum sensuum temperantie omnis fertilitatis illius, quo ualles abundant frumenti , superne scilicet sapientie, fami dispensatorie gustandi uerbi Dei ad depressionem a Deo mentis inducte,  paretur. Que quidem fames Aegyptum opprimit, quia mentis coangustate tribulationibus crebris obscuritatem quadam consilii egestate magis quasi ad mali cumulum conquassat, et contegit, et cum ita fiet, non consumetur terra inopia, reseruato enim pie intentionis semine estiuis serenitatibus, ad instar formice, in modum terre cultibilis, cordis nostri feracitas subsistere poterit tentationis hyeme.

uERS. 37, 38.---Placuit Pharaoni consilium, et cunctis ministris suis. Locutusque est ad eos: Num inuenire poterimus talem uirum, qui spiritu Dei plenus sit? Placere Pharaoni nichil aliud est, nisi euidentie rationis quasi cedere, aut prauo effectui, qui et ipse Pharao est, subiici, atque acquiescere. Ministri autem sunt motus animalitatis nostre. Poterimus,  aiunt ipsi appetitus cum suis stimulis, quidpiam ut sic dicatur uirtuosius, et quod magis Dei congruat spiritui inuenire quam intellectum qui tot incommodis ualeat solus obsistere?  Quia ergo ostendit tibi Deus que locutus es; id est quia ingenio preemines prouidentie a Deo tibi dato, quia enim Deo adheres, unus spiritus es.  Tu eris super domum meam, id est te preferam mundo, domui quondam mee, quam si filia Regis esse uelim, obliuisci iubeor , quia ueteris patris mei diaboli domus est, nec solum sed et concupiscentiis eius. Et ad oris tui imperium cunctus populus obediet. Ille nimirum qui in psalmo obliuioni tradi iubetur cum prefata Patris domo ; sed licet oris, id est rationis imperio popularitas  uitiorum obtemperet, uno tamen solio carnalis appetentie preceditur, quia a nemine mortalium, uel in minimis, ex toto superatur.

uERS. 41.---Ecce, inquit, constitui te super uniuersam terram Aegypti. Si domus et populus tibi subiicitur, tota ergo terrenitas secularitatis illico tibi parere cogetur. Hec uerba sub Pharaonis specie sic diabolo coaptantur, ut non beneuolentia, sed necessitas, qua nobis uictus non officere sinitur, intelligatur; et sic appetitui conueniunt prauo ut euidentius rectiusque ualeant concordare correcto.  Tulitque annulum de manu sua, et dedit in manu eius: uestiuitque eum stola byssina, et collo torquem auream circumdedit. Annulus in manu Pharaonis, mysterium est iniquitatis in studio operationis,  sed ab ipso Ioseph datur, cum ad sanctitatis desiderium affectus a cupiditatum peruersitate transfertur. Annulo autem celanda signantur, per quod nequitie uelamentum accipitur. Stola byssina est incorruptionis in spe iam gloria, uel conscientie munditia. Hac nos uestit, cum ad hanc induendam non impedit. Recole Euangelium de prodigo, sed penitenti, filio, que reuersus a patre dona percipiat . Collo uocem emittimus, cibumque et admittimus, per quod uim consilii accipimus, quod nobis aliisque impendimus. Huic torques aurea circumponitur, cum superne documento ueritatis, qua nil pretiosius est, et munitur locutionis nullo obsistente, et illustratur nostre discretionis uirtus.

150 uERS. 43.---Fecit quoque ascendere super  currum suum secundum, clamante precone ut omnes coram eo genuflecterent. Currus Pharaonis impetus est ambitionis. Secundus autem currus est, non iam materialium cupiditas, sed illa que precipue sanctos uiros uoluntarie pauperes impetit, humane laudis auiditas. Maior uero priore, sequentis acerbitas. Super hunc ascendere eum facit, cum celesti desiderio auaritie excursum deprimi permittit. Hi enim in curribus et hi iucundantur in equis , id est, hi in cupiditatibus, et hi in superbiis. Preco clamat cum sacre pagine, aut diuini timoris uox uicina crebro cordi et auribus enuntiat ut omnis corporee insolentie rigor, ad appetenda eterna, quidquid sibi inest ceruicositatis inflectat.   Ego sum, inquit, Pharao, absque tuo imperio non mouebit quisquam manum aut pedem in tota terra Aegypti. Ego naturaliter cum sim leuitatis et malorum appetens, tuis a modo imperiis, nec in terra Aegypti corpore, scilicet corruptibili quod aggrauat animam , pedem affectionis, aut manum operationis moturus est deinceps citra conuenientiam tuam.

uERS. 45.---uertitque nomen illius, et uocauit eum lingua Aegyptia, Saluatorem mundi. uertit ergo, id est uerti facit quod, secundum ueterem statum, prauus uocabatur appetitus, nunc dicitur pietatis affectus. Lingua Aegyptia uocat eum Saluatorem mundi, quando per experientiam tribulationis sese coangustantis hoc enim sonat Aegyptus; lingua, id  est sententia per penitentiam pristine uanitatis commutata, carnalitas mundialitasque celestium appetitum salutis proprie fatetur auctorem. Deditque illi uxorem Aseneth, filiam Putipharis sacerdotis Heliopoleos. Aseneth ruina interpretatur; Putiphar, os inclinans ad dissecandum; Heliopoleos, solis ciuitas. Filia praui nostri appetitus, qui os, id est aditum conscientie semper inclinat, ut quod spiritu Dei unitum est, dissecet et dirimat, ruina peccati est. Concupiscentia enim cum conceperit parit peccatum . Pharao dicitur dissipans, uel discooperiens eum. Hec uxor Ioseph a Pharaone datur, quando ab ipso nequam appetitu ob causas sue primo per uitia dissipationis, deinceps fede ad omnem infamiam discoopertionis superni augmenti  desiderio, uelut uxor adiungitur, ut dum perpetratorum malorum ruina perpenditur, et iniquitatum earumdem fructus, quem signat Pharaonis, Putipharisque nomen, attenditur; inde proles pii operis propensius propagetur. Putiphar sacerdos est, Heliopoleos, quia nequitia concupiscentie sacra, id est exsecrabilis dux est uie, qua itur ad ciuitatem, non ueri solis, cuius artifex et conditor Deus est , sed quam eam edificat ubi feruent incendia multifide tentationis.

uERS. 46.---Egressus itaque Ioseph ad terram Aegypti  circumiuit omnes regiones Aegypti. Ad terram Aegypti egredi dicitur, et sic Aegypti regiones circumire, quia nisi seculi terrenitatem  animi maiestate excesserimus, omnes sensualitatis nostre partes, quasi Aegypti latera, debita auctoritate despicere non possumus. Licet ergo in corpore constituti, extra eius desideria, quasi extra castra, ad eum, qui extra portam passus est, exire debemus . Sicut enim quispiam fetoribus assuetus, miseriam quam patitur putoris ignorat, donec ad liberi ac nitidi eris puritatem procedat, ita uitiorum confusione submersus, ipsas malorum nequaquam, quibus obsidetur, atrocitates attendit, donec ipsas pestes prelibato aromate honestatis excedat. Unde et in Apocalypsi a longe dilectores Babylonis dicuntur stare , ut eiusdem interitum ab ea semoti  ualeant pensare. Ternarius ad Trinitatem, denarius ad precepti attinet exsecutionem, que duo cum nobis sunt in desiderio, satis iam congruit in conspectu Pharaonis, quod est presens uiolentia demonis, statio, id est ad eius illationes decertatio.

uERS. 47, 48.---uenitque fertilitas septem annorum; et in manipulos redacte segetes congregate sunt in horrea Aegypti. Omnis etiam frugum abundantia in singulis urbibus condita est. Ubertatis tempore in manipulos rediguntur segetes, cum prosperitate diuine arridente dulcedinis, bona nostra passim ac quelibet acta sub censura ac si sub uinculo superni constringuntur amoris, quod est oleum habere in uasis. In horrea congregantur Aegypti, quia thesaurum hunc habemus in fictilibus uasis. Frugum abundantia in singulis  urbibus congregatur, cum plenaria continentie uirtus in unoquoque sensuum stabilitur, imo conditur, quod occultationem uigilanter sonare intelligitur.  Tantaque fuit multitudo tritici, ut arene maris cequaretur, et copia mensuram excederet. Multitudo tritici maris arene cequatur, cum uirtutis exuberantia, tum mentis serenitas, ac leuitas conueniunt et iunguntur. Arena enim mollis et grata planitie est. Copia mensuram excedit, cum bene agendi facultas ultra humane consuetudinis usum plerumque suppetit.

uERS. 50.---Nati sunt autem Ioseph filii duo, antequam ueniret fames; quos ei peperit Aseneth, etc. Filii eius anime celestis augmenti auide nascuntur, dum premisso penitentie bono sanctitatis  opus subsequitur. Hec ex ruina dissecantis appetitus filia, quem ductorem habuit ad criminum solstitia; gignuntur, 151 quia ubi abundauit peccatum, gratia uberior iuxta Apostolum infunditur . Solis nomine estum tentationis accipi, teste est illud, quod orto sole estuauerunt homines , ut Dominus ait:  Primogenitus dicitur Manasses, qui dicitur obliuiscens, quia, inquit, obliuisci me fecit Deus omnium laborum meorum, et domus patris mei. Illa enim penitudinis est ueritas, si uetera et preterita, in quibus laborauimus et onerati fuimus, obliuiscentes; et domus diabolice paternitatis nobis aditum obstruentes, ad futuram nouitatem extendamur.  Secundus Ephraim uocatur, quod fructificans  dicitur: Crescere enim, ait, me fecit Deus in terra paupertatis mee; in quo intelliguntur pietatis exercitia, que fructus sunt uitales emergentes iam in corpore, quod fuit olim interne paupertatis, dans materiam terra, ubi et accipimus uerso ordine nunc incrementa.

uERS. 53, 54.---Igitur transactis septem annis ubertatis, qui fuerant in Aegypto, ceperunt uenire  septem anni inopie, quos predixerat Ioseph, et in uniuerso orbe fames preualuit. Diuine infusionis plenitudine exacta, interioris uictus accedit inedia, quia nisi gratia ad tempus deserat, tentatio locum non inuenit, quo se inferat, et in uniuerso orbe, omnimoda uidelicet perfectione, que pridem fuerat languoris interni miseria incubat. Orbis ob sui rotunditatem pro perfecto ponitur, ut est: Auribus percipite qui habitatis orbem . In cuncta terra Aegypti non erat panis.  Qua esuriente clamauit populus ad Pharaonem alimenta petens. In tota terra Aegypti non est panis, quia in omni mundiali desiderio non est ulla alimonia mentis. Non enim inuenio, ait Apostolus, in carne mea bonum . Pane uero gratie consumpto Aegyptus  tenebrarum, et tribulatio coangustans, non habens unde inanitatem uentris adimpleat, et in siliquis constans nichil reperiat, merito esurit. Clamat ad Pharaonem, quia, iuxta Euangelium, expetit regionis principem, sed dum non reficit ex porcorum cibo famem , quasi ex principis uel Pharaonis responso repetit, et exoptare cogitur mercenariorum panem. Ite, inquit, ad Ioseph, celeste augmentum appetite, et quidquid uobis indixerit, facite. Sicut enim cupiditas malorum, sic omnium est pia affectio magistra bonorum.

uERS. 56.---Crescebat autem quotidie fames in omni terra, quia, gliscente motuum corporalium morbo, non habet quod defectui suo propinet, aut suggerat inops conscientia; querendi ergo sunt ab  amico Ioseph tres panes, qui apponantur Aegypto reuerse de uia . Aperuitque Ioseph uniuersa horrea, et uendebat Aegyptiis; nam et illos oppresserat fames.  Omnesque prouincie ueniebant in Aegyptum, ut emerent escas, et malum inopie temperarent. Ioseph uniuersa horrea aperit, cum interni auiditas profectus assurgens, totius rationalitatis, iuxta quod cuique rei congruum est, copias pandit. Aegyptiis uendit, dum ab eis quod Aegyptii sunt, id est quod secularitati intenderunt, per confessionem accipit et postmodum stipendia digne consolationis expendit. Illos enim opprimit fames, quia motus precipue egrimoniam hanc perferunt animales. Omnes prouincie ueniunt in Aegyptum ut escas emant, cum omnes exterioritatis nostre  dispersiones ad tribulationis angustie, meroris etiam ac tenebrositatis proprie miserias contuendas accedunt, ubi remedium sibi refectionis cuiusdam ex doloris impensione exigunt. Fuerunt enim cuidam lacryme sue panes die ac nocte . Aegyptus autem et tribulationem et cetera que premisimus nomine sonat.


 EXPLICIT LIBER MORALIUM GENESEOS NONUS.



INCIPIT LIBER DECIMUS MORALIUM IN GENESIN.


 Auxiliante Deo decimum, quem et putamus ultimum, in Genesi libellum adorimur, illum qui pro se laborantibus denarius est, exorantes, ut qui huc usque excursum dedit, finem largiatur honestum. Honori namque suo, in hoc opusculo, et saluti suorum uolumus militare seruorum. Sequitur ergo sacra historia.



CAPUT XLII.

uERS. 1, 2.---Audiens autem Iacob quod alimenta uenderentur in Aegypto dixit filiis suis: Quare negligitis! 152 Audiui quod triticum uenumdetur in Aegypto. Descendite, et emite nobis necessaria, ut possimus uiuere, et non consumamur inopia. Intelligit uerus peccati supplantator, intellectus scilicet noster, hoc enim audire suum est, quod in Aegypto, id est in  proprie miserie confessione spirituale acquiratur alimentum: Os enim meum aperui, et attraxi spiritum , et cogitationes ex scientie semine genitas tanquam filios de negligentia arguit. Descendite, inquit, id est humiliamini, et pie pretium penitudinis impendite, ut opem consequamini que necessaria est uite.  Descendentes igitur fratres Ioseph decem, ut emerent frumenta, in Aegyptum, Beniamin domi retento ab Iacob qui dixerat fratribus eius: Ne forte in itinere quidquam patiatur mali. Decem fratres Ioseph, uel uirtus uniuersa ad Decalogum instituta, uel corpus et anima amori Trinitatis innixa, celesti incremento germane coniuncta, ad pabula interna querenda se flectunt; sed Beniamin, qui filius dextere dicitur, amor scilicet  celestis uite, ab Iacob domi tenetur, quia spiritui intra conscientiam semper necesse est, ut indiuidue astringatur; ne si exterius prodeat, inter inanium fauorum auras damnis aliquibus tenuetur.

uERS. 5.---Ingressi sunt terram Aegypti, cum aliis qui pergebant ad emendum. Terram Aegypti ingrediuntur, cum terrene affectionis tenebras et angustias, uires interioris hominis congeste irrumpere, ac obtinere nituntur; unde et alios, qui iisdem piis mercimoniis institere, uel instant, sanctos uiros imitantur. Erat autem fames in terra Chanaan. Chanaan dicitur paratus humilitati, significans animum, eadem que per Aegyptum figuratur terrestri affectione, quasi iniqua quadam humilitate, deiectum,  et interne prestolantem famis interitum, nisi a Ioseph prelato Aegypti uitalis sibi tritici fuerit largitione subuentum.  Cumque adorassent eum fratres, et agnouisset eos, quasi ad alienos durius loquebatur, interrogans eos: Unde uenitis? De terra, inquiunt, Chanaan, ut emamus uictui necessaria.  Adorant, cum in ueneratione habent, agnoscuntur, cum nostri rationales motus dulcedinem eius experiuntur ac diligunt. Appetitus celestis, quasi ad alienos, durius loquitur, dum diuina dispensatione minus arridet plerumque menti quam ipsa uoluerit. Unde, ait, superna sperare poteritis, qui a seculari amore non disceditis? Terrenitatem, aiunt, qua demoniis ut transirent inique humilitatis dorsum prebebamus, nos incuruari iubentibus reliquimus, et alimoniam uitalitatis eterne datis presentium impendiis requirimus.

uERS. 8.---Et tamen fratres ipse cognoscens, non est agnitus ab eis. Fratres cognoscit, cum totius sanctitatis mores a nobis cognosci facit; ab eis uero non agnoscitur, quia et si ex aliquo amore partim  uidetur et scitur, nunquam tamen augmentum spirituale in hac uita ad perfectum capitur.  Recordatusque est somniorum que aliquando uiderat, et ait ad eos: Exploratores estis; ut uideatis infirmiora terre uenistis. Recordatur somniorum, cum sibi preponit assidue qua imbutus est prouidentiam futurorum. Non ita, inquit, ut dicitis Chananitidem respuistis, sed non solum infirma que humanitati attinent, uerum infirmiora, quibus terreni animi sordent, scilicet uitia intentiones uestre explorare student.  Non, aiunt, ita est, domine, sed serui tui officiorum celestium memores, his ac si cibo refici expensa in pretium omni uoluptate desiderant.  Omnes filii unius uiri sumus. Illius, uidelicet quem pro sui unitate  septem mulieres apprehendunt , et quia uir est et unus est, pacifici iam apud Deum et homines uenimus. Cumque Deo et proximis pro Deo placere gestimus, quid mali estimas machinemur?  Immunita, ait, terre huius considerare uenistis. Quod est opportunitates adhuc peccandi obseruatis, nec ad uires animi, sed fragile corpus attendentes desipitis.

uERS. 13.---Duodecim, inquiunt, serui tui fratres sumus. Quia, per Trinitatis amorem, quatuor Euangeliorum, uel quatuor principalium uirtutum perfectiones germana pariter deuotione prosequimur, et cum in terra Chanaan essemus, ad filiationem illius unius de quo iam dictum est uiri uocati sumus. Minimus  non propter indignitatem, sed propter spiritualitatis subtilitatem, spes scilicet nostra cum Patre celesti est, ubi etiam secundum hanc diuersamur. Alius non est super, quia mundi appetitus, qui nos super equitauerat olim iam supernorum desiderio est subter.  Hoc est, ait, quod locutus  sum, exploratores estis  . Tharsis dicitur exploratio gaudii, in spiritu autem uehementi conterit Deus naues Tharsis . Iam nunc experimentum capiam mundana uos adhuc aucupari gaudia.  Per salutem Pharaonis, non egrediemini hinc, donec ueniat frater uester minimus. Salus Pharaonis est, non qua Pharao saluatur, sed qua potius a typici Pharaonis incursione saluamur. Ita, inquit, a bonorum omnium dissipatore saluer, quod non hinc, id est ab appetitu celestis augmenti, excedere ad terrena uos liceat, donec spei eterne fructus, qui in celis apud Patrem absconditus est, ueniat. Minimus etiam ideo est, quia et minimi amplius diligi, et curari solent, quod totum attinet ad spem.

 uERS. 16.---Mittite ex uobis unum, et adducat eum: uos autem eritis in uinculis, donec probentur que 153 dixistis, utrum uera an falsa sint. Illum unum principalem mittite, ac si sequestrum caritatis affectum, ut quod prospicitis spe exhibeat uobis in re. uos autem, interim a seculari cohibendos, sub discipline uinculis scitote lasciuia, ut probetur sub meis accusationibus, uestre deuotionis ac perseuerantie defensio facta.  Tradidit ergo eos in custodia tribus diebus. Die autem tertio eductis e carcere, ait: Facite quod dixi, et uiuetis: Deum enim timeo. Prima dies est conuersio; secunda, uirtutum promotio; tertia, celestis remuneratio. Sub conuersionis ergo uocatione, sub promotionis iustificatione, sub remunerationis adhuc tamen per  spem glorificatione, rationis mancipamur custodie; sed cum de timoris die tertio eruimur carcere, iam placidius monet uitam mandatorum impletione mercari. Deum enim, inquit, timeo, non penaliter iam, sed ex parte paternitatis desiderio.  Si ergo pacem a uitiis mecum iam habere cepistis, frater uester unus ligetur, caritas illa nil iam suspecta de supplicio carcerem amodo lugeat, quo retinetur a regno; uos autem abite ab intentione forastica, et diuini saporis ad singularum diuerticula uirtutum; ferte frumenta.  Ex quo minimus frater, spes uidelicet mihi ampliata proueniat, et ueracior uestre allegationis ad uite premium professio pateat.

uERS. 21.---Fecerunt ut dixerat, et locuti sunt  ad inuicem: Merito hec patimur, quia peccauimus in fratrem nostrum, uidentes angustiam anime eius cum deprecaretur nos, et non audiuimus. Idcirco uenit ista tribulatio super nos. Postquam desiderio celesti factis acquiescimus, et grauitudinem uite mutationis attendimus, intra nos ista conferimus: Hec merito difficultatum mala patimur, quia contra interiorem hominem peccauimus, cum ipse legi Dei; quoniam bona est, consentiens, inter angustias tentationis inuitus, et quasi ratiocinans traheretur ad culpam, et non audiuimus. Idcirco in quo gratis et nullo cogente ruimus, iuste sub indesinenti malorum tribula iacemus. Propter hunc fratrem, ne scandalizetur,  in eternum carnem non manducat Apostolus .  E quibus unus Ruben ait: Nunquid non dixi uobis: Nolite peccare in puerum, et non audistis me? en sanguis eius exquiritur Conquerantur taliter aduersum se motus interni sed Ruben, qui dicitur uidens in medio, id est ratio que corporalia communiter spiritualiaque diiudicat, super sua eos redargutione commemorat, quod in se hebetem scilicet adhuc, et ad conflictuum labores tenerum peccare uetuerit et audire, spernentibus peccati, quod est sanguinis, Deus penas intulerit.

uERS. 23, 24, 25.---Nesciebant autem quod intelligeret Ioseph, eo quod per interpretem, loqueretur ad eos. Auertitque se parumper, et fleuit; et reuersus locutus est ad eos. Tollens Simeon, et ligans illis  presentibus. Dum ita de animorum egritudinibus sensus interni ingemunt, hanc ipsam intelligentiam a mystico Ioseph sibi infundi plerumque nesciunt: nisi enim spiritualibus augmentis instarent, nunquam eos corporalia uitia fatigarent, eo quod media inter utrosque cogitationis querela discurrit, que tamen idipsum quod fastidio presentium tangitur, quodque de hoc ipso apud se altercatur, ab eodem, qui melioribus augeri exoptat, infunditur. Auertit ergo se parumper et flet, cum a corde transitoria dimouet, et quidquid noxii in affectibus humoris existit, a se patenter extorquet. Parumper id agitur, quia tanta sui auctoritas non diu menti conceditur, unde et reuersus ad eos loquitur, quia citius ad predicta ratiocinia uelit nolit reuocatur. Simeon, qui  dicitur audiens tristitiam, ipse spiritus est, qui de sua semper instabilitate tristatur. Is tollitur, cum ab infimis eleuatur, illis presentibus ligatur, quia contractis ad hunc ipsum externis internisque sensibus, diuini timoris clauis astringitur. Potest et per Simeonem affectus carnalis accipi, qui crebras tentationum experitur tristitias. Iussitque ministris ut impleret saccos eorum tritico, et reponerent pecunias singulorum in sacculis suis, datis supra cibariis in uia; qui fecerunt ita. Ministri cogitationes sunt, quibus iubetur, ut saccos tritico impleant, scilicet corporalium passionum molestias diuini uerbi pabulo consolari studeant, ut Psalmiste concinant: Conscidisti saccum meum, et circumdedisti me letitia . Per hos ministros quelibet hausta  forinsecus suggeruntur tractanda rationi. Pecunias singulorum in sacculis reponunt, cum sententias quibusque sensibus muniendis aptas in memoriis condunt. Cibaria insuper dant, cum debitas superne gratie refectiones in huius seculi tractu, intellectus desideriis fideliter obaudiendo ministrant.

uERS. 26.---At illi, portantes frumenta in asinis, profecti sunt, id est in corporibus, que quantum in se est, rude quiddam in modum asinorum sunt, thesauros diuine sapientie caute ea regendo ac premendo ad proposita tendunt.  Apertoque unus sacco, ut daret iumento pabulum in diuersorio, contemplatus pecuniam in ore sacculi, dixit  fratribus: Reddita est mihi pecunia mea, en habetur in sacco. Unus saccum aperit, cum sensus mentis quilibet cuiuslibet passionis naturam sibi ipsi per experientiam patefacit. Inde dat iumento pabulum in diuersorio, quia ex ipsa impugnationis occasione 154 pabulum celeste querere cogitur, quod corporali appetitui obiiciat in remotis conscientie. Os sacculi, aditus est peccati, ubi debet pecunia diuine sententie ad idem refellendum inueniri. Redditam fratribus pecuniam nuntiat, dum eiusdem mentis motibus opportune sibi, tentationis scilicet tempore oblatam, Scripture testimonii recordationem intimat, et ad idipsum gratulando corroborat. Habetur in sacco, cum uis diuini precepti, ne forte pereffluamus, inseritur carnali desiderio. Et obstupefacti turbatique,  dixerunt mutuo: Quidnam est hoc quod fecit nobis Deus? Mirandum plane satis est humanis sensibus, cum ligari a Deo se uident mandatorum suorum compendibus, qui absterreri quondam uix gladiis impendentibus poterant ab sceleribus.

uERS. 29, 30.---ueneruntque ad Iacob patrem suum in terram Chanaan, et narrauerunt ei omnia que accidissent. Locutus est nobis, inquiunt, dominus terre dure, etc. In terram Chanaan ueniunt, cum affectionis terrenitatem ad peccandi concupiscentias sese turpiter demittentem, germane rationalitatum uires, donec ad supereminentiam accedant intellectus, qui uniuersitatem uitiorum supplantet, irrumpunt. Intellectus enim contemplatiua  Dei notitia dicitur, et ideo omnem rationis modum supergreditur. Huic narrant que sibi acciderint, quia ad hunc referuntur discutienda quecunque sibi aduersa uel prospera ingruerint. Locutus est nobis dominus terre dure, scilicet spiritualis desiderium incrementi, quod supereminet omni terre glorie, obiecit nobis initia bene uiuendi proponentibus incommoda, difficultatis uenture. Cetera que sequuntur superius tractata, non egent, ut opinor, repeti.

uERS. 35, 36.---His dictis, cum frumenta effunderent, singuli repererunt in ore saccorum ligatas pecunias. Exterritisque simul omnibus, dixit pater Iacob: Absque liberis me esse fecistis. Ioseph non est  super, Simeon tenetur in uinculis, et Beniamin auferetis: in me hec mala omnia reciderunt. Postquam sub intellectus lance omnia trutinantur, singuli frumenta effundunt, cum diuini subsidia consilii sibimetipsis interiores sensus aspergunt. In ore saccorum ligatas pecunias reperiunt, cum in ipsa suggestione carnis, passionum insertas salutaris predicamenti censuras, que his obuient, ex consuetudine resistendi sibi inolitas custodiunt. Simul omnes exterrentur, cum sollicite interioris hominis acies aduersus corporis illecebras secundum Scripturarum decreta redduntur. Sed dum intellectus tot custodiarum uexatione turbatur, quondam fractus fastidiose absque liberis, bonorum scilicet operum fructibus, factum perhibet, dum ad omnia  nititur, et quasi nil se explicuisse uidet. Ioseph, inquit, cura uidelicet celestis augmenti, uisibilium, ut assolet, amorem non superat affectus, qui ob pietatis gemitum Simeon olim merito dicebatur, uinculis carnalitatis astringitur. Beniamin, qui spes electionis, que per dexteram signatur, accipitur, uultis auferre, quia omnia presumptiue aggredimini, a quibus, cum uos retabi contigerit, cogetis me etiam de salute desperare. Hec humanitus ad se decidens intellectualitas solet dicere. Hec, inquit, omnis sanctitatum excellentia in mea mala recidet.

uERS. 37.---Cui Ruben, qui dicitur uidens filium, ipsa profecto intellectualitas seipsa subtilior iam corrigi incipiens, et intendens cepti laboris fructum,  quia non sine dolore parimus quidquid est bonorum operum, respondit: Duos filios meos interfice, si non reduxero eum tibi. Trade in manu mea, et ego eum restituam tibi. Ac si diceret: Duos principales caritatis affectus, ad Deum scilicet et proximum, quos foueo, dum perfectionis future robur attingant, in temet interime, si tradideris eum manui mee, id est si secundum rationalitatis operationem ac magisterium direxeris spem, per efficientiam consecute beatitudinis eam tibi representabo, quod credis aut speras uerificando per rem.  Non descendet, inquit, filius meus uobiscum. Alternare tali modo solent in animo diuina ac humana rationes, dum illa sublime admonet et suggerit sub discretionis nomine ista tepores. uos  nimie propriis fidentes uiribus alta presumitis, sed uite mee exercitium, quod est filius dextere, spes uidelicet promerende electionis non nobiscum progreditur ad ardua, sed sicut scriptum est: Onus super te ne leuaueris ; ad propositum tendet cum mensura, quia talis ascensus non aliud quam descensus esset ad infima. Frater eius, intellectus secundum sibi debite maiestatis imperium mortuus est, iste solus, spes scilicet futurorum remansit; si quid ei acciderit in terra, id est contra terrenitatem uobis certantibus ad quam obtinendam tenditis, canos meos, id est defectionem uetustatemque meam ad inferos ultime desperationis deponetis. In inferno enim quis confitebitur tibi?  



CAPUT XLIII.

uERS. 1, 2.---Interim fames omnem terram uehementer premebat. Consumptisque cibis quos ex Aegypto detulerant dixit Iacob ad filios suos: Reuertimini, et emite pauxillum escarum. Animus cum nimium tentatione pulsatur, in 155 desidiam resoluitur, et sub mediocritatis colore ea que predicta sunt eloquitur. Fructus tamen, qui ex prima confessione prouenerat, humilitas ac compunctio, tota consumitur, et quasi ex Aegypto delati cibi depereunt, dum penitentie peccatorum utilitas abrogatur, et interim mens consilii egestate atteritur. Sed intellectus se uinci, et languere conspiciens, filiis, id est piis cogitationum motibus, ut reuertantur ad sui  cognitionem iterum confitendo submonet, ut cum redierint ad cor uel modica interni saporis eos esca subleuet.

uERS. 3, 4, 5.---At Iudas: Denuntiauit nobis uir ille sub testificatione iurans: Non uidebitis faciem meam nisi fratrem uestrum minimum adduxeritis. Si ergo uis, mitte eum nobiscum, et pergemus pariter, ememusque usui necessaria. Si autem non uis, non ibimus. Iudas et Ruben, confessio uidelicet et gratie experientia, quod est filii uisio, Iacob intellectualem nostrum specialiter alloquuntur, quia ne labor confessionis ac penitudinis acte depereat, et hoc ipsum quod iam diuine misericordie ac dulcedinis sensit ac sapuit, ruat, precipue recogitantis intelligentie canos, qui, iuxta prophetam, eam iam perfuderant,  et ignorauerat, uetustatem scilicet ac defectum stringit et innouat. uir ille qui terrena celestium incremento postponit uiriliter effeminatis denuntiat, et sub testificatione Scripture, et ipsius ueritatis asseuerat, quod nemo ei intima cogitatione complaceat, nisi spem que pro sue subtilitatis penes Deum sese uiuacitate collocat, pariter secum ducat; que quidem nulla est, aut prorsus puerilis et infima, nisi fratrem, id est meritorum hanc societas, cingat. Sine hac ergo ire non possumus, quia fatuum est querere, si non quesita speramus. Spera namque in Domino, et fac bonitatem , nobis dictum legimus.  In meam, inquit, hoc fecistis miseriam, ut indicaretis et alium habere uos fratrem. uerba fastidientis sunt, qui nec initia  boni proposuisse maluerit, que incepisse, spem supernorum appetitui indicasse sit, et ab his desciuisse miseria iterum sit.

uERS. 7.---Interrogauit nos homo, inquiunt, nostram progeniem, per ordinem, si pater uiueret, si haberemus fratrem; et nos respondimus ei consequenter iuxta id quod fuerat sciscitatus. Nunquid scire poteramus quod dicturus esset: Adducite fratrem uestrum uobiscum? Homo progeniem nostram per ordinem interrogat, cum interni studiosus augmenti rationalis appetitus, modos gradusque nostre conuersationis, ac conuersionis euentilat; cuius ordo est: si pater et rector mentalis familie intellectus uigeat: si indiuidue bonorum filiorum, id est operum germanus,  spei uidelicet nostre usque in diuina contuitus, nobis adhereat; ad que necesse est, tota animi uis ac rationalitas, non uerbo, sed studiorum affectu se his non carere respondeat, sine quibus augmentum spirituale quod querimus obtineri nequeat. Nunquid, antequam gratiam conuersionis peteremus, scire poteramus, quid a nobis professionum deuotio religionis exigeret?

uERS. 8, 9, 10.---Mitte, ait Iudas, puerum mecum, ut proficiscamur, et possimus uiuere, ne moriamur, nos et paruuli nostri. Ego suscipio puerum; de manu mea require illum. Nisi reduxero, et tradidero eum tibi, ero peccati reus in te omni tempore. Si non intercessisset dilatio, iam uice altera uenissemus. Iudas puerum mitti rogat ut proficiscantur, cum confessio  in preteritas relabi uerens sordes spem dirigi in Deum admonet, ut ad uirtutum studia prouehantur, ut uitam interius obtineant, et ipse uires animi, cum primeua piorum actuum exhibitione non occidant. Puerum idcirco spem accipe, quia eam opus est ex operum bonorum specie seipsa semper nouiorem esse. Ego suscipio puerum, dum sub spe uenie penitentie pondus excipio. Si perire contigerit, ab inerti operatione mea exitium eius repeti debere censeo, si spem non tibi exhibuero per rem, et quod speras non tibi tradidero fruendum facie ad faciem, omni seculorum tempore luam supplicia peccati reatus in te, cuius promotionibus destiti inhiare. Si non intercessisset humanitus mote altercationis dilatio, iam altera facta fuisset pro hoc ipso quod  patimur torpore confessio; quod est, ad Aegyptum pro sui uestigatione ingressio, et rursus ad sanctitatis opera exsequenda reuersio.

uERS. 11.---Igitur Isrel pater eorum dixit ad eos: Si sic necesse est, facite quod uultis; sumite de optimis terre fructibus in uasis uestris, et deferte uiro munera, modicum resine, et mellis, et storacis, et stactes, et therebintii et amygdalarum. Ille, qui superius Iacob forsitan ob sui ipsius supplantationem uocabatur, iam nunc cum ab humana suggillatione compescitur, Isrel, id est directus cum Deo uocatur, unde et pater eorum que bene sensa sunt dicitur. Si sic, inquit, spem sine bonorum ac rationabilium studiorum esse comitatu fas non est, ut alterutrum  sine altero ualeat, agite quod proposuistis, et in conceptabulis conscientie de optimis terre, id est Christi exemplis ac uirtutibus, cuius ad modum terre feracitate nutrimur, sumite, et quia ad locum unde exeunt flumina, reuertuntur , ipsi ea que ab ipso sumpsistis attribuite, Ioseph, spirituali scilicet uestro desiderio, ut ex benefactis ad meliora feratur, apponite. Per resinam, que aliquantulum redolet, bonam 156 ad proximos famam, in melle morum benignitatem intellige, per cetera uirtutum fragrantiam, et fructus, id est actionis utilitatem accipe. Hec uiriliter terrenitatum fluxa regenti, piorum prouectuum studioso nostro appetitui offerri et suggeri digna uidentur.

 uERS. 12.---Pecuniam duplicem ferte uobiscum, ut sic alios forinsecus doceatis quatenus uos primum interius per eadem documenta pascatis. Deriuentur fontes tui foras, et solus tamen eos absque extraneis bibas. Et illam quam inuenistis reportate, ne forte errore sit factum. Si quid discretionis erga passionum insolentiam carnalium, quarum asperitate cingimur, uos habere putatis, ad sapientie celestis examen referte, ne qua uos ipsos humana ratione fallatis. Ipsum enim Ioseph, quem augmentum dicimus, ad intelligentiam supernorum, quibus solis augeri bonum est, referimus. Terrenis nempe augeri neminem facilis probatio est.  Ad hunc uirum, cum fratrem, ab eadem uidelicet celitus illustrata ratione genitam spem ab infima cupiditate  tulerimus, continuis profectibus imus, dum magis ac magis Deo et saluti uiciniora sentimus.

uERS. 14.---Deus autem meus faciat eum uobis placabilem; et remittat uobiscum fratrem uestrum quem tenet, et hunc Beniamin. Fit nobis Ioseph placabilis, cum, mundanis sopitis impulsibus, spiritualis incrementi maiestas non est nobis difficilis. Frater quem tenet, remittitur, cum affectus, uelimus nolimus, euagans, et tamen predicta maiestate quasi mentis lege cercitus, interiori aliquando homini, sine ulla iam ui obediendo laxatur, Beniamin remittitur, cum fructus spei nostre ad dexteram nobis constitutis in regno monstratur. Ego autem orbatus absque liberis ero. Quasi orbatum interim se putat, dum in conflictu animus positus nil se esse,  nil efficere quasi in quadam caligine constitutus reputat.

uERS. 15.---Descenderunt ergo in Aegyptum et steterunt coram Ioseph. Humiliantur ad considerationem tribulationis Egyptie, et quo magis in sua contemplatione flectuntur, tanto alacrius ad sapienda celestia coram Ioseph, id est in prouectionis desiderio eriguntur.  Quos cum ille uidisset, et Beniamin simul, precepit dispensatori domus sue: Introduc uiros in domum, et instrue conuiuium, et occide uictimas, quoniam mecum sunt comessuri meridie. Ioseph eos cum Beniamin uidet, cum iam sibi ipsi intellectus et rationis motibus, et spei profectibus ad aggredienda celestium incrementa non inuidet. Dispensator domus spiritus noster est, cui ab  amore superno indicitur, ut hi uiriles status in conscientiam inducantur; uictime peccati carnisque cedantur, ut cum Deo postmodum interius conuiuium instruatur, ut in meridie dilectionis feruide cenet, iuxta Apocalypsim, nobiscum ipse et nos cum ipso reficiamur .

uERS. 17, 18.---Fecit ille ut fuerat imperatum, quia tactus a Deo spiritus mandata ad celerem ducit effectum. Ibique exterriti dixerunt mutuo: Propter pecuniam, quam retulimus prius in saccis nostris introducti sumus, ut deuoluat in nos calumniam, et subiiciat nos seruituti, et asinos nostros. Introducti exterrentur, quia cum spiritualiter examinari mens ceperit, quidquid uirtutum nobis inest, illico timore  perturbatur. Trepidant pro pecunia quam retulerint, quia uerentur ne minus idonea quam competit, saccis carnalitatum scientie sancte predicamenta induxerint. Timent deuolui in se calumniam, et seruituti subiici et se et asinos, dum diuini iudicii indignationem sibi incumbere, et merito sui ad uitia teporis eorum dominia subire, et animi uires, et carnis motus metuunt succumbere stolidos.

uERS. 19, 20.---Quamobrem in ipsis foribus accedentes ad dispensatorem locuti sunt: Oramus, domine, ut audias nos. Iam ante descendimus ut emeremus escas, etc. Fores, habitus sunt timoris, per quos sunt ad penetralia caritatis quasi quidam aditus; quas portas Psalmista nos admonet introire in confessionibus . In his constituti  ad dispensatorem accedimus, cum metu diuino restricti liberius iam ordinariam illam rationem aggredimur. Iam ante, inquiunt, per confessionem culpe nos humiliauimus, ut diuinis epulis alleuaremur.  Quibus obtentis, cum ad conscientie diuersorum sacculos concupiscentiarum examinandos expandissemus, diuini eloquii sententias nos ipsis prauorum motuum suggestionibus obiecisse, animo teste, meminimus; quam mysticam pecuniam eodem superne dilectionis pondere grauidam ad tui iudicium reportamus, ut te iudice pateat, si quid indigne egimus;  sed et aliud argentum copiose scientie usque ad bone actionis effectum attulimus, ut Deum, qui super omnia nobis est necessarius, totius opere impendiis  emamus. Non est in nostra conscientia quis eam posuerit in marsupiis nostris, id est non nobis arrogamus, nec cuiquam, hominum attribuimus hanc Dei notitiam, quam memorie loculis insertam tenemus, soli illi gratulamur.

uERS. 23.---Pax, inquit, uobiscum. Et si pax reconciliationis ac concordie adest, locus timoris non est. Deus uester, et Deus patris uestri; qui scilicet cum patribus mira egit, et uestris magnificatur temporibus, ipse dedit pecuniam in sacculis; scientiam profecto discretiuam 157 ac si monetam legitimam uestris tentationibus discernendis. Unde et sequitur: Nam pecuniam quam dedistis, id est prudentie uim, quam meo exagio attulistis, ego probatam rationabiliter accipio. Duxitque ad eos Simeon. Simeon  ad eos educitur, cum affectus pridem carnaliter obligatus ad consensum rationis motuum expeditur.  Et introductis domum, attulit aquam, et lauerunt pedes, et dedit pabula asinis eorum. Integre ad cordis domum reuersis undam compunctionis internus dispensator suggerit, qua mundantur uestigia affectionis, unde iam succedunt consilia sana, quibus, ac si pabulo, occurratur corporalibus lasciuiis.

uERS. 25.---Illi parabant munera, donec ingrederetur Ioseph meridie; audierant enim quod ibi comesturi essent. Munera que parantur, pia quelibet compunctionis incentiua sunt, quibus acrius accendatur, et quibus Ioseph noster in estu sacri desiderii prouehatur.  Igitur ingressus est Ioseph  domum suam, obtuleruntque ei munera, tenentes in manibus; et adorauerunt proni in terram. Ioseph domum suam ingreditur, cum celestis cura crementi penetralia mentis adoritur. Munera que offerunt, tenent in manibus, cum que interius sancta proponunt exercent operibus. Proni in terram adorant, cum sue infirmitatem carnalitatis inter Deo supplicandum considerant.  At ille, clementer resalutatis eis, interrogauit: Saluus ne est pater uester senex, de quo dixeratis mihi? Adhuc uiuit? Clementer resalutat, cum effectus deuotionis ab affectu non discrepat. De patre sene an saluus sit, utrum uiuat, interrogat, dum in prouectu positus de statu defectibili, in quem pene pridem lapsus fuerat, an reuiuiscere possit cum ratione propria tractat. Cui iuxta  sensum qui in presentiarum persentiscitur, spes de sospitate tribuitur.  Sospes est, inquiunt, seruus tuus. Ipse sane seruus, cui eternorum imperat appetitus. Et incuruati rursus eum adorant, quia qui primo mente descenderant, euidentia demum operis fructum concepte humilitatis insinuant. Eum autem est adorare, reuerentiam proposito per officia prebere. Unde ab Apostolo Iacob uirge fastigium Ioseph dicitur adorasse .

uERS. 29.---Attollens autem Ioseph oculos, uidit Beniamin fratrem suum uterinum, et ait: Iste est frater uester minimus, de quo dixeratis mihi? Attollit oculos, dum ab imis profectibus intentiones erigit ad supernos. uidet fratrem uterinum, quia perspicaciter  attendere sufficit spei eterne fructum ex supercelestis Ecclesie secum uere matris exemplari utero genitum, dextere uidelicet filium. Ista est, inquit, spei sancte subtilitas, quam quidem hactenus aure tenus attigi, sed nunc primum exhibitam experiri quid sapiat merui. Deus, penes quem talia ualent, misereatur tui, que quia ex meo intellectu processeris, locum uicemque apud me obtinet filii, non femine desidia, sed masculina alacritate digna notari.  Festinauitque, quia commota fuerant uiscera eius super fratre suo, et erumpebant lacryme, et introiens cubiculum fleuit. Festinat, dum ad superna que semel gustauit, properat. Super fratre uiscera mouentur, et interni incrementi studium super eorum qui iam ad celestia transeunt  fraternitate incitatur, cum se in miseriis posito ipsi cum Deo glorientur. Lacryme erumpunt, cum interiori qua infundimur gratia exuberante, interna proposita ad exhibitiones ac si uiolenter prodeunt. Introiens in cubiculum flet, cum in abdito conscientie desiderii tenor feruet.

uERS. 31, 32.---Rursusque lota facie egressus, continuit se, et ait: Ponite panes. Quibus appositis seorsum Ioseph, et seorsum fratribus, Aegyptiis quoque qui uescebantur seorsum . Rursum faciem lauat, cum post compunctionis munditiam intelligentie uis ab omni laudis appetitu se purgat. Egreditur et continet se, cum in opera procedens a fauoribus arcet fluxum  cogitationis uane. Dispensatrici mysteriorum rationi ut ponat iam panes precipitur, quia, cum mens plene restringitur, tunc panes et gratiarum et uite merito gustandi apponuntur. Seorsum Ioseph apponuntur, quia longe altius spiritualia carismata capiuntur ab intellectu  quam a rationis motibus, quia ab eadem sunt anima geniti fratribus. Intellectus etenim ad diuina, ratio proprie attinet ad humana. Aegyptii autem, secularis uidelicet scientie habitus, seorsum sunt penitus, quia nec quidquam tractare diuinitus, nec probe aliquid discernere humanis norunt de moribus, et ideo cum Hebreis, id est mundi transitoribus, nullus cum Aegyptiis refectionis interne ualet esse locus. Et profanum putant  huiuscemodi conuiuium; ualde enim horrent fatuos in hoc mundo se fieri propter Christum.

uERS. 33, 34.---Sederunt ergo coram eo, primogenitus iuxta primogenita sua, et minimus iuxta etatem suam. Et mirabantur nimis, sumptis partibus quas ab eo acceperant; maiorque pars uenit Beniamin, ita ut quinque partibus excederet. Coram eo sedent, dum quo amplius Ioseph uere auctus intelligit quidquid bonarum menti adiacet fortitudinum, pariter necesse est, ipso spiritualiter pascente, se humilient. Sedere nempe humiliari significat. Primogenitus primogenitis suis adheret, cum homo interior, 158 qui perfecte primo ad Dei imaginem conditus est, spiritualibus bonis, que et ipsa primitiua noscuntur assidet. Non enim carnis maceratio primo homini,  sed res spiritualis, obedientia scilicet iniuncta est. Minimus uero iuxta etatem sedet, cum homo exterior debitam corporis ob sui adhuc lubricum tempus abstinentiam explet. Corruptibilitas autem ipsa nunc eius est etas, tribuit cui sessio metas. Mirantur inde nimis, quia qui extraordinarie pridem intra et extra queque habuerant, obstupescunt miraculo noue huius institutionis. Sumptis partibus quas ab eo acceperant, maior pars Beniamin uenit, quia inter omnia quibus temporaliter in uirtute augmentum sumimus, multo maior est electionis dextera quam optamus. Ibi namque diuine filiationis est munus. Quinque partibus excellit, quidquid enim quinque sensibus corporis capi potest, prorsus excedit. Ipsum est sane, Quod oculus non uidit, nec auris audiuit , etc. Biberuntque et inebriati sunt coram eo. Illud profecto uinum quod letificat cor hominis , et malorum obliuione serenat, et hoc coram eo, in illo plane beate intellectualitatis, et eterne augmentationis spectaculo.



CAPUT XLIu.

uERS. 1, 2.---Precepit autem Ioseph dispensatori suo, dicens: Imple saccos eorum frumento, quantum possunt capere et pone pecuniam in summitate sacci singulorum. Scyphum autem meum argenteum, et pretium quod dedit, pone in ore sacci iunioris. Ratio nostra, que et spiritus dicitur, interna et externa dispensans, saccos aspere huius carnalitatis diuini frumento consilii, quantum humanitas diuinis potest  fulciri legibus, opplere iubetur; et in ipso suggestionis, ac si summo aditu, sacre sententias Scripture singulis tentationibus congruentes, ponere mandatur, nedum in diuinis aliquantisper dilatari permittitur, prauorum qui mox subsequi solent motuum nimium de se iam fisa obliuiscatur. Scyphus Ioseph argenteus, sacri eloquii est intellectualis et anagogicus sensus. Is ponitur in ore sacci iunioris, cum inseritur initio suborte desperationis, que ualde imminet spei profectibus, filii scilicet nostri subtilioris, et ideo carioris. Minimos enim carius amplectimur, et nos magis diligimus quod speramus. Spes etiam nostras filios uocitamus. Pretium quod dedit pariter in sacci ore ponitur, quia spes presentium, quam deposuit fiducia futurorum, praue illationis  principio et ipsa, quam fecit mundi abrenuntiatio, iuste obiicitur.

uERS. 3, 4.---Factumque est ita. Et orto mane dimissi sunt cum asinis suis. Iamque urbem exierant, et processerant paululum. Oritur mane, cum lux animo innouatur contra uitia, inspirationis diuine, illi cum asinis dimittuntur, quia motus interni iam celitus docti, secundum libertatem arbitrii acturi contra carnalitatis ineptias relinquuntur, ne de gloria diuturne pacis inflentur. Iam urbem exierant, qui mundi huius sese ambitu exuerant. Paululum processerant, qui se iam celestibus cogitandis et querendis admouerant. Tunc Ioseph accersito dispensatore, ait: Surge, et persequere uiros, et apprehensis dicito: Quare reddidistis malum pro bono?  Scyphus, quem  furati estis, ipse est in quo bibit dominus meus, et in quo augurari solet. Ab intellectu rationi precipitur, ut surgat, id est ad tumoris interni compressionem se erigat; uiros persequatur, quidquid scilicet robusti status obtinet, indiuisibili semper inuestigatione rimetur. Apprehensis dicat quare pro bono malum reddiderint, restrictis plane atque cohibitis arrogantie fluxibus arguat, ut quid eorum que a Deo data sibi sunt quidpiam sibi attribuerint. Quid enim habent, quod non acceperint?  Cur, inquit, intellectualitatis scientiam uobis ascribitis? Scyphus autem argenteus, perspicue capacitatis est sinus. In isto bibit dominus meus, quia ex hoc haurit unde omnes mentis queat rigare recessus, ille cui dominari conuenit intellectus, cunctis etiam  rationum mearum uiribus. Ibi solet augurari, dum superne innitens prudentie de eterne beatitudinis futuris statibus ualet commutari.

uERS. 6, 7, 8.---Pessimam rem fecistis; qui quod Dei est uobis arrogastis. Fecit ille ut iusserat. Et apprehensis per ordinem locutus est? Quare, inquiunt, sic loquitur dominus noster, ut serui tui tantum flagitii commiserint. Pecuniam, quam in ore saccorum inuenimus, reportauimus ad te de terra Chanaan, et quomodo consequens est ut furati simus de domo domini tui aurum uel argentum? Intellectualitatis spiritus obedit imperio, quia quidquid iuste habet discretionis ab ea accipit, ac si a fonte superno. Apprehensio ergo, id est collectis cogitationum excursibus, per ipsos intentionum singularum ordines  ponit edicta. Sed minus perspicaces animi in se non deprehendunt, quod summa intelligentie acumina colligunt. Nos, aiunt, qui rationalitati fideliter inseruimus, et tecum intellectus sacri dominio subiicimur. De terra Chanaan, id est de terreno ubi uitiis humiliabamur affectu, diuini eloquii pecuniam, quam ad peccati introitum cognouimus pro munimine opponendam, ad tuum examen reportare curamus, quomodo consequitur ut quod ad te 159 referimus, ad nos referre uelimus? Certum est namque, quia quod tibi damus, nobis subtrahimus; unde nec aurum sapientie, nec scientie argentum Deo, qui domus omnis pie intellectualitatis et habitatio est, furati sumus.

 uERS. 9.---Apud quemcunque inuentum fuerit seruorum tuorum, moriatur, et nos serui erimus domini nostri. Si in quolibet interioritatum tuarum que tibi obtemperant motu arrogantie typus patuerit, exstinguatur, et perpetue deinceps ad diuina penetrandum humilitatis professione flectemur. Absconduntur nempe prudentibus et reuelantur paruulis .  Fiat, inquit, iuxta uestram sententiam apud quem fuerit inuentum, ipse sit seruus meus, uos autem eritis innoxii. In quocunque, inquit, habitu animi ceruicositas ista sacrilega apparuerit, rationis seruitio addicatur, innoxie partes relique iudicentur.  Itaque deponentes in terram festinato saccos aperuerunt singuli. In terram saccos festinato deponere, est omnes  tentationum, quas patimur, uilitates humili sedulitate nobis ipsis adhuc terram sapientibus ascribere. Aperiunt singuli, cum quique se discutiunt motus animi.

uERS. 12.---Quos scrutatus, incipiens a maiore usque ad minimum inuenit scyphum in sacco Beniamin. A maiore usque ad minimum scrutatur, cum a uisibilibus, que quasi grossitudine prestant, usque ad inuisibilia et spiritualia, que subtilius exstant, ratio totius sui operis machinam rimatur. In sacco Beniamin scyphus inuenitur, cum in ipsa dextere, quod est electionis et glorie fiducia, nimia scientie et eloquii solet emergere arrogantia. Solent enim tales quasi pro securitate iam auctoritates sibi usurpare et magisteria At illi, scissis uestibus, oneratisque  rursum asinis, reuersi sunt in oppidum.  Cum a Deo subtiliter a spiritu animorum uitia deprehenduntur, quasi quiddam inextricabile uirtutis studium accusatur, atque sepius deseritur. uestes ergo scinduntur, cum opera fastidio dirimuntur. Asini rursum onerantur, cum stolidi carnis motus prauis ut aliquando sollicitudinibus opprimi gratulantur. In oppidum reuertuntur, cum seculum, quod diabolo opitulatur, repetere delectantur. De quo duobus quibusdam dicitur: Ite in castellum quod contra uos est .

uERS. 14.---Primus Iudas cum fratribus ingressus est ad Ioseph  omnesque in terram ante eum corruerunt. Cum pene  mouentur pedes, pene turbatorum affectuum effunduntur gressus, Iudas tamen, id est confessio, restrictis ad se sociis animi motibus, prima intellectum, qui necdum a Dei intentione, qui locus suus est, motum fecerat, aggreditur, quia penes eum de sua mutatione conqueritur. Omnes autem ante eum pariter corruunt, cum indigne se egisse humiliter fatentur, ad eius intellectuale iudicium.  Cur, inquit, sic agere uoluistis? An ignoratis quod non sit similis mei in augurandi scientia? Cur admissa etsi occulte defenditis, cum me singulos quosque subtiliter aucupari mentis status, et de abditis intentionum recessibus specialiter iudicare noueritis?

uERS. 16.---Cui Iudas: Quid respondebimus,  inquit, domino nostro? uel quid iusti poterimus obtendere? Deus inuenit iniquitatem seruorum tuorum; en omnes serui tui sumus et nos, et apud quem inuentus est scyphus. Ac si dicat: Cum uita nostra lapsus et tentatio sit super terram, quam Deo de nobis poterimus inferre excusando sententiam? Deus cum presentia uniuersali totum peruideat, etiam per illuminatam ad se rationem quasque mentis nequitias perspicue inuestigat. Iam et nos, et arrogantie reum seruituti timoris apud intellectualitatem tuam addicito, ne status animi prorsus decidat facinore repetito.  Respondit Ioseph: absit a me ut sic agam! Qui furatus est scyphum, ipse sit seruus meus; uos autem, abite liberi ad patrem uestrum Non, inquit, iustum est, ut innocens  quisque animi in qualibet uirtute affectus puniatur, sed ille cui superbie feditas inhesit, debite humilitatis iugo plectatur; uos itaque immunes a culpa, prosequimini cepte rationalitatis tue uobis patrocinatur uestigia.

uERS. 18.---Accedens autem propius Iudas, confidenter ait: Oro, domine mi, loquatur seruus tuus uerbum in auribus tuis, et ne irascaris famulo tuo. Iudas propius accedit, cum ad ipsas compages et medullas cogitationum et intentionum, per confessionem retegendas, mentis uirtus intrare satagit; unde et ex ipsa puritate fidentius agens, ipsam intellectualitatis summam, his non tam affatibus, quam effectibus conuenit. Quia, inquit, speciali capacitate  celestium cunctis merito internis motibus dominaris, pietatis affectus, qui tuis deseruit officiis, illud uerbum, non elementale, non spirituale, sed intellectuale, quo falsitas locum non habet, loquatur in intelligentie tue penetralibus; ut scilicet eius uerificetur desiderium, ut sic te illapsu assidue dulcedinis presentiscat sibi beneuolum, ut si tibi fieri gratuletur famulum.  Tu enim post Pharaonem Dominus meus. Postquam sane diabolum, aut dissipatorem boni appetitum deserui, tuo me dominio contradidi.

uERS. 20.---Interrogasti prius seruos tuos, habetis patrem aut fratrem? et nos respondimus tibi domno nostro: Est nobis pater senex, et puer paruulus qui  in senectute illius natus est. Bene nempe agere proponentibus, quem paternitate 160 interiori censeremus nostra donari tu ratione interprete a nobis quesisti, et nos respondimus, rationem, quamuis senem, et defectui acclinem uelle suscipere, et quia antiquatur, et interitui nisi per te reuiuiscat propinquare uidetur, spem adhuc teneram et imbecillam pro sui merito habere cogitur. Cuius uterinus frater est mortuus, et ipsum solum habet mater sua. Uterinus frater moritur, cum in mente, que spei gemine mater est, spei omnino mundane interius affectus exstinguitur. Illum habet solum mater sua, cum spei superne cultum unice fouet mens, uel potius uoluntas mentis bona. Pater uero unice diligit eum, quia spiritus noster, qui quasi quidam eius auctor ratiocinationibus  eam genuit, spei solius diuine prestolatur, et intendit fructum.

uERS. 21.---Dixisti seruis tuis: Adducite eum ad me, et ponam oculos meos super eum. Dicit ut adducatur ad se, cum intellectus spem prouehi mandat per cogitationum processus ad sensum contemplationis summe. Ponit oculos super eum, cum intellectualibus intentionibus ipsius spei protegit desiderium.  Suggessimus domino meo: Non potest puer relinquere patrem suum; si enim illum dimiserit, morietur. Teneritudinis interne motus anime conscii rationem, que adhuc inter humana uersatur, spem non posse relinquere perhibent, que ob sui pueritiam utendi solido speculationum cibo uiribus caret. Si enim mediocria dimiserit, et se superextenderit,  quasi mortua ac neutra iam assurgit. . Si, inquit, non uenerit frater uester minimus uobiscum, non uidebitis amplius faciem meam, id est nisi spem, que uobis ad Deum pes subtiliter gradiendi esse debet, comitem contemplando uobis asciueritis, notitiam mei, que facie designatur, id est experientiam decoris intimi, nunquam secundum ampliorem proficientium statum attingetis.

uERS. 24.---Cum ergo ascendissemus ad famulum tuum patrem nostrum, narrauimus ei omnia que locutus est dominus meus. Ascendunt ad patrem, cum cogitationes de singulis eam consulture, suum profecto superius, expetunt rationem. Omnia que dominus ille loquitur sibi narrant, cum ea que de intellectualitate capiunt mediocritatis proprie respectu,  cum ipsa ratione an sint aggredienda discutiunt. Intellectus autem dominus est rationis, in quantum ille de celestibus, ista disputat de humanis.  Dicit pater noster: Reuertimini et emite nobis parum tritici. Reuerti pater ut emant triticum imperat, dum ab altiora aggrediendi studio reuocantur nimis humana discretione quasi ad modum, ut diuine aspirationis fidei saltem pretio exigant pabulum, et hoc parum ut scilicet illum assequantur, quem preferunt tepide temperantie gradum.

uERS. 26.---Cui diximus: Ire non possumus, nisi frater noster descendat nobiscum: proficiscemur simul; alioquin illo absente, non audemus uidere faciem uiri. Ire se non posse respondent, nisi frater minimus  descendat, quia motus interni ex eadem ratione colligendo referunt, se interius non posse plene desiderare refici  nisi spei diuine adnisus ex hoc ad supera alacriter erigendus ab omni ambitione terrena descendat. Inde simul proficiscuntur, cum et rationaliter uiuitur, et non nisi quod congruit beate eternitati speratur. Illo absente faciem uiri uidere non audent, quia quibus fiducia sperande beatitudinis deest, aspirare ad notitiam contemplationis temerarium nimis est.

uERS. 27, 28, 29.---Ad que respondit: uos scitis quod duos genuerit mihi uxor mea. Egressus est unus, et dixistis: Bestia deuorauit cum; et huc usque non  comparet. Si tuleritis et istum, et aliquid ei in uia acciderit, deducetis canos meos cum merore ad inferos. Nolite, inquit, maiora uobis aggredi, scitis enim geminos appetitus illi, que mihi rationi uxorio iure subiuncta est, inesse uoluntati. Uxor dicitur, quia ei subdita spiritus semine fecundatur. Unus egreditur, dum secularis appetitus secundum caritatem dualitatis impatiens ad extrinseca sola querenda effertur. A bestia deuoratum dixistis, cum quod humana ad malum, ut sic dicam, pronitate egistis, hoc diabolice ad uestram excusationem atrocitati imputastis. Nomine namque bestie diabolum in Scripturis significari liquet ob seuitiam. Huc usque autem non comparet, quia terrenis quibus immergitur, non supereminet. Si ergo hoc tantillum  spei quod uel in resurgendo ab his, uel ex aliquibus benefactis obtinui, ad importabilia sustollendo tuleritis, canos immutationis, defectibilitatis, ac ruine propinquitatis mee, dolente in quantum adhuc scintillat rationalitate, sed obniti non ualente, ad inferos desperationis deducetis. Hec uerba sunt spiritus, tepere humanitus quam diuinitus ardere malentis.

uERS. 30, 31.---Igitur si intrauero ad seruum tuum, et puer defuerit  uideritque eum non esse nobiscum, morietur. Ad patrem eius Iudas intrat, cum ad penetralia spiritus, qui deseruire intelligentie superne debet obsequiis, uirtus se reportat sepius penitentie ac confessionis. Si, inquit, confessionem  ac penitudinem super male cogitatis rationi, cuius motus, ac si filius sum, intulero; et 161 nullum pro tanto labore spei fructum pariter obtendero, cum ex uiuaci spe rationis uita dependeat, et inter nos ipsos qui effectiui eiusdem mores sumus, inanitatem desperationis attenderit, et ipsa exanimata uitalis amoris calore priuabitur.

uERS. 32, 33.---Ego proprie seruus tuus sim, qui in meam hunc recepi fidem, et spopondi dicens: Nisi reduxero eum, peccati reus ero in patrem meum omni tempore. Manebo itaque seruus tuus, in ministerium domini mei, et puer ascendat cum fratribus suis. Ego, inquit, perpetui timoris tibi seruitio specialiter pre ceteris animi motibus confitendo errorem semper addicar, qui ob spem uenie et gratie emerende  fidem confessionis excepi, et spopondi quod, nisi ipsam spem usque ad realis ueritatis exhibitionem perseueranter tenerem, peccati et inobedientie reus haberer penes eam que bona agi submonet rationem. Manebo itaque tibi penitentialiter inseruiens, ut puer ille mysticus ab infima sua teneritudine ascendat intime uirtutis euectu, cum ceteris interioris hominis uiribus ad summam gustande tue intellectualitatis.  Non enim possum redire ad patrem meum, absente puero: ne calamitatis que oppressura est patrem meum, testis assistam. Reditus ad patrem absente puero, collectio cogitationum est in spiritus, qui interiorum pater est, exanime, inter infirma opera absque ullius bone spei  compendio; ubi calamitatis paterne testis assistit, quando et miserabiliter spirituali languori subesse se uidet, nec resistit.



CAPUT XLu.

uERS. 1.---Non se poterat ultra continere Ioseph, multis coram astantibus. Unde precepit ut egrederentur cuncti foras, et nullus interesset alienus agnitioni mutue. uerba superius a Iuda ad patrem dicta sic a nobis sensa putentur, non quod uirtus aliqua confessionis sine ratione parente sit, sed quod ipse spiritus, qui et ratio, dicitur; et in seipso seipsum in diuersis statibus, aut diuinitus excitet per impulsum animi, aut humanitus obruat per lenocinium carnis. Non se poterat continere Ioseph multis coram astantibus, quia uirtus intellectualis, pia quadam  uehementia diuine aspirationis, contra teporem proprium efferatur, multis uirtutum copiis in promptu occursantibus. Foras egredi cunctos iubet, dum omne quod officit a corde eliminare studet. Alioquin interesset alienus agnitioni mutue, si permitteret in conscientia ad recognitionem ueritatis properante aliquid partis contrarie residere.

uERS. 2, 3.---Eleuauitque uocem cum fletu. Quam audierunt Aegyptii, omnisque domus Pharaonis. Et dixit fratribus suis: Ego sum Ioseph; adhuc pater noster uiuit? Nec poterant respondere fratres, nimio terrore concussi. uocem cum fletu eleuat, cum interni desiderii clamorem (qui solus ex anxietate pauperis in auribus Dei, iuxta psalmi titulum  per exterioris beneficentie gratiam  commendat. Fletus enim a capite ad faciem delabitur, et cum cor hominis uinum, quod letificat Deum et homines , clarificauerit, ad exhilarandam etiam exterioris hominis faciem per olei , id est gratie interne suauitatem decurrit. Solent enim pie mentium qualitates gratissime in uultibus enitere. uocem uero eleuat, qui ab imis desiderium exaltat. Audiunt hanc Aegyptii, omnisque domus Pharaonis, cum celesti in nobis appetitui suscitato, patienter, uelint nolint, obediunt, et secularia desideria cum ceteris mundialibus uitiis. Mundus namque domus est Pharaonis. Deinde se esse Ioseph testatur, quia iam tunc sopitis strepitibus, et intellectualitate rationalitati apposita, augmenti superni plenitudo monstratur. uidetur,  inquit, uobis pater interioritatis uestre spiritus postquam hinc, id est intellectualitatis uim attigit, ueraciter uiuere? Fratres perterriti respondere non possunt, quia interni motus de tam repentina mutatione stupidi, de proprii modo status quidquam certi timent referre iudicii, utpote futurorum prouentuum nescii.

uERS. 4.---Ad quos ille clementer: Accedite, inquit, ad me, et cum accessissent prope: Ego sum, ait, Ioseph frater uester, quem uendidistis in Aegypto. Diffidentiam, ait, futuri status recutite, et ad sapientie clementiam celestis accedite. Cumque hunc adieritis accessu deuotionis interne, tunc intelligetis non alienum me, cum uobis proprium sit, et humane  germanum nature, celestia nosse, et his adaugeri uelle, que quondam non puduit seculariter obliuioni ac negligentie tradere.  Nolite pauere, nec durum uobis uideatur quod uendidistis me in his regionibus; pro salute enim uestra misit me Dominus ante uos in Aegyptum. Non ad desperationis malum uobis accedat, quod pro appetitu extrinseco interna olim destitistis appetere, pro salute enim uestra actum est ut experientiam primo haberetis tenebrarum, et tribulationis Aegyptie, uti demum feruentius sciretis uiam uere libertatis, ac lucis exquirere.

uERS. 6, 7.---Biennium est quod cepit esse fames in terra; et adhuc quinque anni restant, quibus nec arari poterit nec meti. Premisitque me Dominus, ut  super terram seruemini, et escas ad uiuendum habere possitis. Biennii fames est, cum inopia terreni cordis absumit quidquid in 162 intentione et cogitatu luminis et integritatis est. Adhuc quinque anni restant, quibus nec aratur, nec metitur, cum ea que pro quinque exterius sensus administrantur opera ita defluunt ut nec bonum exerceatur, et de eterne nequaquam retributionis messione curetur. Premisit me Dominus ut super terram seruemini, ante cordis scilicet me prestituendo uestri contuitus, ut super terram corporis dominando, contra quelibet tentamenta seruari possitis, et esca diuine consolationis uitaliter subleuari queatis.

uERS. 8.---Non uestro consilio, sed Dei uoluntate missus sum; qui fecit me quasi patrem Pharaonis, et  dominum uniuerse domus eius, ac principem in omni terra Aegypti. Non sic uestra prouidentia actum est, sed dispensatione Dei, ut quod Aegypto illatus sum ad salutem fieret, et casus occasio erectionis esset, qui patrem, non effectu, sed auctoritate, et prestantia me dissipatoris appetitus, uel diaboli, ut mihi subesset instituit, et principem me terreno in quo angustamur corpori, et dominum preficiens uniuerse mundi huius cupiditati. Patrem autem pro auctore et magistro poni liber presens testis est, ubi, in initio, Iubal pater canentium tibia et organo dicitur .

uERS. 9.---Festinate, et ascendite ad patrem meum, et dicite ei: Hec mandat filius tuus Ioseph: Deus me fecit dominum uniuerse terre Aegypti. Pater  intellectualitatis ratio, uel spiritus noster est, quia intellectus ex ratione procedere dignoscitur, licet intellectualitatis specialiter luce lustretur, sicut ratio ipsa ex anima, quamuis anima rationis solo penitus honore sit clara. Ad hunc festinanter ascendunt, cum singulis intime promotionis gradibus ab omni se irrationalitate erigunt. Nuntiant ex mandato Ioseph imperare eum uniuerse Aegypto, dum interiorum sensuum motus intelligibiliter aspirati, gratulatorie cum propria et sibi preposita ratione conferre monentur, qualiter insperato Dei munere super Aegyptum omnem, tenebrarum scilicet opera diriguntur.

uERS. 10, 11.---Descende ad me, ne moreris, et  habita in terra Gessen; erisque iuxta me, tu, et filii tui, et filii filiorum tuorum, oues tue et armenta tua, et uniuersa que possides. Ibique te pascam. Si attingere ad mei notitiam cupis, humiliare, nec in dies descensum uelis differre. Nam

Qui non est hodie, cras minus aptus erit. Ou. R. am. 94.

Gessen, appropinquans palpationi eorum interpretatur. In terra ergo Gessen habitat, quisquis corpus suum, ac si terram suam, sic regit et ordinat, ut palpationi, id est tentationi, fluxuum carnalium appropinquare discernendo studeat. Iuxta usum diuine pagine uerbum, quod est habitat, poni solet pro eo quod est dominatur, ut est: Inhabita terram, et pasceris in diuitiis eius .  Tu, itaque ratio cum subiecto tibi cogitationum, et intentionum, ceterorumque ac si filiorum mentis habituum examine, et ipse spes mercedis operum, que sunt filii filiorum; oues tue, infirma scilicet, et armenta tua, fortia profecto uirtutum opera, et quecunque digna rationis possessione sunt, mei contiguitate fouebimini, et illapsu alemini.  ne et tu pereas. Adhuc inedie languor in cogitatione uersatur. Periculo ergo tuo prouide, ne usque ad exterioris hominis portas, totius continentie et studii boni integritas, pari defectu palam occidenda ducatur. Sic enim conscientie domus exstinguitur, et pereunt que intra uel extra uirtutum lucra possidentur.

 uERS. 12.---En oculi uestri, et oculi fratris mei Beniamin, uident quod os meum loquitur uobiscum. Iam directa intentione rationalium sensuum uestrorum, et contemplatione filii dextere fratris mei, id est future beatitudinis, cui intima et germana est uirtus intelligibilitatis, uidetis, quod est creditis, ore totius rationalitatis me ista proloqui uobis.  Nuntiate patri meo uniuersam gloriam meam, et cuncta que uidistis in Aegypto, festinate, et adducite eum ad me. uos, ait, interne cordis propagines, intimate spiritui intellectualitatis gloriam, utque eam gratius excipiat, Aegypti sibi proponite miseriam, et ad hec crebro suggeranda euitate desidiam.

 uERS. 14, 15.---Cumque amplexatus redisset in collum Beniamin fratris sui, fleuit; illo quoque flente similiter super collum eius. Osculatusque est Ioseph omnes fratres suos, et plorauit per singulos. Post que ausi sunt loqui ad eum. Amplexatur Beniamin, cum intellectus feruor dilatat hominem usque ad operationis uim. Amplexatio autem quia brachiis fit, et amanter astringit, cum opere bono caritatem intelligendam innuit. In collo uero longanimitas consilii signatur; collo enim et cibus admittitur, et uox emittitur, illud quoque et aliis prebetur, et prebenti a seipso suggeritur. In collum ergo Beniamin redit, cum ad consilium superne spei semper intelligentie amor inflectitur. Flet ibidem, illo similiter super collum eius flente, dum intellectus ex spei  exspectatione afficitur, et spes ex intelligibilitatis consultatione compungitur. Osculatur fratres, et plorat per singulos, dum spiritu sapientie internos animi sibi motus associat, et agglutinando ad cuiusque profectum affectu pietatis exestuat. Eorum namque quos osculamur, et spiritu sepe imbuimur, et saliuis tinguimur. Ipsi enim dum spiritualiter sapiunt, saliuis sapientie ipsum intelligibilem 163 intellectum faciunt.

uERS. 16.---Auditumque est, et celebri sermone uulgatum in aula regis: uenerunt fratres Ioseph; et gauisus est Pharao, atque omnis familia eius. In aula regis auditur, cum in affectu carnali mentis ista mutatio grauiter personatur, et quasi mox euertenda irrisorie celebratur. Aula autem est, quia ibi diabolus  precipue diuersatur, et uti rex spatiatur. Gaudium eius et uitiorum, que sibi asseculantur  , ex eo consurgere uidetur, quia quanto feruidior animi status plerumque precedit, tanto rabidior appetitus, et opportunitas postmodum peccandi subsequitur.

uERS. 17, 18.---Dixitque ad Ioseph ut imperaret fratribus dicens: Onerantes iumenta ite in terram Chanaan, et tollite inde patrem uestrum et cognationem, et uenite ad me; et ego dabo uobis omnia bona Aegypti, ut comedatis medullam terre. Pharao ad Ioseph loquitur, et per eum fratribus imperare nititur, dum affectualitas lenociniis intellectualitatem dissipare aggreditur, et per eam inferiores cogitationum status subiugare conatur. Onerate iumenta,  occupate curis et sollicitudinibus seculi corpora. Iumenta pro corporibus poni testis est Psalmus: Non pepercit, ait, a morte animabus eorum, et iumenta in morte conclusit . In terram Chanaan ite, lucri uobis profuturi negotia prouidete; Chanaan enim negotiator dicitur. Inde patrem uestrum tollite, solo scilicet corpore mundana curantes, et rationem Deo liberam uacare sinentes. Tollite et cognationem, et uenite ad me, uestrarum incrementa uirtutum a seculo extollite, et sic iam pristina de conuersatione securi, ad aliqua secundum me, id est mundialem affectum gerenda, fidenter corda conuertite; et cum ita temperanter mundo usi fueritis, exuberantibus bonorum quorumque copiis, totius terrene utilitatis medullam, quod est uoluptas, palato  intimo sapietis quid intro gerat dulcedinis.

uERS. 19, 20.---Precipe etiam ut tollant plaustra de terra Aegypti, ad subuectionem paruulorum suorum, et coniugum, et dicito: Tollite patrem uestrum, et properate quantocius uenientes. Nec dimittatis quidquam de supellectili uestra, quia omnes opes Aegypti, uestre erunt. Plaustra de Aegypto tolluntur, cum uolubilitates mundi circumituum adamantur, que mole asinarie in Euangelio comparantur . In his coniuges ac paruuli subuehuntur, quia fragiles cum infirmis operibus uoluntates, per hec ad Aegyptum mysticam deducuntur. Cum patre  et tota supellectili ire precipit, dum nullum uirtutis propositum uel studium a seducta ratione excipi permittit, per quod ab Aegypto redimi possit. Sic, inquit, suppetent uobis secularia, ut non doleat uos amisisse spiritualia.

uERS. 21, 22.---Fecerunt filii Isrel ut eis mandatum fuerat. Quibus dedit Ioseph plaustra secundum Pharaonis imperium, et cibaria in itinere. Singulisque proferri iussit binas stolas: Beniamin uero dedit trecentos argenteos cum quinque stolis optimis. Motus rationales, qui cum Deo directi pridem sunt  corrupti intellectus mandato obediunt. Plaustra dat, cum circumitionis forinsece materias administrat, prout uel affectus, uel diabolus imperat. Cibaria in itinere prestat, cum  suborientium solatia fortunarum infert, ut magis ad excursum cupiditatis alliciat. Singulis profert binas stolas, cum quibusque statibus pollicetur inter agenda secularia sacras et cogitationis et operis continentias. Beniamin trecentos argenteos dat, dum ingenium, memoriam et usum, sine quibus numeris argentum diuine scientie profecto non emieat, se ad fulcimentum spei uel electionis daturum iactitat. Dat et quinque stolas optimas, dum falso etiam sibi spondet exteriorum sensuum impassibilitates atque munditias.

uERS. 23.---Tantumdem pecunie et uestium mittens patri suo, addens ei asinos decem, qui subueherent ex omnibus diuitiis Egypti, et totidem asinas, triticum in itinere panesque portantes. Patri tantumdem  mittit, quia spiritui in presentiarum non minus discretionum et scientiarum, nec non et sanctimonie promittit quam spei iam et future beatitudinis misere certitudini dedit. Decem ei asinos addit, cum corpus quatuor elementis constans; et animam, que tribus, intellectu uidelicet, uoluntate et affectu est prestans, sub falso Trinitatis amore eidem spiritui, ut deinceps asinum iuuat, non tam tradit quam mendaciter addit. Hi non Ierusalem, sed Aegypti, diuitias subuehunt, quia quecunque proponuntur bona, tenebrarum contractiones sunt. Totidem asine, triticum in itinere, et panes portant, cum lasciue corporis et anime sub simulato Dei, qui Trinitas est, amore motiones, perfunctorie quidem  et quasi in itinere uerbum Dei, quo alios alunt, et ipse ieiune remanent, portant; et panes gratiarum, et munerum diuinorum non sibi, sed aliis utiles per hypocrisim ostentant.

uERS. 24.---Dimisit ergo fratres suos, et proficiscentibus ait: Ne irascamini in uia. Fratres dimittit, eum, sine ullo rationis uel intellectualitatis obiectu, interiores cetus arbitrio suo deserit. Proficiscentes ne in uia irascantur prohibet, quia ab intentione recta egressos, ne in auaritie studio ab appetitu presentium gaudiorum alicuius oppositione tristitie deficiant, premonet.  Qui ascendentes ex Aegypto uenerunt in terram Chanaan ad patrem suum 164  Iacob. Et nuntiauerunt ei dicentes: Ioseph uiuit; et ipse dominatur in omni terra Aegypti. Ex Aegypto ascendunt, cum ab interne angustie uel tribulationis contuitu, in terrenas negotiationes excedunt. uel ita potius: Consilio praue remissionis accepto, ex Aegyptia cogitatione ad rationem in terram Chanaan, ubi iam seculo inhiat, ascenditur, cum ad discutiendum statum animi iam labantis tota interior frequentia ducitur. Ioseph, inquiunt, per intelligentiam auctus, et in se uitaliter subsistit, unde necesse est ut ei Aegyptie cecitatis terrenitas subsit. Ac si addant: Cur ergo inuolueris, unde dudum processeris?

uERS. 27.---Quo audito Iacob, quasi de graui somno euigilans, tamen non credebat eis. Illi econtra  referebant omnem ordinem rei. Audit dum ratiocinantes cogitationes intelligit. De graui somno euigilat, cum de iam concepti torporis nimietate se suscitat. Tamen eis non credit, quia post has uoluntatum profligationes, spiritus noster de intellectualitatis uita diffidit. Illi econtra ordinem rei referunt, dum mentis inter tentationes habitum accusando hinc, excusando inde pretendunt.  Cumque uidisset plaustra, et uniuersa que miserat, reuixit spiritus eius, et ait: Sufficit mihi si adhuc filius meus Ioseph uiuit; uadam, et uidebo eum antequam moriar. Plaustra, et alia que mittuntur, uidet, cum uolubilitates gloriarum, et simulatrices continentias, quam fallaciter inferantur, alta cordis dispectione recenset. Spiritus ergo inde reuiuiscit, quia ex eo  spem uite interioris colligit, quod subtiliter in se quelibet reprehendenda discernit. Sufficit, inquit, mihi ad incentiuum resurgendi, si intelligentie acrimonia uigeat; uadam itaque ab inertie proposito in intelligibilitatis lumen exacui, antequam exstinguar mortifera procrastinatione mutandi.



CAPUT XLuI.

uERS. 1, 2.---Profectusque est Isrel cum omnibus que habebat, et uenit ad Puteum Iuramenti, et, mactatis ibi uictimis Deo patris sui Isaac, audiuit eum per uisionem nocte uocantem se. Cum omnibus que habebat Isrel proficiscitur, cum ad proficiendi appetitum spiritualitas tendens, cum Deo dirigitur  cum qua et uniuersa  pietatis exercitia exemplantur. Ad Puteum Iuramenti uenit, cum studiorum bonorum examine fretus, abditum illum diuine sapientie fontem, ubi totius religionis iura firmantur, spiritus noster attingit. Unde et patris sui Isaac Deo uictimas mactat, quia intime dulcedinis, imo putei uiuentis sapore gustato, Deo supercelestium ciuium, qui sibi ad eterne iucunditatis risum patres et preuii sunt, uitiorum uictorias immolat. Tunc eum per uisionem se uocantem audit, dum collationibus gratiarum electionem suam, qua uocatur ad gloriam, intelligit. uisio autem ipsa est mystice, que et auditio. uocans itaque dicit: Iacob, Iacob. Iteratio uocationis, que et supplantatorem sonat, primo ad uitiorum, quibus olim obsoleuimus,  deinde ad mortifere securitatis, quam quasi ex uirtute concepimus, euersionem spiritum mutat. Cui necesse est, Ecce adsum, ut indilate obtemperando respondeat.

uERS. 3, 4.---Ait illi Deus: Ego Deus sum fortissimus patris tui: noli timere, descende in Aegyptum, quia in gentem magnam faciam te ibi. Ego descendam tecum illuc, et ego inde adducam te reuertentem. Ioseph quoque ponet manum super oculos tuos. Cur, inquis, ad subruenda noxia queque metuis, qui et Deum fortem, et rationis tue uires fortificare potentem scis, sicut fortissime adiutum celestem, qui iam hec triumphauit, priorum patrum cuneum credis, quem uti Patrem emularis? Humiliare in conualli meroris, quod est Aegyptus, quia talis  descensio grande tibi pariet uirtutum genus. Ego descendam tecum, nam humilibus conferor per gratie donum. Et inde adducam te reuertentem, de coangustiantibus te tribulationibus, id est Aegypto, subleuabo te ad impassibilitatis gloriam. Ioseph  interim dum Aegyptum incolis, auctoritatis, potentieque sue manu oculos intentionum tuarum debita sub honestate proteget atque tuebitur.

uERS. 5, 6, 7.---Surrexit Iacob a Puteo Iuramenti; tuleruntque eum filii cum paruulis et uxoribus in plaustris que miserat Pharao ad portandum senem, et omnia que possederat in terra Chanaan, uenitque in Aegyptum cum omni semine suo, filii eius, et nepotes, filie, et cuncta simul progenies. A Puteo  Iuramenti surgit, cum ab intimis diuine cogitationis fontibus, per quos solos sanctitatis proposita roborantur, spiritus noster excrescit. Sed surgentem in plaustris que Pharao miserat filii eum tollunt, quia cogitationes et opera que ex nobis prodeunt initio conuersionis, non tam a nobis reguntur quam secundum uolubilem uite ueteris statum, qui a diabolo inductus est, senem, labilem, et procliuem spiritum, innoxia, propter lasciuie et cupiditatis uxores, uel infirme exsecutionis paruulos, regunt. Omnia que possederat in terra Chanaan comitantur, quia quidquid in seculari conuersatione leuitatis habuimus, nobiscum, 165 uelimus nolimus, ferimus. Cum omni semine nostro in Aegyptum uenimus, cum  omnia que ex nostra carnalitate generantur, ad Aegyptum nostri ipsorum cognitionis confessionem descendentes proferimus. Semen etiam potest esse ipsa uoluntas, quam omnem fecimus, cum ad bona quelibet beniuolentia non caremus. Filii, opera nostra sunt, nepotes, filii scilicet filiorum, fructus et premia, in spe tamen adhuc, sunt operum. Filie, quelibet muliebri acta mollitie, cum omni promiscue administrationis, bonorum uidelicet malorumque progenie.

uERS. 27.---Omnes anime domus Iacob que ingresse sunt in Aegyptum fuere septuaginta. Septies denos septuaginta facere, nulli non perspicuum est. Anima autem non aliud quam animalitas intelligitur.  Denarius ad Decalogum, septenarius attinet ad seculi presentis excursum. Animalitate ergo istis que aduersa sibi sunt, lege Dei et seculo, media constituta duobus, cum multa suimet suffarcinatione sipritus Aegyptum, id est obscure adhuc latebras mentis, aggreditur; spiritus enim legi consentiens promptus est, caro autem infirma renititur .  Misit autem Iacob Iudam ante se ad Ioseph, ut nuntiaret ei, et ille occurit ei in Gessen. Si enim per supplantationem peccati ad intelligentie summam attingere uolumus per confessionem, quod Iude nomen sonat, notitiam eius preoccupare debemus. Hanc igitur sequestram iure premittimus, et mox e uicino illam adesse sentimus, postquam conscientias confitendo mundauerimus. Gessen namque dicitur  uicinitas. Beati quippe mundi corde, quoniam ipsi Deum uidebunt .

uERS. 29. Quo cum peruenisset, iuncto Ioseph curru suo, ascendit obuiam patri ad eumdem locum. Diximus et Gessen superius interpretari appropinquans palpationi eorum. Et spiritus non iam imbellis, postquam per subtilitatem dispectionis imminet suggestionibus quibus nos palpant lenocinia uitiorum; iuncto Ioseph curru ascendit obuiam patri, quia per Dei timorem coadunato totius sapientie sue intellectualitas impetu, ad euertenda diaboli regna spiritui, id est rationi, cui proles nobilis est, auxilium latura consurgit. uidensque eum irruit super collum eius, et inter amplexus fleuit.  Dixit pater ad Ioseph: Iam letus moriar, quia uidi  faciem tuam, et superstitem te relinquo. Eum cernit cum sibimet intellectus ipse utilitatem excellentiamque illustrate a Deo rationis ostendit. Super collum irruit, cum consilio spiritualis eius uocis gratanter applaudit. Inter amplexus flet, cum interni sui desiderii, quo Deo et spirituali astringitur, estum euidentia operum pietatis exhibet. Ex interiori namque motu ad faciem fletus emittitur. Iam letus, inquit, moriar, quia persensa celesti dulcedine, spiritus iam libenter optat exstingui seculari penitus glorie. Faciem enim, id est clarissimam illam speciem intelligentie, spiritus attigisse se gaudet, nec quia mundo occubuit dolet, utpote qui ex ea morte interiorem hominem supereminere  uiuacius uidet.

uERS. 31, 32.---Et ille locutus est ad fratres et ad omnem domum patris sui. Ascendam et nuntiabo Pharaoni, dicamque ei: Fratres mei et domus patris mei, qui erant in terra Chanaan, uenerunt ad me; et sunt uiri pastores ouium, curamque habent alendorum gregum. Pecora sua et armenta, et omnia que habere potuerunt, adduxerunt secum. Ad fratres et ad domum patris loquitur, cum ad fortes animi habitus et cum ipsa mente, que domus spiritus est, intellectus ratiocinatur. Ascendit, et aduentum patris et fratrum Pharaoni nuntiat, cum ipsa intima nostra, que diximus, omnia ab imis faciens conscendere, magnis uotorum destinationibus grandi efficacia, ac si quodam nuncio, diabolum lacessit. Chanaan  dicitur erubescens. In terrenis, ait, pudet eos studuisse, ubi fructum uident studii se nullatenus habuisse, intelligenter amodo uolunt uiuere, et oues, simplicitatis scilicet opera, uiriliter exsequi et nutrire, nec diuisiones cupiditatis et inuidentie sectantur et superbie scandala, sed uirtutum cum humilitate exercitia gregatim ac pacifice coherentia, et ideo ali et curari digna. Nil carnalis sibi patiuntur residere licentie; pecora et armenta, infirma et fortia acta sua, quidquid suorum ad regulam corrigi potuit, ad uim duxerunt celestis scientie.

uERS. 33, 34.---Cumque uocauerit uos et dixerit: Quod est opus uestrum? Respondebitis: uiri pastores sumus serui tui, ab infantia nostra usque in presens, et nos et patres nostri. Hec autem dicetis, ut habitare  possitis in terra Gessen, quia detestantur Aegyptii omnes pastores ouium. uocat nos Pharao, et de opere sciscitatur, cum tentationibus pulsat, et causas operum operaque ipse diabolus callide rimatur. Sed uiriliter de pastoratu simplicitatis respondendum est, et licet per infantilis animi hebetudinem anhelando in presentia et futura negligendo sibi seruierimus, motus scilicet principales nostri et tota spiritus paternitas, tamen summis uiribus enitendum, ut terra cultibilitatis interne, qua palpationi uitiorum assistitur, nobis habitanda et regenda libere maneat, et tanto solertius, quanto seculares quique magis exhorrent innocentie ac puritatis studia. Que sequuntur exposita sunt; non exposita proponamus.



166 CAPUT XLuII.


uERS. 2, 3.---Extremos quoque fratrum suorum quinque uiros statuit coram rege. Quos ille interrogauit: Quid habetis operis? Illud tamen notari debet quod non hic ascendisse, sed ingressus Ioseph ad Pharaonem dicitur esse, quia cum de uitii desidia ad uirtutis gradum conscenderimus, quasi ad Pharaonem ingredimur, dum ad ea que in nobis crudeliter et tyrannice obtinebat, nobis fideliter eius penetralia intelligentie uiribus irrumpentes usurpamus. Extremi fratrum quinque uiri, sunt quinque finales, et que uix, ut sic dicam, extremis laboribus acquiruntur, magne uirilitatis uirtutes, que intellectui germana quadam opitulatione concurrunt. Extreme  sunt, uix enim ad has aliqui aut uolunt aut pertingere possunt.

Prima est lectionis instantia; secunda, minus intellecta cum doctioribus conferendi diligentia; tertia, uigilans ad retentionem auditorum memoria; quarta, humilis penes quosque magistros reuerentia; quinta, cum mundialis ad integrum despicitur gloria. Hos sane ueraciter uiros cum coram dispensatore statuerimus, totam profecto eius astutiam harum unanimitate obsidebimus. Hos tamen quid operis habeant interrogat, cum aliquoties a sacre Scripture studio dehortans, ipsas pias sollicitudines cur tantopere scientie comparande instent quodammodo exprobrando increpat. Pastores, inquiunt, sumus ouium, et nos et patres nostri. Quod est dicere:  Nos fructuosa atque simplicia studia proposuimus enutrire, quia hec nos et intellectus et spiritus patres et auctores uerissimi docuere.

uERS. 4.---Ad peregrinandum in terra tua uenimus, quoniam non est herba gregibus seruorum tuorum, ingrauescente fame in terra Chanaan, petimusque ut esse iubeas nos seruos tuos in terra Gessen. In mundo cui tu principaris non inherere, sed peregrinari delegimus, quoniam herba carnalis lasciuie, quam montes, iuxta illud Iob, Behemoth , tibi scilicet fertur, non pertinet ad nos qui uisco diuini timoris gregales efficimur, non enim per fluxa libidinum satietas menti, sed fames dira congeminatur; terra nempe Chanaan non ueritatis, sed instabilitatis et uerecundie est, iuxta sensum nominis.  de cuius qui biberit aqua semper sitit. Serui tui quidem sumus, quia nos tibi seruisse fatemur. Gentem namque et regnum quod non seruierit Nabuchodonosor, iuxta Ieremiam, Dominus in fame et peste uisitat .

Iube ergo ut in terra Gessen simus, id est ne ulterius obsistere presumas, licet nos pristine seruitutis, sed abiurate coarguas, quin in terra non infirmitatis, sed soliditatis commoremur, ubi appropiemus palpationi subdole uitiorum, ubi est uere discretionis uicinitas. Nota et recole quid super Gessen nomine dixerimus; petitio autem ut iubeat, rationalis est contra suggestiones responsio ut desistat. Possunt et quinque uiri isti quinque sensus intelligi, qui per auctoritatem intellectus opponuntur,  dum uiriliter se cohibent Pharaoni.

uERS. 5, 6.---Dixit itaque rex ad Ioseph: Pater tuus et fratres tui uenerunt ad te. Terra Aegypti in conspectu tuo est; in optimo solo terre fac habitare eos, et trade eis terram Gessen. Quod si nosti esse in eis uiros industrios, constitue illos pastores pecorum meorum. Beneuolentia regis ad Ioseph nil est aliud quam imbecillitas ac impossibilitas impugnandi. Terrenitas, inquit, secularis in conspectu tuo est, hoc est examini tuo subiacet. Unde dicitur in psalmo: In conspectu tuo sunt omnes qui tribulant me . Et cum omnia tuo subsint exteriora iudicio, in optimo solo, precipuo uidelicet totius soliditatis statu, suarum contigua discretione tentationum,  quod est Gessen, motus internos colloca; et si diabolice quidpiam hebetudinis, quod sunt pecora mea, tibi irrepserit, uirilis industrie illud magisterio subde. Hec effectibus loquitur non conuersa, sed cessare coacta et euicta malignitas.

uERS. 7, 8, 9.---Post hec introduxit Ioseph patrem suum ad regem, et statuit eum coram eo. Qui benedicens illi et interrogatus ab eo: Quot sunt annorum dies uite tue? Respondit: Dies peregrinationis uite centum triginta annorum sunt, parui et mali, et non peruenerunt usque ad dies patrum meorum, quibus peregrinati sunt. Ioseph introducit patrem ad regem, cum intellectualitatis feruor ad penetrandas uersutias diaboli prouehit rationem. Coram eo statuit, cum eam aduersus eum uigore iustitie erigit.  Benedicit illi, cum secundum sacri consulta eloquii eius respondet illationi. Quot sunt dies annorum uite interrogat, cum de uirtutum perfectione animum pulsat. Dies enim operum claritatem, anni eorum significant multiplicitatem. Sed superbie impulsibus, ille centum triginta annorum peregrinationem obiicit, quia etsi perfectio, quod est centenarius, in quibusdam suppetat, sexies tamen quini, trigenarius scilicet, quod est ab interioris hominis soliditate ad sensualitatis uanitatem dilapsio, sese dum animus a se peregrinatur, obiectat. Parui et mali dies sunt, quia tanto magis est uirtus exigua, quanto malorum crebris irruptionibus feda; et ex hoc Patrum non 167 potest equari magnificentie, quorum affectat exempla, quibus longe ualentius  perseuerans exstitit in incolatu ipso constantia.

uERS. 10.---Et benedicto rege egressus est foras. Pharaonem benedicimus, cum ea que dissipationi nostre et damno ingessit, ad regulam pietatis intorquemus, et uictorie ac utilitati militare cogimus. Tuncque foras egredimur, cum ad rationis libertatem, ab eius captiosa quam obtendit illaqueatione prodimus.  Ioseph uero patri et fratribus dedit possessionem in Aegypto in optimo solo terre, Ramesses, ut preceperat Pharao. Et alebat eos, omnemque domum patris sui, prebens cibaria singulis. Ramesses dicitur pabulum. Nihil solo terre, id est mentis cultibilis ac feracis, soliditate melius, quia ibi reperitur pabulum interius. Ibi dat Ioseph patri, ac fratribus possessionem in Aegypto, quia ex  hac non perfunctoria, sed stabili refectione uera intellectualitatis augmentatio spiritui, cunctisque suis, ac si filiis, motibus uim, unde corpus et animam legi mentis possidendam subiuget, et etiam in presenti largitur seculo. Domum patris prebens cibaria singulis alit, dum conscientiam, que a ratione inhabitata regitur, roborat, et quibusque eius statibus consilium, quo reficiantur, administrat. Hec Pharao precipit, quia diabolus ista nostri uictus uirtute propositi prepedire non sufficiens, uelit nolit, fieri libere sinit.

uERS. 13, 14.---In toto enim orbe panis deerat, et oppresserat fames terram, maxime Aegypti et Chanaan. E quibus omnem pecuniam congregauit pro uenditione  frumenti, et intulit eam in erarium regis. In toto orbe panis deest, quia totius nostre perfectionis, que per orbem signatur, ab obtinendam interne gratie refectionem nullo modo potens est. Et quid Aegyptus secularis ignorantie,  et Chanaan negotiationis, et uerecundie faciet, si orbis electorum non fami preualet? Necesse est ergo ut ex Aegypto et Chanaan, in prudentia uidelicet, et pudendis que quondam exercuimus actibus, pecuniam diuine scientie fortiter exigat. Aerarium inuitam et quodammodo indeficientem sacri eloquii memoriam accipimus: Aes enim, et durabile, et sonorum metallum est. In hoc erarium regis, non quod rex possideat, sed quod in aures regis filiorum superbie perspicua sonoritate retinniat, pecuniam  infert intellectualitas, quia quidquid scientie attingit, non ad inanem eloquentiam seruat, sed ut eam suasionibus Pharaonis memoriter obiiciat.

uERS. 15, 16.---Cumque defecissent emptoribus pretia, uenit cuncta Aegyptus ad Ioseph, dicens: Da nobis panes. Quare morimur coram te, deficiente pecunia? Adducite, inquit, pecora uestra, et dabo uobis pro eis cibos, si pretium non habetis. Emptoribus pretia deficiunt, cum aut memorie scientia, aut scientie memoria desunt. Cuncta tamen Aegyptus petit panes, quia celestium gratiarum munus, ipse mundialis miserie clamare se innuunt necessitates. Ac si dicat: Perire te uides, cur morti et inscitie tue, o qualiscunque intelligentia, non indoles? Hebetudinem, ait, uestram mihi subiicite, et cibos diuine  consolationis accipite, ex hoc uobis ascribetur pro pretio scientie.  Que cum adduxissent, dedit eis alimenta pro equis, et bobus, et asinis; sustentauitque illos eo anno pro commutatione pecorum. Equos superbiarum, et fatuitatis ac inertie boues, nec non et asinos libidinum intellectui subdimus, et humilitatis, sapientie ac sagacitatis, nec non et castimonie diebus perlucidis, plenum annum integritatis accipimus. Qui non habetis, inquit, argentum, properate, fide et piis actibus emite, et comedite .

uERS. 18, 19.---uenerunt quoque anno secundo et dixerunt: Non celamus domino nostro, quod deficiente pecunia, et pecora simul defecerint, nec clam te est, quod absque corporibus et terra nichil habemus.  Cur ergo morimur te uidente? et nos et terra nostra tui erimus. Prior annus, quo pecora dantur, prima conuersionis institutio est, quando minus naturalis, et quodammodo bestialis uita damnatur. Secundus, pie uoluntatis promotio est, ubi diuini eloquii pecunia indigentibus, et tamen studium pecuale spernentibus, ipsa iam corporis materia etiam necessariis suis adempta uoluntatibus intellectui subiicitur, et terrenitas queque affectionum eius arbitrio relegatur. Cum, inquiunt uicti iam animalitatis motus, quid facto opus sit preuideas, cur perire obtemperantes sinas. Ne ergo uiuentes in infernum descendere feras, affectu et efficientia corporis tui erimus. Eme nos in seruitutem regiam, et prebe semina, ne pereunte cultore redigatur terra in solitudinem. Impende  nobis pretium interni documenti, ut exigas a nobis confessionem eius, quod diabolo impendimus, seruitii, et prebe semina bone uoluntatis, ne deficiente per eius inanitatem cultore spiritu, redigatur cordis cultibilitas atque feracitas, ad hoc ut Deo inhabitatore careat, et fructum operationis non habeat.

uERS. 20, 21.---Emit ergo Ioseph omnem terram Aegypti, uendentibus singulis possessiones suas pre multitudine famis. Subiecitque, eam Pharaoni, et cunctos populos eius a nouissimis terminis Aegypti, usque ad extremos fines eius, preter terram sacerdotum, que a rege tradita fuerat eis: quibus et statuta cibaria ex horreis publicis 168 prebebantur,  et idcirco non sunt compulsi uendere possessiones suas. Terram Aegypti Ioseph totam emit, dum per intelligentie claritatem tenebras seculares intellectus sibi subiicit. Singuli possessiones suas uendunt, dum quinque animi motus, in quantum sui male potiebantur, superno amori, quod non est aliud quam intellectus, sese inseruiendo contradunt. Compellit enim fames, et malunt interim suas intermittere uoluntates, quam perpetuo corporis et mentis miseras perpeti paupertates. Utriusque enim exactiones, ipsa est inedia et fames, Pharaoni Aegyptum et cunctos populos eius subiicit, dum ex mundialitate sua, et omnibus eius uitiis, hanc enim domum, hosque populos filia regis obliuisci iubetur , se subditum diabolo, in quantum ea sibi preualent,  animus recognoscit, secundum quod sibi intellectus indicit. Et hoc a nouissimis terminis Aegypti, usque ad extremos fines eius, id est ab ulteriori prospectu intentionum usque ad quarumlibet metas operationum; utraque enim si attendas finalitates sunt.  Terra sacerdotum, que eis tradita a rege fuerat, excipitur, quia soliditatis rationum, quarum sacrum prosequimur in bene agendo ducatum, et que a iure diabolico ablata, eis delegata est possidenda, ab hoc dominio excluditur; ipsa namque etiam inter motuum certamina libertati innititur. Horrea publica, e quibus his cibaria dantur, Scripturarum communia omnibus consilia sunt, unde interiora his pabula ministrantur: Unde possessiones uendere non compelluntur, quia id tantum boni,  quod in discretionis uirtute possident, nequaquam diabolo subigere peccati admissione coguntur.

uERS. 23, 24.---Dixit ergo Ioseph ad populos: En, ut cernitis, et uos et terram uestram Pharao possidet, accipite semina, et serite agros, ut fruges habere possitis. Quintam partem regi dabitis: quatuor reliquas permitto uobis in sementem, et in cibos familiis et liberis uestris. Ad populos Ioseph loquitur, cum intellectus animi turbas datis legibus sedare conatur. Ecce, inquit, et uos, in quantum uestri estis, et terrenitates quibus afficimini, diabolus obtinet. Ne ergo diutius uobis regnet, uerbi diuini semina capite, agro mentis inspergi sinite, ut operum fruges bonorum possitis habere. Quidquid ad quintam  exteriorum sensuum partem, per quos secularia concupiscuntur, attinet, diabolo, cui per concupiscentias inseruitur, attribuite. Quatuor reliquas, quibus secundum quatuor euangelia uiuitur, uel secundum quatuor principales uirtutes, in sementem, qua corda fecundetis, assumite, et inde familias internorum statuum, ac cogitationum operumque liberos enutrite.

uERS. 25.---Qui responderunt: Salus nostra in manu tua est: respiciat nos tantum dominus noster, et leti seruiemus regi. Animales motus, intelligentie captu ducti, salutem suam in intellectualitatis potestate sitam fatentur; ipsam se respicere, id est ab ipsa sibi ueritatis lumen influere flagitant, ut de ueteri quam mystice Pharaoni exhibuerunt seruitute,  leti de sua euasione confessionis Deo hostiam reddant.

uERS. 26.---Ex eo tempore usque in presentem diem, in uniuersa terra Aegypti, regibus quinta pars soluitur, et factum est quasi in legem, absque terra sacerdotali, que libera ab hac conditione fuit. Ex ea diuine dispensationis temperatione, qua constat adhuc rationi resistere carnem, et tamen carni supereminere, quasi quoddam populo sacerdotium rationem, usque dum ueniatur in illum, cui non effluunt preterita, nec futura desunt diuine eternitatis, diem: Quinta pars regibus solui debet, quia quidquid sensualitatis euagatione peccamus, demonibus qui huic eri principantur, per quos sepe illicimur, per debitam penitentie redhibitionem retribui decet.  Beatus enim qui retribuet eis retributionem suam, quam retribuerunt nobis . Fit quasi lex hoc in uniuersa terra Aegypti, dum in omni nostro negotio exteriori inherere iubemur regule isti. Potest autem et per quintam partem uisus solus accipi qui specialiter funestiusque damnum infligere consueuit menti. Ipse enim ab Apostolo principaliter exprimitur inter tria illa, ubi concupiscentia carnis, concupiscentia quoque oculorum, et superbia uite describitur ; ubi uniuersitas malitie comprehenditur. Terra autem sacerdotalis id est uirtus rationalis his nunquam regibus subdi dignatur, quia ad eam pertinet ut per eam que sensualiter sunt lesa curentur.

uERS. 27, 28.---Habitauit ergo Isrel in Aegypto,  id est in terra Gessen, et possedit eam; auctusque est, et multiplicatus nimis. Et uixit in ea decem et septem annis. Factique sunt omnes dies uite eius centum quadraginta et septem annorum. Isrel in Aegypto habitat, dum spiritus, qui cum Deo in nobis principatur, quasi lumen inter tenebras huius seculi dominatur et imperat. Isrel enim princeps cum Deo dicitur; et habitare ponitur pro eo quod est, dominari. uersatur in terra Gessen, ut subtiliter appropiet ad uitii cuiusque refragaturus palpationem. Eam possidet, cum debito sibi iure colendam etiam contra tentamenta defendit ac retinet. Augetur et multiplicatur nimis, quia nusquam copiosior efficitur spiritus, quam per usum exercitate  discretionis. Decem et septem in ea uiuit annis, 169 dum et legis Decalogo, et septenario adiutricis gratie uitalis, in ipsa scientia reperimus augmentum prouectionis. Omnes autem uirtutum nostrarum claritudines per euangelici dogmatis quaternarium, et diuini carismatis septenarium, ac Mosaice institutionis denarium, perueniunt ad eterne beatitudinis dexteram, hoc est centenarium.

uERS. 29, 30.---Cumque appropinquare cerneret mortis diem, uocauit filium suum Ioseph, et dixit ad eum: Si inueni gratiam in conspectu tuo, pone manum sub femore meo, et facias mihi misericordiam et ueritatem, ut non sepelias me in Aegypto; sed dormiam cum patribus meis; et hac de terra me auferas, condasque in sepulcro maiorum. Die mortis propinquante  filium uocat, cum luce interna ad sui ipsius omnimodam mortificationem, quantum ad seculum seducente, ad intellectualitatis desiderium, quasi ad filium spiritus noster recurrit et inhiat. Gratiam in conspectu inuenit, cum eius suppetere sibi alacritatem sentit. Ponere ei manum sub femore, est operationi uim interne ueritatis, de qua diuine rationis semen egreditur, subiungere. Conuenit enim hanc ex eo seminario ac si ex regula dependere. Femur autem propagationem significat, et ueritas rationis totum fecundat; facit misericordiam et ueritatem, ut non sepeliatur in Aegypto, dum eam remissionem peccatorum, quam ex Deo intellectus menti spondet, perseuerando, imo perseuerare faciendo, certa sibi exhibitione complet, dum ab Aegypti sepultura, id  est a seculi se obruentis eam cura amouet. Dormire uult cum patribus, quia non Aegyptiis meroribus deprimi, sed exemplo eorum, qui dormiunt et corde uigilant, ab extrinsecis sollicitudinibus desiderat consopiri. De hac terra auferri, et in sepulcro maiorum condi se postulat, dum per intelligentie excellentiam terrenis affectibus eximi, et intra conscientie septa a forasticis strepitibus se estuat contutari. Unde dicitur in Iob: Effodientes, inquit, thesaurum gaudent, cum inuenerint sepulcrum .

uERS. 31.---Ego, inquit, Ioseph faciam quod iussisti. Et ille: iura ergo mihi, inquit: Quo iurante, adorauit Isrel Deum, conuersus ad lectuli caput. Rationis proposito intellectualitas se fauere affirmat, quia sine celesti notitia, que non est aliud quam  ipse Dei amor, nil utile prorsus spiritui nostro restat, qui hac fretus constantia, iam secundum Isrelis sensum cum Deo directus; ipsi Deo sese humiliat, et ad ipsum qui caput lectuli, id est principalitas interne nostre requiei est  mentem inclinat.



CAPUT XLuIII.

uERS. 1.---His ita transactis, nunciatum est Ioseph quod egrotaret pater suus. Qui assumptis duobus filiis Manasse et Ephraim ire perrexit. Hec transeunt, quia feruori animi lentitudines aliquoties, Deo utiliter prouidente, teporis incedunt. Ioseph tunc de patris egrotatione nuntiatur, quando de rationis intellectus mutabilitate pulsatur. Sed duos illos robustos,  iuxta Iob, fortitudine , status felici conscientia genitos, obliuionem scilicet presentium, et fructificationem futurorum indiuiduos sibi asciscens, rationem per intelligentie illapsum propositi utriusque commemorare festinat.

uERS. 1, 3.---Dictumque est seni: Ecce filius tuus Ioseph uenit ad te. Qui confortatus sedit in lectulo. Et ingresso ad se ait: Deus omnipotens apparuit mihi in Luza, que est in terra Chanaan, benedixitque mihi, et ait: Ego te augebo et multiplicabo, et faciam te in turbas populorum, daboque tibi terram hanc, et semini tuo post te, in possessionem sempiternam. Seni de aduentu Ioseph dicitur, cum lacessenti spiritui de augmento celestis notitie memoria refricatur  Confortatus ergo sedet in lectulo, cum uiribus ex intima correctione resumptis, conscientie proprie honore prominet iudiciario. Sedere enim iudicantis est. Lectulum, mentem dici testis est, qui ait: Lectulus noster floridus . Porro ingreditur cum secreto cordis admittitur. Luza dicitur boia, quod nos uocamus compedem. In terra Chanaan, inquit, id est in terrenitate, ubi iugem per criminum decliuia motum patiebar, et quo uoluptatum compedibus astringebar. Deus, qui in fortitudine uinctos omnipotenter educit, mihi inclaruit, uirtutis multiplicationem benedixit, et quod inter turbulentias uitiorum substantibilem me crearet, et terram corporis huius mihi in presentiarum, et post seculi huius statum semini, id est, pio merito meo  incorruptibiliter possidendam contraderet, spe certa promisit.

uERS. 5, 6.---Duo igitur filii tui, antequam huc uenirem ad te, mei erunt; Ephraim et Manasses, sicut Ruben et Simeon reputabuntur mihi. Reliquos autem quos genueris post eos, tui erunt, et nomine fratrum suorum uocabuntur in possessionibus suis. Intellectuales duo sunt filii, qui sic imminent gemine uisceribus caritatis ut Manassen habeant presentium obliuionis, sed nunquam obliuiscantur futurorum bonorum frugis. Hi in terra Aegypti nascuntur antequam Isrel ad Ioseph ueniat, quia antequam spiritus noster quid sit intellectualitas 170 sapiat, et seculi conuersationem omnino intellectualitas ipsa nos respuere cogat, hos ipsa in se,  uel ex se motus pietatis procreat; hos opus est ut ratio, utpote proprios, sibi deligat. Ruben dicitur uidens filium, Simeon audiens tristitiam.

Reputabuntur, inquit, mihi Manasses et Ephraim, sicut Simeon et Ruben, quia illa instantium obliuio, per auditum tristitie uel presentis, qua mundus tribulatur, uel future, qua impiis maledicetur, mihi fit; et tota pii operis fructificatio, per uisionem filii, id est per contemplationem mihi prouenit eternorum spei. Filios autem spes in Scriptura solere uocari sepe probauimus. Ac si dicat: Sicut cause, et spei, et tristitie auditus mihi non desunt, sic efficientie que retro sunt obliuiscendi, et fructuum in anteriora tendendi  , deesse non poterunt. Si quid postmodum uiribus intelligentie studiorum sanctitatis edideris, tibi hoc ad summam diuine cognitionis adauxeris, et uirtutum nomine fratrum, scilicet sapientia genitrice et spiritu procreatore satorum, censebuntur merito in principando motibus subiiciendis. Si enim seculum perfecte reiicias, et frugi bonorum operum Deum diligendo prorsus insistas, uirtus est quidquid demum inter istas intentiones attexas.

uERS. 7.---Mihi autem, quando ueniebam de Mesopotamia, mortua est Rachel in terra Chanaan in ipso itinere, eratque uernum tempus; et egrediebar [al., ingrediebar] Ephratam, et sepeliui eam iuxta uiam Ephrate, que alio nomine appellatur Bethlehem.  Mesopotamia dicitur eleuata uocatio; Rachel, uidens principium. Quando, inquit, de uocatione diuina, qua ab imis eleuor, accepi ut ad effectum gratie peruenirem, quantum ad meos, id est humanos usus spectat, Rachel mihi emoritur, intentio scilicet mea terrena ad utilitatem meam destituitur, ut ad eum qui omnium principium, et principaliter est, erigatur. In terra Chanaan in ipso itinere occidit, cum in terreno motu posita, quo expediri adhuc perfecte non potest, in ipso proficiendi appetitu paulatim decidit. uernum tempus erat dum hec moritur; et ille Ephratam egrediebatur, quia accedente fidei feruore, cum pius in fructum operis prorumpit affectus, que ex carne est uoluntas deiicitur, et ad ubertatem interne  plenitudinis, quod est Ephrata, spiritus quasi ad libertatem solutus egreditur.

Iuxta uiam Ephrate sepelitur, cum iuxta Christum, qui uia est, et frugi ubertatique sese fruentium a mundano tumultu absconditur. Pone me, inquit, iuxta te, et cuiusuis manus pugnet contra me . Bethlehem dicitur domus panis. Alio ergo nomine Ephrata appellatur domus panis, quia etsi feracitas bonorum actuum laude ducitur, tamen nullo modo apud Deum approbatur, nisi, ut ita dicam, mansionaliter usus supercelestis huius panis teneatur, sicut domus non in morem tabernaculi, sed temporum, et etatum diuturnitate habitatur.

uERS. 8, 9, 10.---uidens autem filios eius, dixit ad  eum: Qui sunt isti? Respondit: Filii mei sunt, quos dedit mihi Deus in hoc loco. Adduc, inquit, eos ad me, ut benedicam illis.---Oculi enim Isrel caligabant pre nimia senectute, et clare uidere non poterat. uidens filios Isrel, id est intellectualitatis efficientias, subtiliter apud se spiritus discutit eorum causas. Sed respondet sibi filios in loco Ã  Deo sibi datos, hoc est principaliter, uti decet, bonos operum sibi fructus in caritatis stabilitate fundatos. Is enim locus est spatiosus in quo Dauid statutos gloriatur pedes suos . Latum enim mandatum ipsum nimis . Operum ergo cause sunt caritas. Et quia nec ad modicum nec nos loco, nec nobis locus abesse debeat, per presentis rei demonstratiuum, quod  est, hoc, patenter insinuat. Si igitur, inquit, ex diuina cognitione prodeunt, per ipsam intelligentie tue claritatem, ad rationis eadem opera deduc discernenda notitiam, ut discreta et quodam palatio interius delibata, benedicam, id est multipliciora reddam. Sine intellectualitatis enim acumine oculi Isrel, ingenia uidelicet rationis caligant, et pre nimia temporarie uetustatis consuetudine, in diuina et spiritualia minus ualent intendere.

uERS. 11.---Applicitosque ad se deosculatus est, et circumplexus, dixit ad filium: Non sum fraudatus a conspectu tuo; insuper ostendit mihi Deus semen tuum. Ad se applicat, eum et instantium obliuionem, et piorum actuum fructificationem, sibi  indiuidue copulat. Deosculatur quia non timore, sed amoris interni caritudine in his afficitur. Circumplectitur, cum spiritualis uigilantia statum suum undecunque muniendo contuetur. Non sum inquit, fraudatus aspectu tuo, quia intelligentie lumine, et notitia non caream, in quantum bonis intentionibus hereo. Insuper ostendit mihi Deus semen tuum, id est perspicue illius ueritatis quam in te contines fructum, intentiones intendendo usque ad exhibitiones operum.

uERS. 12, 13.---Cumque tulisset eos Ioseph de gremio patris, adorauit pronus in terram. Et posuit Ephraim ad dexteram suam, id est ad sinistram Isrel: Manassen uero in sinistra sua, ad dexteram scilicet patris, et applicuit ambos ad eum. Ioseph  de gremio patris filios tollit, cum intellectus ab infimis uoluntatibus operationum intentionem erigit. Gremium namque longe inferius sub pectore corporis locus est. 171 Patris ergo gremium humane accipimus rationis motum. Humana enim est ratio, est et diuina. His sublatis in terram pronus adorat, quia quanto magis a carnis prudentia studium eximit, tanto magis contemplando sublimia coram Deo humilius de se sentit. Ephraim ad dexteram suam ponit, quia boni operis frugem ad spem sibi eterne beatitudinis constituit.

Sed dextera Ioseph ad dexteram Isrelis est, quia illa intellectualitatis supremitas intenta celestibus, sinistrum, id est seculare et infimum estimat quidquid in humanis, etiamsi spiritualiter sapere uideantur,  uersatur ratiocinationibus. Ipsam enim contemplationis dulcedinem cum graui uanitatum molestia pregustamus. Antequam enim intellectus comedat, spiritus suspirat. Ipsi nempe, ait Apostolus, primitias spiritus habentes intra nos gemimus . Manasses in sinistra intellectus, sed ad dexteram rationis, quia materialium obliuio, sine qua uirtus non eminet speculationis, causa est apud illum durissimi laboris; qui tamen labor rationi occasio est perspicacissime in discernendo spiritualia dignitatis. Ambos ergo ad eum applicat, quando utraque, sine quibus nil efficitur, intelligentie uis desiderio rationis associat.

uERS. 14.---Qui extendens manum dexteram, posuit  super caput Ephraim iunioris fratris; sinistram autem super caput Manasse, qui maior natu erat, commutans manus. Extendit manum, cum spiritus interne fortitudinis prouehit exercitium. Caput Ephraim, cui dextra superponitur, ipsa Diuinitas est, a qua ac si de capite pendet totius nostre bone actionis effectus; super qua etiam spiritus nostri spes et beatitudo fundatur. Sinistra super caput Manasse, quia tota tentationum aduersitas, celestis glorie altitudini, que obliuionis presentium summa et capitalis intentio est, innititur. Ephraim iunior, Manasses maior natu dicitur, quia prius secularis memoria reiicitur, ut eternis fructificationibus deinde insistatur. Manus ergo commutat, dum quod dextrum presenti est, eterne uite sinistrum deputat;  et quod sinistrum eterne, presenti dextrum abiicit et refutat.

uERS. 15, 16.---Benedixitque Ioseph filio suo, et ait: Deus, in cuius conspectu ambulauerunt patres mei Abraham et Isaac, Deus, qui pascit me ab adolescentia mea usque in presentem diem, angelus, qui eripuit me de cunctis malis, benedicat pueris istis, et inuocetur super eos nomen tuum, nomina quoque patrum meorum Abraham et Isaac, et crescant in multitudine super terram. Benedictio, multiplicationis est imprecatio. Ioseph autem, id est intellectum, rationis dicimus filium, quia non ex intellectu rationem, sed ex ratione procedere nouimus intellectum. Deus, inquit, in cuius placito  proficere studuerunt  paterna interioris hominis gentium custodia, quod est Abraham et Isaac, spes scilicet gaudii celestis atque letitia. Deus, qui a prouectu exolescentis animi constantie sua consolatione me nutrit, usque in illius qui semper presens est diei me ducendo contemplationem. Angelus diuini eloquii, cuius nuntio de cunctis peccati eripior incommodis, per sui ipsius efficientiam, et adimpletionem multiplicet propositi nouitatem, instantium uidelicet obliuionem, et future spei fructificationem et perpetui sentiant intellectualitatis augende desiderii inuocationem; et crescant deuotiones interne in multis effectibus ad corporalis exercitii superficiem.

uERS. 17.---uidens autem Ioseph quod posuisset pater suus dexteram manum super caput Ephraim,  grauiter accepit, et apprehensam manum patris leuare conatus est de capite Ephraim, et transferre super caput Manasse. Intellectus dum attendit aliquoties rationem sic potius studium suum bonis que exercet actibus impendere, ut ad contemplationis subtilitatem, quod est corporalitatum obliuio, negligat assurgere; egre patitur hebetudinem rationis, unde et ipsam dexteram, id est interioris hominis potentiam, ab extrinseca cura restringens, de capitali actualitatis intentione eleuare nititur ad totius materialitatis oblitterationem. Capita namque principalitatem mentis, que est intentiones, significant.  Non ita, inquit, conuenit, pater, quia hic est primogenitus, pone dexteram tuam super caput  eius. Primogenitum uocat, uel quia homo non forastice administrationi, sed diuine potius uisioni conditus est, uel quia dignior est speculatio, quam communis etsi bona actio. Hec est optima Marie portio . Huic ergo, inquit, admoue potissimum tue uirtutis diligentiam.

uERS. 19, 20.---Qui renuens, ait: Scio, fili mi, scio, et iste quidem erit in populos, et multiplicabitur; sed frater eius iunior, maior erit, et semen illius crescet in gentes. Benedixitque eis in ipso tempore, dicens: In te benedicetur Isrel. Renuit, et scire quidem eius primatum se asserit, et quamdam inter inanium cogitationum populos speculationis singularem attendit essentiam, uirtutumque eius exuberantiam, sed actiue maiorem estimat aliquando  animus utilitatem, que multis prodesse delegerit; cuius semen, id est exemplum operis in multorum innumeras edificationes propagari utpote imitabilius poterit. Huic sensui 172 querimonia Marthe ad Dominum laborantis in Euangelio aduersus sororem concinit . Benedicit tamen eis in ipso tempore, dum multiplicari in utrisque appetit in hoc eodem statu considerationis sue. Licet, inquit, plurimorum actualitas emolumento ualeat, fateor tamen quod in te, o intellectualitas, interne benedictionis principalitas consistat; uirtus namque Isrelis per te, id est rationis, exuberat, et ideo dicetur: Faciat tibi Deus sicut Ephraim, et sicut Manasse, tibi uidelicet, o spiritus, fulciatur animalitas sicut adipe et pinguedine, profecto fructificando  exterius in exhibitione, et imbuatur intrinsecus gratie succo omnium a mente uisibilium abolitione.

Constituitque Ephraim ante Manassen, quia necesse est bonis prius actibus insudare, antequam corporalium imagines ualeant eliminari a corde.  En, inquit, morior, et erit Dominus uobiscum, reducetque uos ad terram patrum uestrorum. En per continentie fructum, et rerum tractabilium despectionem, secularibus desideriis morior; et sic, o spirituales motus, abscissis affectibus alienis diuinus commanebit amor uobis, qui uos reducet ad terram soliditatis eterne, quam amisistis in patribus primis. Spiritus enim sanctus, qui amor est, deducet nos in terram rectam.  Do tibi partem unam extra fratres tuos, quam tuli de manu  Amorrhei in gladio et arcu meo. Pars ista que extra fratres Ioseph datur, cognitio Diuinitatis est, que non oculorum uisioni, non extrinsecorum sensuum ulli, non imaginationi cogitationum, non interiorum habituum ulli, quamuis ratiocinantium, soli preter hos omnes intellectualitati attribuitur. Amorrheus ipse dicitur amaricans, carnalem spiritui infensum affectum significat, de cuius manu, id est potestate, et actu, diuini subtilitas amoris, ac si gemma de sordibus, gladio discretionis, et superni arcu timoris, a facie cuius ut fugiat sibi significatio datur, sollicitudine rationis eripitur.



CAPUT XLIX.

uERS. 1, 2.---uocauit autem Iacob filios suos, et  ait eis: Congregamini ut annuntiem que uentura sunt uobis diebus nouissimis. Congregamini, et audite, filii Iacob, audite Isrel patrem uestrum. Iacob filios uocat, cum cogitationum dispersionem per eius quem premisit arcus prouidentiam ratio restringit et alligat. Hunc autem arcum suum superius dicit, quia eius sibi usum, et exercitionem specialiter indicit. Ad rationis, inquit, sinum uisco uos diuini metus unanimiter cogite, ut singulis mentis motibus denuntiem que ualeant fortune, uel infortunia in extremis dierum, id est uirtutum successibus prouenire. Congregamini, quia in dissidio et euagatione nusquam uox diuina percipitur, et Iacob, id est supplantatoris uitiorum primum monitis obaudite spiritus, ut postmodum uictoris eiusdem placidam paternitatem  experiamini, cui est cum Deo iam per uictoriam principatus. Isrel namque princeps cum Deo dicitur.

uERS. 3, 4.---Ruben primogenitus meus, tu fortitudo mea, et principium doloris mei, prior in donis, maior imperio. Effusus es sicut aqua, non crescas, quia ascendisti cubile patris tui, et maculasti stratum eius. Ruben interpretatur uidens in medio. Medium autem pro communi ponere, et humane ac diuine pagine inolitum est. uidens ergo in medio uis rationalitatis accipitur, que generaliter tota que hominis sunt prouide curare dignoscitur. Est ergo dicere: Mihi rationi principaliter ingenita dignitas es prouidentie aut discretionis, que, licet fortitudinem contra emergentia uitia subministres, principium  tamen doloris mei es, quia quo magis addis scientiam, tanto addis scita facere non potenti tristitiam; et cum sis prior secundum excellens sapiendi donum, et maior ad exigendum corporalitatis seruitium, corruptionis tamen fluxu per affectualitates effunderis, in quarum nolit Deus distensione ut ullo modo superbias; solet enim improbis cogitationibus letitie inanis tumor increscere, cum uoluptatum sibi arriserit opportunitas. Gaudent enim in rebus pessimis , sumentes audaciam de nimietate criminis. uersa, inquit, tu ratio in affectum, et de ueritate facta mendacium, ab infimis subrependo mentis quietem,  perturbas, et turpium desideriorum adulterinis incursibus, uirtutum stramenta commaculas. Hec uerba  spiritus interne familie patris, de praui appetitus immersione subdola conquerentis.

uERS. 5, 6.---Simeon et Leui fratres; uasa iniquitatis bellantia. In consilio eorum ne ueniat anima mea, et in cetu illorum non sit gloria mea, quia in furore suo occiderunt uirum, et in uoluntate sua suffoderunt murum. Simeon dicitur audiens tristitiam. Leui additus, uel assumptus. Si, iuxta Prophetam, non est gaudere impiis, dicit Dominus: et gaudium, secundum Patres, in bono accipitur, tristitie auditio ad malum ducitur, ut causa pro effectu ponatur, quia si gaudium et pax regnum Dei, non esca, et potus 173 ab Apostolo dicitur , iure regnum diaboli tristitia et inquietudo uocatur; peccati enim studia hoc omne  consequitur. Audiens ergo, id est intelligens, imo obedienter excipiens huiusmodi tristitiam, non quod inde tristetur, sed quod sibi iram in die ire hinc thesaurizare noscatur, affectus ipse intelligitur, cui cum fructus concupiscentie sue additur, fiunt duo pessime capacitatis uasa, que bellis et tumultibus aduersus animam militantibus adimplentur.

In horum consilio ne ueniat anima a spiritu optatur, cum a proposito terrena ambienti, et ambita libidinose post assecutionem fruenti, intentio interioris hominis ab ipso arcetur. Consilium autem eorum est, et cupere, et in concupitis cum affuerint lasciuire. Unde Iob: Quia, inquit, non sunt in manu eorum bona sua, consilium eorum longe sit a me  . Et Dominus: ue, ait, pregnantibus et mammantibus . Consilium itaque horum, cupiditas, et uoluptas siue superbia est; in quorum cetibus, (multas enim et alias iste sibi pestes colligunt, radices nempe omnium sunt malorum  non uult ratio gloriari, quia in male factis nescit letari , nec in malignantibus emulari . Horum namque furor, id est uehemens et quasi furibundus appetitus, qui ab Apostolo passio desiderii , et alibi, ustio appellatur, occidit illum quem Samaritana uocare iubetur uirum , interimit scilicet rectorem spiritum. In uoluntate tamen eorum primo suffoditur murus, quia per delectationem, que suggestioni sponte  fauet, interna uirtus euertitur antequam ad rabiem perueniatur ascensus.

uERS. 7.---Maledictus furor eorum, quia pertinax; et indignatio eorum, quia dura. Diuidam eos in Iacob, et dispergam illos in Isrel. Furor eorum quia pertinax est maledicitur, quia nimietas concupiscentie quam perseuerare in prauo nititur, a diuini prouectus summa deiicitur. Maledictio namque in sacro eloquio, pro destitutione et detrimento ponitur. Indignatio ob duritiam maledicitur, quia cum in ipsa uoluntate delectationis estuant aduersus diuina precepta, quod importabilia uideantur indignando se eleuant; et, cum per hoc ad uitia efferata mente feruntur, status eorum proprie calamitate obstinationis obruitur. In Iacob tamen, id est in animis  ad supplantationem peccati uiuacibus, huiusmodi arguta discretione diuiduntur, sed in his qui sunt Isrel, id est qui cum Deo directi, cum Deo etiam sibi ipsis principantur, cornibus maxime auctoritatis uentilantur. Isrel nempe directus Dei, uel princeps cum Deo dicitur.

uERS. 8.---Iuda, te laudabunt fratres tui; manus tua in ceruicibus inimicorum tuorum, adorabunt te filii patris tui. Iuda dicitur laudans, uel glorificans, uel confitens; ipse est sancte religionis status, qui etsi qua gerit minus apta, pie confitetur, uitaque et moribus Deum laudat, nec solum in se, sed et per aliorum exempla glorificat; cuius uera in eo auctoritas probatur, quod inuite rationis potentia  prefatorum affectuum, malorumque ceruicositates deprimuntur. Hunc fratres sui laudant, quia et consortes quique propositi, et etiam ipse ex eodem patre spiritu, et bona uoluntate matre geniti, quilibet actus fortes laudabiliter celebrant. Adorant, cum ad hunc fulciendum omnes mentis motus sese humiliant.

uERS. 9.---Catulus leonis, Iuda, ad predam, fili mi, ascendisti, requiescens accubuisti ut leo, et quasi leena, quis suscitabit eum? Catulus leonis, iuxta physicos, dormiens nascitur, sed die tertio uoce parentis postmodum excitatur. uere ergo religionis effectus, Iudas scilicet in primitiuis suis affectibus, quasi torpidus et quodammodo sua nouitate hebes oritur, sed post Trinitatis, quod Deus est, agnitionem,  que non nisi amor eius est, que sola cognoscibilis sibi uox est, ad scientie claritatem expergiscitur. De hac uoce dicitur: Omnis qui audit a Patre, et didicit , etc. Et: Qui audit, dicat: ueni . Ad predam ascendit, quia a concupiscentia carnis, oculorumque, et uite superbia , que Simeon et Leui exigunt, se subrigens ad uim regno celorum inferendam, et illud uiolenter eripiendum , gradibus uirtutis erumpit.

Requiescens ut leo accubat, cum sopitis aliquoties tentationibus, etsi securus esse uideatur, tamen contra subitas irruptiones semper sollicitus uigilat. Leo namque etiam cum dormit, patentes habere  oculos dicitur. Ego enim dormio, et cor meum uigilat . Quasi leena quoque est, quia quo amplius incentiuum superni ardoris corde conceperit, et pii operis fetibus incubuerit, eo atrocior contra uitia se erigit. Leene sane natura perhibetur, cum feruet amore maris, seu partubus instat alendis, ut fortior etiam leone sit. Hunc ergo tanta dilectione fretum Iudam, quis carnis motus ab interna delectatione, qua in Deo quiescit, exsuscitabit? Multe enim aque non potuerunt exstinguere caritatem . Lampades nempe eius ignis atque flammarum sunt.

uERS. 10, 11.---Non auferetur sceptrum de Iuda, et dux de femoribus eius, donec ueniat qui mittendus est, et ipse erit exspectatio gentium. Ligans ad  uineam pullum suum, et ad uitem, o fili mi, asinam suam. Sceptrum de Iuda non aufertur, quia de ipso nostre habitu sanctitatis, regimen imperatorie rationis non contrariarum uentis fortitudinum, non fluminibus libidinum 174 ullo modo dimouetur. uenerunt, inquit, flumina, flauerunt uenti . Femur Iude ueritatis notitia est, ac si quoddam conceptaculum seminis in corde. Dux ergo de femore Iude, ipse spiritus noster est, ex ueritatis in bonis operibus procreatus ac roboratus propagine; que progenies ex Iuda editur, quia ex sanctitatis studio et usu, arcanum interioris prudentie, quasi prosapie genus, extenditur. Et hoc fit donec ueniat qui mittendus est, id est dum celestis ille immortalitatis  ac incorruptionis habitus accedat, qui, ut absorbeatur quod mortale est a uita gentium , id est motuum internorum, uotis exspectatus est. Ipse autem dux ligat ad uineam pullum suum, dum affectum carnalem iugi ac oneris diuini impatientem, ad Scripture diuine precepta castigat et cohibet, que meracissimi nobis consilii poculum prebet. Has sacrorum documentorum uineas, in Cantico amoris querimonia est, demoliri uulpes paruulas . Ad uitem asina alligatur, cum ad Christum, qui dicit: Ego sum uitis uera ; uoluntas nostra que uicinior est rationi, et legi Dei magis consona, quasi oneriferum et tractabile animal astringitur. Filium spiritus quod est, Iacob Iudam id est, statum religionis  nominat, quia a se totius pietatis exercitium prodire non dubitat.

uERS. 12.---Lauabit uino stolam suam, et sanguine uue pallium suum. Pulchriores sunt oculi eius uino, et dentes eius lacte candidiores. Stolam suam uino lauat, cum profectus noster Iudas uerus spirituali feruore ac letitia, tunicam illam in baptisma susceptam, quam perferre iubetur ante tribunal Christi, quotidie mundat. Pallium super tunicam indui solet. Si ergo per stolam interioris hominis, in quantum possibile est, munditiam; per pallium accipere possumus exterioris operis innocentiam. Que in sanguine uue lauatur, quia Christi passionis sacramento, ex quo superne nobis plenitudo defluxit dulcedinis, dum illud fideliter sumit, a macula humanitatis  abluitur. Unde dicitur: Et in sanguine Agni lauerunt stolas suas . Cum enim Christi corpus deuote sumimus, a necessitatibus que se nostris actibus ingerunt, expiari nos credimus.

uino autem Iude oculi pulchriores sunt, quia non ex hypocrisi, et arrogantia sapientie, et scientie claritates animi nostri gloriosa confessio sibi inesse iactitat; sed ex uino, id est sincerissima spiritualis gratie ubertate plenius sibi aliis abundare demonstrat. Est ergo sensus. Quod ceteris pulchritudine preeminent, non ex figmento, sed ex uino diuini saporis et caloris est. Similiter et dentes, sermonum uidelicet potentie, et uirtutes, quibus alios pie mactando  Deo incorporant, quod multorum facundiis propensius enitent, ex lacte est, id est, ex simplicis conscientie plenissima puritate, non ex declamatoria uentositate. Hi enim dentes sicut grex tonsarum ascenderunt de lauacro, ut legitur in amoris Cantico .

uERS. 13.---Zabulon in littore maris habitabit, et in statione nauium pertingens usque ad Sidonem. Zabulon dicitur fluxus noctis, uel iusiurandum eius, uel habitaculum fortitudinis. Cum enim noctem huius seculi effluere per errores cernimus, iusiurandum quod in baptismo sacre promissionis fecimus, nos scilicet pompis eius renuntiaturos, ad habitaculum eterne fortitudinis, ciuitatem uidelicet manentem, contendentes implemus. Hac consideratione curas  mundi, naufragium scilicet maris euitans animus noster, littus interne soliditatis eligit, et inter naues, non illas que circumferuntur omni uento doctrine , sed illas, per quas descenditur mare ut fiat operatio in aquis multis ; et que pertranseunt animalia pusilla cum magnis.

Sunt namque naues anime omnino fideles, humilitatem sua concauitate signantes, et per hoc sese aliosque saluantes. In statione ergo nauium habitat, cum inter exempla eorum qui in miseriis seculi huius tentationum subsistunt, perseuerando conuersari curat. Usque ad Sidonem pertingit, cum usque ad considerationem questus inutilis, quid solum in [.....] do et queritur et agitur, mens prouida peruenit.  Sidon nempe uenatio inutilis dicitur; Punica uero lingua, piscis interpretatur. Ad piscis autem similitudinem attingit, quisquis inter mundi fluctus et tempestates illesus a crimine uiuit; cui tentatio occasio uite fit, sicut pisci unda alimentum exsistit. Homini enim super terram, id est super terrena constituto, tentatio uitalitatis causa esse debet.

uERS. 14, 15.---Issachar asinus fortis accubans inter terminos. uidit requiem quod esset bona, et terram quod optima; et supposuit humerum suum ad portandum, factus est tributis seruiens. Issachar interpretatus est merces. Et tantis laboribus quos Zabulon patitur, sedulo est intimandum quia est merces. Taxatis namque octo passionum beatitudinibus Dominus addidit: Gaudete quoniam merces  uestra multa est in celo . Ad hanc asinus parandus est fortis, tolerantie scilicet uigor humilis. Inter terminos accubat, cum et inimicos ferendo amare iubetur, et amicos non nisi propter Deum amare precipitur, quibus preceptis ac si meta utrinque constringitur. Porro accubat, dum in his studiis non nutabundus errat, sed continua delectatus eorum actione pausat. uidet requiem quod sit bona, et terram quod optima, quia spiritualia attendit 175 sabbata ab omni illicito quam in presenti sint utilia atque idonea; quibus otiis, qua nil est melius, acquiratur uiuentium terra. Supponit itaque humerum ad portandum, cum ei cuius onus leue est, humilis impendit obeditionis sub hac intentione  seruitium. Unde legitur: Seruient, inquit, ei humero uno , id est unanimis obedientie uoto. Fit tribus seruiens, dum uitia et concupiscentias que sibi dominabantur abscidit, ea sola que corporis necessaria redhibitio exigit humanitati reddens.

uERS. 16, 17, 18.---Dan iudicabit populum suum, sicut et alia tribus in Istrel. Fiat Dan coluber in uia, cerastes in semita, mordens ungulas equi, ut cadat ascensor eius retro. Salutare tuum exspectabo, Domine. Dan interpretatur iudicium, hypocrisim significans, qua iustius nullum iudicatur, id est damnatur uitium; que et sancta agit, et sanctitatis honorem Deo contempto sacrilege sibi attribuit. Populum autem suum, sicut et alia tribus in Isrel  iudicat, quia forinseca quedam sua mala sicut et electi, ad quorum sortem non pertinet, uisibiliter discernit et temperat. Fiat Dan coluber in uia. Quod est dicere: uelit Deus, ut, etsi hypocrisis colorari uidetur ex uarietate sua, appareat tamen quam sit mortiferum malum instar colubri in sue affectionis uia. Notandum autem quod coluber minus noceat quam cerastes, et uia latior et magis trita sit quam semita. Coluber in uia est hypocrisis malum, sed non ita perniciosum in affectione praua. Laudis enim amor naturaliter subrepit pene omnibus. Hec uia ergo generalis est. Id precauet qui dicit: Dixit: Custodiam uias meas .

Cerastes autem, qui dicitur cornutus, mortiferum omnino animal, superbie fastum cornu elationis  significat; cui semita concinit, que singularitatem insolentis cogitationis indicat, ubi se super alios cunctis indignando eleuat, qui pene Deo ipsi se comparat. Mordet uero ungulas equi, cum corrumpit nimietas arrogantie in animo ipsam sui discretionem typi, ut non se superbire, sed quidquid de se gloriosum cogitat, sibi estimet digne competere. Ungulas pro discretione ponere nouit, qui scit uitulum nouellum cornua et ungulas producere . Equum autem pro superbia solere poni, testis est psalmus, qui ascensores equorum dormitasse perhibet ab increpatione Dei . Ut cadat ascensor eius retro, id est, ut dum de glorie inanitate superbit, euertatur, et decidat in illo unde auertit obtutus futuro seculo. Percussit enim Dominus inimicos  suos, ubi minus attendunt in sequentis uite posteriora. Spiritus autem noster ista prouide dispiciens, atque despiciens, salutare Dei se exspectare Deo ipsi pollicetur, quia quo magis impius et apostata superbit, pauper tanto magis incenditur , ad bene agendum scilicet purgatior uiuidiorque redditur; et cum seculares ille glorias prestolatur, iste de salutaris, id est Christi exspectatione letatur. Unde Dauid, qui de eo qui preualuit in uanitate sua loqueretur, subdidit de se, uel Christo, eiusque similibus: Ego autem, sicut oliua fructifera , etc.

uERS. 19.---Gad accinctus preliabitur ante eum, et ipse accingetur retrorsum. Gad latrunculus interpretatur, per quem intelligitur carnalis stimulus.  Qui accinctus ante Dan preliatur, quia collectis et appositis sibi ex inani tumore uiribus, luxurie solet despumare fetoribus. Sepe enim, et quasi naturaliter, maiestatis illius uentositas reflari consueuit in labem, et iusto Dei iudicio improuide latrunculus sibi iste occurrit, ut qui Deum hominesque non reputat, in suo repente fedissimo casu uideat quam nullus existat. Ante autem preliari dicitur, quia ei qui interius ultra omnem modum gloriatur aperte impugnationis turbas insolentia subite libidinis mouere permittitur. His enim qui uoluntarie peccant offendiculum proponitur. Retrorsum tamen prius accingitur, dum in animo suo, cui hypocrita dorsum uertit, multis prius cogitationum moliminibus concepte  uoluptatis affectus armatur, quomodo callidis effectibus impleatur.

uERS. 20.---Aser, pinguis panis eius, et prebebit delicias regibus. Aser dicitur beatus; nec Deum perfecte timenti beatior est ullus. Huic panis pinguis est, quia dum oleum continet, nec interius de uirginitate superbit, panis ei, qui de celo descendit , interior libertas, et succus est. Is ex adipe frumenti cibatur . Aser ergo iste, noster scilicet spiritus, uera huius saporis beatitudine donatus, prefatis duobus, Dan uidelicet et Gad, oppositus, prebet iam delicias regibus, quia non spurcitias, imo spinas concupiscentiarum, sed delectationes interne iucunditatis administrat his qui nos quondam rexere sensibus. Reges autem hos  dici, et Apocalypsis testatur, et Psalmi, quorum delicie non aliud sunt quam inuisibilium bonorum lucris sese exercere. Frequens enim legere, flere, uerba Dei audire libenter, et dicere, et queque quibusque sensibus conuenientia pia intentione agere, delicie sunt emergentes ab interna pinguedine.

uERS. 21.---Nephtali, ceruus emissus, et dans eloquia pulchritudinis. Nephtali dicitur conuersauit me, uel implicauit me, uel dilatauit me. Postquam namque celebro uirtutis usu impios Deus, ut non sint, ab impietate conuersat, et suis eos obsequiis implicat, consequenter 176 per profectuum gradus caritatis uisceralitate dilatat. Spiritus ergo noster, ubi hec attigerit, ceruus iam potentissime aduersus uitia maiestatis  cornibus et subtilissimis ad omnia discernenda sensibus, extra se emittitur per saltus, et alacritatem diuine contemplationis, ubi haurit eloquia totius pulchritudinis. Que quanto sibi intro gratiora fuerint, tanto dulcius ea propinat et aliis.

uERS. 22.---Filius accrescens Ioseph, filius accrescens, et decorus aspectu. Ioseph interpretatur augmentum. Augmentum igitur istud accrescit, et rursus accrescit, cum illud celeste bonum, quo solo uere prouehimur, et in mentis prius desiderio extenditur, et certitudine deinceps quadam spei et securitatis ampliatur. Unde Paulus: Nostra, inquit, conuersatio in celis . Et: Consedere nos fecit in celestibus . Aspectu decorus est, quia superna speculatione, nil etiam adhuc,  cum necdum rebus agitur, clarius est, Filie discurrerunt super murum . Sed exasperauerunt eum, et iurgate sunt, inuideruntque ei habentes iacula. Murus Christus intelligitur, Saluator enim ponetur in ea murus . Super hunc murum filie discurrunt, cum infirmi quique, et fragiles motus, licet in Christi fide se stare confidant, hac tamen confidentia affectibus prauis et effectibus errant. Sed licet lenocinentur intellectualitati, quod est Ioseph, eamque mulceant, ea tamen mulcedine non molliunt, sed uehementer ad se uersus exasperant. Unde et iurgantur, quia repulsi grauiori denuo contra eam bellorum repetitione mouentur. De his filiabus dicitur: Filie tibi sunt? serua corpus earum  , id est restringe nequam opera affectionum. Inuident quoque ei habentes iacula, quia ad eternorum suscitare moliuntur inuidiam molles, id est motus, intellectum, per presentium, quibus eum iaculantur desideria. Recte dicuntur inuidere qui ad hoc impellunt ut faciant non uidere.

uERS. 24.---Sedit in forti arcus eius, et dissoluta sunt uincula brachiorum, et manuum illius, per manus potentis Iacob; inde pastor egressus est lapis Isrel. Arcus in forti sedet, cum intentio, ex qua operum missilia diriguntur, non fragilibus sed eternis perseueranter inheret. Hoc enim sessionis significare nomen solet, ut est: In cathedra pestilentie non sedit . Per brachia, fortitudo; per manus, signatur operatio. Horum dum recte intendit  uincula soluit, quia consuetudine qua olim tenebatur implicitus obruta libere iam proposita et fortiter agit. Hec manus potentis Iacob efficiunt, dum supplantatoris uitiorum spiritus uires tante auctoritatis occasio sunt. Inde pastor lapis Isrel egreditur, cum ex eodem spiritu intellectus, qui spiritum ipsum pane uite reficiat, et ad cum Deo principandum, quod est Isrel, in modum lapidis firmet et stabiliat, ad libertatem contemplationis procedere monetur.

uERS. 25, 26.---Deus patris tui erit adiutor tuus, et omnipotens benedicet tibi benedictionibus celi desuper, benedictionibus abyssi deorsum, benedictionibus uberum et uulue. Benedictiones patris tui confortate sunt benedictionibus patrum eius, donec ueniret desiderium collium eternorum; fiant in capite Ioseph, et  in uertice Nazarei inter fratres suos. Deus, inquit, qui quasi patrem me et rectorem spiritum in homine constituit, et te licet natura meum, tamen mihi dignitate supremum, ex me creari uoluit, ipse tuis conflictationibus cooperator erit, et cum omnia possit, ex rationis te multiplicabit ac si celi eminentia, nec benedictionis, id est plenitudinis in subiacente rationi affectu minor erit obediendo exuberantia. Legitur enim: Audite, celi, que loquor, audiat terra uerba oris mei . Nil enim est spiritus, nisi ei obtemperet affectus, quod est terra ob infirmitatem uel abyssus. uulua autem et uberibus benedicitur, dum in ipsa pii desiderii conceptione, et destinatione propositi, et gemine dilectionis rudimentis, quibus gremio presentis Ecclesie ad futurum  uere uirilem ac si uberibus enutritur statum, prospere promouetur.

Benedictionibus patrum patris benedictiones confortantur, dum per antiquorum memorias, qui abundauere uirtutibus, uirtutes eius, qui intellectualitatis pater est, multiplicantur spiritus. Et hoc donec ueniat desiderium collium eternorum, id est donec impleatur glorie superne largitas, quam suspirant fidelium deuotiones eterne excellentie destinatorum. Montes et colles quid significent psalmos interroga. Montium uero, uel collium significatiuorum eternitatem Sibylla destruit. Â»Iam equantur, inquit, montes campis.Â« Caput Ioseph, ipse Deus est, quia intellectualitati, qui intimus sapor, et notitia  Dei est, cunctis que pretereunt subiacentibus sola principalitas preminens Deus est. Benedictiones ergo in capite Ioseph constituuntur, cum sapientie augmenta Deo, non nostre solertie, ascribuntur.

Potest et per caput celeste premium accipi, quod summum et capitale est intellectui; quo contra de reprobis: Caput, inquit, circuitus eorum . Unde et uertex postmodum ponitur, in quo quia capiti preminet Deus, qui omni munere dignior est, intelligitur. Nazareus autem flos dicitur, siue munditia. uertex itaque benedicitur Nazarei, cum Deo attribuitur fructuosus ille nitor atque munditia, qua Deus conspicitur animi. 177 Inter fratres autem Nazareus est, quia contemplationis habitus inter ceteros mentis status non solum a uitio, sed  ab omni sensibilium imagine mundus ut sit necesse est.

uERS. 27.---Beniamin lupus rapax, mane comedet predam, et uespere diuidet spolia. Beniamin dicitur filius dextere. Filium dextere spem electionis sepenumero diximus, et rationes multoties de filio et dextera reddidimus. Est ergo de hoc rationis sententia: Filius dextere, quisque uidelicet electus, cui fida posteritas in beatorum sorte resedit, non semper de his qui innocenter egerint, sed et de his qui lupina crudelitate nocuerint, assumitur. Talis itaque ad eas et quas premisi, et quas rationis iure contineo uirtutes uenturus, postquam mane diuine illustrationis acceperit, id quod in se per uitia diabolus depredatus fuerat, comedit, ad refectionis  scilicet robur uertit, et ex casu alacrior surgit, et uespere, iam feruore tentationis exstincto, armature salubris spolia, que aliquando possederat hostis, per singulas morum habitudines diuidit. uirtutes enim corrupte fiunt uitia; reparate, sunt spolia quibusque mentis statibus uictoriose dispertienda. His extremis rationis uerbis ad uirtutum prelibatarum efficaciam commendatur gratia. Ubi enim abundauit peccatum, superabundauit misericordia . Et cum cogitauerimus quanta de quam nulla mens nostra facta fuerit, patenter aduertimus quia nichil habet quod non acceperit.

uERS. 28.---Et omnes hi in tribus Isrel duodecim. Tribus ad fidei spei et caritatis ternionem referimus, et duodecim constant ex quatuor tribus.  Quem quaternarium ad Euangelium, uel quatuor principales uirtutes reducimus, quas per Trinitatis amorem, et trium premissarum necessitudinum exsecutionem pertinere facimus, cum illis benedictionum copiis ad id, quod est Isrel, cum Deo scilicet dilectionem. Hec locutus est eis pater suus, benedixitque singulis benedictionibus propriis. Et precepit eis dicens. Dum quibusque cogitationum affectuumque qualitatibus, utilia spiritus, interioritatum specialis nostrarum pater, consilia distribuit, quasi singulis propriis benedictionibus ualedicit.

uERS. 29, 30.---Congregor, inquit, ad populum meum; et sepelite me cum patribus meis in spelunca duplici, que est in agro Ephron Hethei, contra Mambre in terra Chanaan, quam emit Abraham cum  agro ab Ephron Hetheo in possessionem sepulcri. Ad populum suum congregatur, cum ad mores, et actus ratione dignos spiritus omnino restringitur. In spelunca duplici cum patribus suis sepelitur, cum et ab extrinsecis delectationibus, et exterioritatum earumdem imaginationibus, cum prematuris spiritualium rationum motibus, acsi cum patribus absconditur. Potest et spelunca duplex, geminus timor intelligi, quo et pena metuitur, uel regni amissio proponitur. His ergo duobus non immerito pauore contractus cercetur, et exemplis eorum quorum paternitates  affectus aggregatus, a seculi turbore sopitur.

Hanc speluncam ab Ephron Hetheo in possessionem  sepulcri Abraham emit, cum spiritus interiorum gentium Pater ab affectu carnali, qui puluerem, id est curas inutiles et meroris sibi iniicit, et ad reprobi sensus stuporem quandoque pertrahit, sensuum imaginationumque continentiam, sub obtentu interne quietis omni laborum impendio exigit. Ephron autem dicitur puluis inutilis, uel puluis meroris; Hetheus stupens. In terra Chanaan contra Mambre ager est, quia in terrenitate, ubi a uitiis negatur otium, quod est uirtuti discretionis et perspicuitatis aduersum, conscientia quam excoli necesse est, iacet; uel corpus nostrum, ubi queri et emi conuenit duplicis spelunce sepulcrum. Chanaan enim negotiationem, Mambre sonat perspicua, uel diuisionem.

 uERS. 31.---Ibi sepelierunt eum, et Saram uxorem eius: ibi sepultus est Isaac cum Rebecca coniuge. Ibi et Lia condita iacet. Abraham cum Sara ibi sepelitur, cum ratio uel spiritus, quod idem est, cum subdita sibi uoluntate bona a strepitu interiorum, exteriorumque sensuum, intra septa timoris occultatur. Isaac et Rebecca pariter conduntur, cum spes eterni gaudii, cum unice sibi iuncta patientia illorum secreto miscetur. Frustra enim palmam premii sperat, qui aduersa bellorum non tolerat. Ibi Lia condita iacet, quia tota operum nostrorum laboriositas simul conquiescit et residet; nil enim exterius usurpat aut uolet.

uERS. 32.---Finitisque mandatis quibus filios instruxerat, collegit pedes suos super lectulum, et  obiit; appositusque est ad populum suum. Post mandata colligit pedes super lectulum, quia postquam ad uirtutis instrumenta pertigerit affectus, hac illacque diffluentes intra fulcrum conscientie iam pacate et silentis constituit. Obit, et ad populum apponitur, cum a presentium desideriis excidens, ad populum internarum seditionum sollicite et uigilanter obseruandum diligens custos adiungitur.



CAPUT L.

uERS. 1. 2.---Quod cernens Ioseph, ruit super faciem patris flens et deosculans eum. Precepitque seruis suis medicis ut aromatibus condirent patrem. Cum intellectualitas secundum 178 humanas astutias,  et seculi concupiscentias, spiritum experitur exstingui, quanto puriorem sentit, tanto uberius in faciem ruere, ad eius scilicet notitiam magis magisque sequendam diuinitus consueuit illabi. Faciem pro notitia poni Scripture consuetudinis est. Flet, eumque deosculatur, cum intentiue, et omni animositatis teneritudine, erga rationalitatis bonum afficitur. Seruis suis medicis precipit ut patrem condiant, quia singulis quibusque luminibus rationis ipsius ueritatis, ac si clarissime faciei forma cognite, et intime caritudinis osculis applicite status, infirmitatem mederi potentibus, solique diuino intellectui inseruientibus, de cura indesinenter sollicitatis, spiritus mandat, ne patere sinant  seculi corruptionibus, uirtutum uidelicet ac orationum condiendo odoribus.

uERS. 3.---Quibus iussa explentibus, transierunt quadraginta dies; iste quippe mos erat cadauerum conditorum. Fleuitque eum Aegyptus diebus septuaginta. Quadraginta dies post conditionem transeunt, cum uniuersitas temporalis prosperitatis uti transitoria contemnitur, postquam mentem spiritualia carismata imbuunt. Denarius enim pro uniuersitate, quaternarius pro temporalitate, dies pro prosperitate ponitur. Ex his superius actum est. Sic enim cadaueris, id est infime et ruinose nostre nature aliqua firmitas comprobatur, si nichil a nobis temporaliter prosperum cupiatur. Per dies rursus diuinorum munerum splendores signantur. Septuaginta  ergo diebus Aegyptus Iacob fleuit, dum ex gratiarum plenitudine spiritum mundus sibi exstinctum doluit. Septies deni septuaginta sunt, et septenarius plenarium quid figurans denario, custodia scilicet sancte legis roboratur, quia super trementem Dei uerba Spiritus requiescere dicitur .

uERS. 4, 5.---Et expleto planctus tempore, locutus est Ioseph ad familiam Pharaonis: Si inueni gratiam in conspectu uestro, loquimini in auribus Pharaonis, eo quod pater meus adiurauerit me, dicens: En morior, in sepulcro meo quod fodi mihi in terra Chanaan, sepelies me. Tempus planctus expletur, cum quilibet uir sanctus, qui seculo idoneus olim erat, et ideo periisse mundi honoribus  plangebatur, ad hoc usque per studium discipline se deiicit, ut etiam a seculo contemnatur, et iam non solum sibi mundus crucifixus sit, sed etiam ipse mundo crucifigatur. Huius ergo intellectualitas ad familiam Pharaonis loquitur, cum cogitationes affectuum carnalium sentire que sua sunt adhortatur. uerborum autem sensus est: Si in ipso considerationis uestre examine, gratiam diuinam, non humanam gloriam prosequi, et cupere inuenior, agite uos cogitationes cum intelligentia affectus carnalis; et apud ipsum tractate quatenus assentiat iuri paterno, id est legibus rationis, quia emori seculo delegit, et seculari terrenitate discussa, in qua continua, iuxta nomen Chanaan,  motatione nutabat, ab externis tumultibus abscondi querit.

uERS. 6.---Ascendam igitur, et sepeliam patrem meum, ac reuertar. Dixitque ei Pharao: Ascende, et sepeli patrem tuum, sicut adiuratus es. Ab imis, inquit, desideriis progrediar, ut rationis que me genuit auctoritatem celestibus inherendo tuear, et sic ad patriam uelut ad naturalem conditionis, ac dignitatis mee ordinem reuertar. Nutus Pharaonis, impotentia est, contra intellectualitatis excellentiam, repugnationis. Cetera ut superius.

uERS. 7, 8.---Quo ascendente, ierunt cum eo omnes senes domus Pharaonis, cunctique maiores natu terre Aegypti, domus Ioseph cum fratribus suis, absque paruulis et gregibus, atque armentis, que  derelinquerant in terra Gessen. Ipso ascendente omnes senes domus Pharaonis, cum eo non ascendere, sed ire dicuntur, quia intelligentia summis inhiante, iam carnis motus deferuescentes et languidi, uelint, nolint, spiritualitati obsecundare coguntur; et post eam, uel cum ea irrefragabiles pertrahuntur. Maiores natu terre Aegypti sunt uitia, que originalia et ideo antiquiora seculo insunt. Hec ceunt, quia obesse non possunt. Domus Ioseph cum fratribus suis, ille scilicet uirtutes, que specialiter intellectualitati adnituntur, ut sunt celibatus, munditia animi, otium a forensibus curis, nam uersari solet in his cum anime et corporis bonis iustitie, matris omnium, filiis.

Absque paruulis et gregibus, et armentis, id est  absque his que immatura adhuc sunt bonis, et hebetudinibus naturaliter ingenitis, et exterioribus exercitiis. Greges namque ad simplicitatem, armenta ad procurationum attinent laborem. Hec in terra Gessen derelinquuntur, quia per stabilem discretionis subtilitatem, qua palpationi uitiorum appropinquatur, hec ad contemplationem pertingere, non potentia solummodo caute discutienda dimittuntur. Quod totum est. Que soli actualitati conueniunt, uel que penitus stolida, et quasi pecualia sunt, speculationis summa non scandunt.

uERS. 9, 10.---Habuit quoque in comitatu currus et equites: et facta est turba non modica. ueneruntque ad aream Atad, que sita est trans Iordanem: ubi celebrantes exsequias magno planctu atque uehementi,  impleuerunt septem dies. In comitatu currus habet et equites, dum et alios per patientiam in modum currus portare scit, et equum temporalis glorie in morem 179 militis regere nouit. Nouit enim tolerans non esse condignas passiones huius temporis ad futuram gloriam . Et, sperare in incerto diuitiarum non debere, Apostolum monuisse scit . Tali cuidam clamabatur. Currus Isrel et auriga eius . Dum enim per patientiam seipsum cum sua concupiscentia uincit, et equum secularis lasciuie reprimit, purior his comitibus ad uisionem deitatis ascendit, et iam non modica, sed insignis uirtutum numerositas fit. Iordanis dicitur descensus eorum; non est turba modica, quam profecto commendat  humilitas maxima, quia quo pulchrior est conscientia, nouit iuxta Prophetam, et sonum nominis, cum suis uiribus descendere in seipsa.

Trans Iordanem ergo area sita est, quia postquam a mundi amore et pompis eius corda deponimus, et ad Dei seruitutem nos et nostra subiicimus, ad aream intestinarum passionum, ubi uirtus a uitio tolerantie tribula discutitur, propinquamus. Accedens ad Deum sta in iustitia et timore; et prepara animam tuam ad tentationem . In area enim triticum a palea terendo discernitur. Ibi funus planctu uehementi celebratur, quia mortificatio membrorum super terram non nisi merore, quod nullo presentium gaudio leniri possit, acquiritur.  Sicque septem dies implentur, qui dum perseueratur in talibus spiritualium carismatum plenitudines cumulantur.

uERS. 11.---Quod cum uidissent habitatores terre Chanaan, dixerunt: Planctus magnus iste est Aegyptiis. Idcirco appellauerunt nomen loci illius Planctus Aegypti. Postquam hi qui terram habitant, et perpetuo motui, quod est Chanaan, subiacent; qui terrenum habent fundamentum, quorum in celis conuersatio non est, aliorum studium spirituale attendunt, uehementer mirantur, et mirantes exhorrent, quod cum seculi gaudia suppetant, indesinenti se merore consumant. Unde et Aegyptios uocant, quos iugis tristitie tenebris pessumdatos uident, et monasteria, ubi he cohibitiones aguntur,  barathrum appellant, ubi lux transitorie iucunditatis et gloriarum examina non apparent.

uERS. 12, 13.---Fecerunt ergo filii Iacob sicut preceperat eis. Et portantes eum in terram Chanaan, sepelierunt eum in spelunca duplici, etc. Spiritus noster postquam uitia supplantauerit, filii eius, motus uidelicet, iuxta Iob, fortitudine robusti , facile iam imperiis eius obediunt, sed ne de uiribus supplantationis efferantur, in terram Chanaan eum iam portant, dum terrenitatis ac mutabilitatis sue, cui subiecere adhuc potest, eum commemorant. In spelunca sensuum imaginationumque continentie contutatur, que a potestate Ephron, id est carnalis affectus, cuius sollicitudinum inutilium puluere obscuramur, sunt enim et utiles cure;  pretio interne deuotionis exigitur, ut contra faciem Mambre, id est, ad subtilem discretionis cognitionem dirigatur.  Reuersusque est Ioseph in Aegyptum cum fratribus suis et omni comitatu, sepulto patre. Etsi spiritus noster a seculi actibus apud se absconditur, intellectualitatis tamen cum ceteris caritatis matris germane sibi iunctis fetibus, ad Aegyptum, recordationem, uidelicet conditionalis sue ignorantie, et obscuritatis necesse est reuertatur, sicut typicus Iacob ad terram Chanaan superius a cogitationibus reportatur. Unde Dominus per Isaiam: Descendit populus meus in Aegyptum, ut colonus esset ibi ; et diceret cum Psalmista: Habitaui cum habitantibus Cedar, multum  incola fuit anima mea .

uERS. 15, 16, 17.---Quo mortuo, timentes fratres eius, et mutuo colloquentes: Ne forte memor sit quod fecimus, mandauerunt ei: Pater, inquiunt, tuus precepit nobis antequam moreretur, ut hec tibi uerbis illius diceremus: Obsecro ut obliuiscaris sceleris fratrum tuorum, et peccati atque malitie quam exercuerunt in te. Postquam mundi astutie spiritus noster emoritur, fratres de iniuria quam intulerunt timent, quia uirtutes de minus idonea stabilitate ac munditia penes intellectus excellentiam erubescere solent, et ne ab eius gratia penaliter decidant in uitia, non immerito trepidant. Ac si dicerent: Spiritualis uirtus, ex qua esse habes, dum in mortificando super terram membra laborat ad quam uniuersitas interni  roboris attinet, dum penitus quod officit abscindere non preualet, ceterarum uirtutum subiacentium infirmitates ac negligentias excusat; quia in quo regis imbecillis inuenitur auctoritas, militum ualde torpet alacritas. Fragilium ergo quibus olim subiacuimus motuum obliuiscere, et, ut tibi competit, ad superna contende. Nos quoque oramus, inquiunt, ut seruis Dei patris tui dimittas iniquitatem hanc. Seruis Dei patris sui iniquitatem dimitti rogant, dum per intelligentie superne uim statibus animi, Deo rationalitatis auctori seruire uolentibus, desidie ueteris noxam expiari postulant.

uERS. 18, 19.---Quibus auditis fleuit Ioseph. ueneruntque ad eum fratres sui, et proni in terram dixerunt: Serui tui sumus. Nolite, ait, timere: num  possumus Dei resistere uoluntati? Audit Ioseph et flet, cum cogitationum humilitatem ad intellectus gratiam compungit et permouet. Audire in Scripturis intelligere dicitur, ut Apostolus: Animalis 180 homo non percipit que sunt spiritus Dei , neque enim audit, id est intelligit. ueniunt ad eum fratres, cum queque uirtutes illi prospere adminiculantur; proni in terram ruunt, dum in contemplando celestia de sua fragilitate humiliantur, quod Moyses, et Isaias, Deo sibi apparente, sed et alii fecisse leguntur. Serui, inquiunt, tui sumus, quia non imis desideriis, sed superne glorie inuigilantes intellectualitati obsecundare uolumus. Ne timeatis, ait, summa appetere, quia non possumus Dei uoluntati resistere.

 uERS. 20.---uos enim cogitastis de me malum, et Deus uertit illud in bonum, ut exaltaret me, sicut in presentiarum cernitis, et saluos faceret multos populos. Quod est dicere: uelimus, nolimus, ad suum uos Deus uelle contraxit, et cum de intellectualitatis reiectione, ac si cupide mediocrium de eius nimietate causantes cogitaueritis, sunt enim qui affectant media, sed magis sub hoc colore uitia. Deus ad mei exaltationem ipsis uobis ostendit effectibus, quod in me contineam bonum, et quod sine supernorum notitia in uobis non habeat uera salus locum; et multos populos, innumeras uidelicet illas insolentias animi subiugaret per spiritualitatum saporem salubriter sibi. De his populis Iob loquitur.  Ne protrahas, inquit, noctem ut ascendant populi pro eis .

uERS. 21.---Nolite metuere. Ego pascam uos et paruulos uestros. Consolatusque est eos, et blande ac leniter est locutus. Ne inquit, fucate et pestifere illius mediocritatis nomine alta diuine speculationis attingere uereamini, quia in me et uos, que ut uirtutum constantiam habeatis, a me accepistis, et infirma queque in uobis que lacte primordiorum indigent alemini. Consolatur et blande loquitur, cum per sapientie salutaris illapsum, quidquid arduum et incomprehensibile uidebatur, leuigat, et nectareum iam estimatur.

uERS. 22.---Et habitauit in Aegypto cum omni domo patris sui; uixitque centum decem annos. Et  uidit Ephraim filios usque ad tertiam generationem. Filii quoque Machir, filii Manasse nati sunt in genibus Ioseph. In Aegypto habitat, si quandiu in mundo uiuit, in merore, tribulatione, atque angustia positum se intelligens quisque doleat. Cum omni autem patris domo ibi habitat, cum omni rationalium statuum frequentia, quidquid in hac ualle lacrymarum illecebrose consolationis est, refugit, exsecrandumque deputat. Aegyptus enim et merorem, et tribulationem coangustantem et tenebras sonat. In his ergo degens, necesse est dicat: Diem hominis non concupiui [al. desideraui], tu scis . Denarius multiplicatus centenarium efficit. Per denarium namque diuine legis, cum centenarium perfecte obseruationis attigerit, sapientis  anima uiuit, et in eo dies luminose actionis in annos integritatum ac soliditatum prouehit. Ephraim dicitur fructificans.

Fructus autem pii nostri exercitii filios habet, quia spei sue premiis non caret. Ipsa enim spes filius est. Unde dicitur: uideas filiorum tuorum , id est premia operum, uel effectus exspectationum. Prima itaque generatio bonum opus est; secunda, spei fiducia ex eodem bono opere est; tertia, peruentio spei ipsius ad rem est. Potest et trina hec generatio accipi, iuxta Apostolum, prius uocatio, deinde iustificatio, ad postremum glorificatio. Quos enim, ait, uocauit, illos et iustificauit, et quos iustificauit, illos et glorificauit . Hos ergo intellectus filios attendit,  unde et ardentius fructificare contendit. Quod si Ephraim filios sola ea commoda, que ex operibus nascuntur, non autem opera ipsa intelligimus, dicere possumus fructus operum, spes premiorum; spei fructus, beatitudines animarum, deinde resurrectiones corporum. Unde psalmus. Dies, inquit, super dies regis adiicies, annos eius usque in diem generationis, scilicet spirituum, et generationis, uidelicet corporum . Hinc et a Domino dicitur regeneratio. In regeneratione, ait, cum sederit filius hominis , etc.

Filius Manasse, qui dicitur obliuiscens, est Machir, qui interpretatur uidens. Quanto enim magis uisibilium obliuiscimur, tanto magis ad uidenda celestia  intellectualiter aperimur. Genibus uero sese fouentium solent infantuli insidere, et eorum utique sedentium. Filii ergo Machir in genibus Ioseph nascuntur, quia fructus speculatiue uisionis, quod est interna letitia, et salutis eterne quedam securitas, in amore, et ex amore prodeunt intellectualitatis. Nisi enim funditus intelligentie ametur puritas, nec contemplationis sublimitas, nec fructuum predictorum sequetur utilitas. Sessio sane humilitatem, genuum inflexio, ubi ad excipiendos filios gremium dilatatur, caritatis significat uisceralitatem, sine quibus ualere non credimus, nec constare ad ista contrahenda intellectualitatem; scientia nempe inflat, caritas edificat .

uERS. 23.---Quibus transactis, locutus est fratribus  suis: Post mortem meam Deus uisitabit uos, et ascendere uos faciet de terra ista ad terram quam iurauit Abraham, Isaac et Iacob. Dum tot filiorum, id est incrementorum numerositate tenditur, inter miseriarum, quod est Aegyptus, circumstantias positis uirtutibus 181 propriis discretiue eloquitur. Post mortem, inquit, meam, cum scilicet carnalitatum surculos intelligibilitatis mee uiuacitate succidero, tum a Deo uisitabimini superni amoris conceptu plenario, et de terrenis his quibus irretimini imaginibus per Abraham, quod est paternitas spiritus, et Isaac, quod est spei glorie risus, sed et Iacob, supplantationem uidelicet totius noxii actus, subleuabimini ad illam que non deiectionem sed soliditatem significat terram, quam promittit Deus  a mitibus possidendam , puritatem scilicet ad Deum contuendum stabilem et inconuulsam. Superbis plane Deus resistit, mitibus autem dat gratiam . Cum namque uiuimus spiritu, et per spiritum ipsum ad superna gaudia spei beate ambulamus incessu , sine dubio supplantande nequitie prospero potimur effectu, a quibus tribus ac si patronis principalibus, merito exigitur sanctitatis gratia a Deo, quodam diuini iuris obiectu. Qui enim in se piis actibus diuinam resculpit imaginem, iusta et prorsus felici uiolentia Dei quodammodo sibi promissam, et iure debitam uindicat sanctitudinem. Sancti, inquit, estote, quoniam sanctus sum .

uERS. 24, 25.---Cumque adiurasset eos, atque  dixisset: Deus uisitabit uos, asportate ossa mea uobiscum de loco isto, mortuus est, expletis centum decem uite sue annis. Et conditus aromatibus, repositus est in loco in Aegypto. Adiurat, cum ad rectitudinis iura interiores status instituit et aduocat, ut cum tentationum infirmitate torquentur, Deus, inquit, uos uisitat, ut cum tentatione prouentum faciat  . De loco isto ossa mea asportate, id est de presenti seculo nequam, quod spiritualiter est Sodoma et Aegyptus, quidquid intellectualis uirtutis habetis ad intentionem superne eternitatis attollite; nec habeatis hic manentem ciuitatem, sed futuram, cuius Deus est fabricator, inquirite . Ossa profecto habet in Aegypto quisquis fortia que agit non pro Deo operatur, sed pro seculo. De his in psalmo: Deus, inquit, dissipabit ossa eorum qui hominibus placent . Ossa namque robur uirtutis, et carnes significant pondus fragilitatis.

Postmodum ergo iam per obseruantiam Decalogi, ut premissum est, ad certitudinem eterne perfectionis attingens, totius terrenitatis concupiscentie moritur. Centenarius plane a sinistra transit in dexteram,  quia plenitudo interior diuine multiplicata legis effectibus, a presenti seculo ad futurum, totis contemplando altissima transit affectibus. Reponitur conditus aromatibus in loco in Aegypto, quia contra carnis corruptiones, uirtutum custodia munitus, inter presentis seculi procellas sub humilitatis stabilitate deponitur. Reponitur etiam solet dici pro eo quod est, absconditur. Et quisquis humilis esse cupit, ab omni profecto spectabilitate se occulit. Ipsum quoque positionis nomen hoc innuit. Unde psalmus: Qui posuit, inquit, id est deposuit, animam meam ad uitam ; multi enim eleuantur ad mortem. Locus nempe electorum in presenti humilitas. Unde est - Auro locus est, in quo confletur . Et: In ualle lacrymarum in loco quem posuit . Licet ergo totius fragremus sanctitatis aromatibus, ne fauorum uulgarium aura iactemur, loci huius modicitate stringamur, quia etsi Ioseph, id est intellectualitatis auctoritas ad alta feratur, nosse tamen omnimodis debet, quia adhuc in seculi huius Aegypto moratur, ubi facile, nisi sibi Deus prouideat, in deteriora flectatur.


 FINIS.





uEN. GUIBERTI TROPOLOGIAE IN PROPHETAS OSEE ET AMOS AC LAMENTATIONES IEREMIAE



uEN. GUIBERTI ABBATIS AD TROPOLOGIAS IN PROPHETAS OSEE ET AMOS AC LAMENTATIONES IEREMIAE PROeMIUM

 182 Amantissimo Patri et uenerabili domino, uniuersa caritatis affectione colendo, totius sancte interioritatis uero cultori ac uere discretionis magistro NORBERTO, frater GUIBERTUS, monachus nomine,  peccator operibus, prosperis sui suorumque gaudere successibus.

Arduum nimis et magistris ueteribus horrescendum presentis prophetie pelagus aggressuri, ad te, liberalissime  doctor, tanti ausus causas tue conscii numilitatis inferimus. Cuius uerba excusationis non ambigo quod modestia tua ea mente suscipiat qua a me intentione apud tuas sobrias aures promi constat.

Difficultatem plane huius uoluminis beatus Hieronymus  tanta mysteriorum nebulositate multiplicat ut Origenem, post apostolos in doctrina supremum, et Apollinarem Laodicenum, Pierium quoque, Eusebium etiam Cesariensem, ad extremum etiam Dydimum uidentem, quibus suo tempore inter diuinos oratores famosior nullus fuit, hoc ipsum fateatur aggressos exponere, et neminem eorumdem ualuisse cepta perficere.

In quo mihi conatu uidetur simultatis apud exteros  quidpiam generari, qui longe alia quam tanta sacramenta exigunt, hec estimant intentione patrari. Sed hi qui talia opinantur, si equa, quod illi facere uoluerunt, et quod nos subinde prosequi nisi sumus, libra perpenderent, ab omni procul dubio uecordia huius iniuste suspicionis absisterent, cum enim legunt eumdem beatum Hieronymum magnis obscuritatibus inuoluta huius libri dixisse sequentia. Intantum, inquit, ut et nos qui explanare conamur, et prudens lector simul attendat, quia si non ueritatem, quod difficillimum est, saltem suspicionem uerisimilium inuestigare ualeamus, forsitan mihi neuos non minime temeritatis inurent, qui materias uiris extimescendas insignibus uidear uelut impudenter adorsus. Sed si quanta sit inter allegorias, imo inter  ipsas littere explanationes, et moralitatem, que inde elicitur, discrepantia attenderent, profecto sua aduersum nos iudicia continerent. Longe enim securius de nostrarum passionum, quas experimur intra nos, natura tractamus, quam de mysteriis Christi et Ecclesie, in quibus, nisi simus circumspecti, facile exorbitare ualemus. In tropologia enim eo solo prouiso ut littere obscuritas ad integrum nostris ingeniis elucescat, interioris hominis status prosecutione tutissima sine erroris timore disquiritur, si cautum tamen apud nos constet, ne noster uidelicet intellectus a littere concordia uiolenter intorqueri sinatur. Nisi enim litteram patenter agnoscas, frustra te in studio allegorie exquirende uel mortalitatis exerceas, et multum in hac discussione falleris, si quidquam  preter rationem aut exempla Scripturarum inuestigare coneris.

Porro si de tantarum rerum presumptione me ab aliquo diiudicari contingat, indubie sciat me solo Dei instinctu certissime hec penetrasse mysteria. Et testor Deum, qui aspirare non distulit, nullo meo precedente exercitio, nulla prouidentia, nisi quantum inter scribendum dictandumque exceptoris mei breuis admodum patiebatur mora. Hactenus enim non tam perpetuitate legendi quam nimia continuatione scribendi, utpote qui non solum dictator exstiteram, sed et laboris indefessi notarius, oculorum meorum aciem undecunque obtuderam, unde ad hoc mea immoderantia me redegit, ut exceptore adhibito, quod mihi nunquam moris fuerat, sola memoria,  sola uoce, sine manu, sine oculis presens opusculum cogeret explicari. In quo pii moderatio lectoris attendat ut, si insolito mihi modo dictantem minus aliqua competenter dixisse repererit, eo mihi intuitu indulgere non differat, quo minus aliene dum mea scribit manui, quam mee quondam facere consueueram institisse cognoscit. Dum enim mea manu propria scriptitarem, et crebro contuitu inter scribendum eadem dicta reuiserem, facillimum mihi erat et omissa retexere, et dum notarii mei fastidia nulla ex mora reuereor, uerborum curialitati secure mihimet ipsi morosus intendo. Tanto enim liberius ad animum 183 dicenda recolligo, quanto minus pro circumspicienda sententia dictandi lentitudinem  mihi soli uacuus erubesco.

Ex his ergo, que in aliis difficilibus quibusque sum Scripturis expertus, diuinis adminiculis et hoc opus adorior, non dubius quia, qui in minori sui amoris notitia tot prestitit, in sue contemplatione legis mee intentioni subsidia, melius iam intendenti, et deuotius aspirato, non negabit animo maiestas diuina potiora de se tractandi atque cogitandi consilia.

Quia igitur quo nomine censeatur opusculum queri potest mihi uidetur, quandoquidem commentariolos meos in Geneseos libro ita uocauerim, Moralia non debere uocari, sed uel manente sensu, lingua immutata, Tropologias in prophetis posse coniicio appellari.


 EXPLICIT PROeMIUM.



LIBER PRIMUS TROPOLOGIAE IN PROPHETAM OSEE



CAPUT PRIMUM.


uERS. 1.---Â»uerbum Domini quod factum est ad Osee filiium Beeri.Â« uerbum hoc non elementarium, nec interius aliqua intellectuali ratiocinatione per sententiarum membra distinctum intelligere debemus, quod non sit aliud quam lumen illud quod illuminat omnem hominem uenientem in hunc mundum , quodque a Psalmista dicitur: Â»Signatum est super nos lumen tui uultus .Â« Est autem rationis motus ad Dei dignoscentiam, bonique malique discretionem solis post Deum angelis hominibusque insitus. Hoc uerbum Domini est, quia ab ipsa Sapientia creatrice, que loquitur: Â»Ego in altissimis habito .Â« Ab initio et ante secula intra angelos et homines et ipsa  dicta sapientia creata est . Hoc uerbum fit, cum illud interni tractatus diligentia subtili distributione quasi per corporea lineamenta dispertit. Fit quoque ad Osee, cum ad solam capacitatem intellectualitatis pertingit humane. Ad Osee, inquam, fit, dum ad spiritum nostrum, in quo salutiferi consilii summa est, erudiendum singulari dignitate se colligit. Osee enim saluator. Domini interpretatur. Et cui magis spes humane salutis post Dominum intenditur quam illi uerbo, quod pedibus nostris, iuxta psalmum, quasi lucerna prescribitur? . Unde et Domini dicitur, quia quod nos docendo saluat, soli illuminanti potius quam lune illuminate imputatur. Is Osee filius est Beeri, quia saluationis sue gloriam non haurit alias quam de  ipso proprio fonte Dei, Beeri namque puteus meus dicitur. Saluator itaque filius putei sui est, quia quidquid interius suggerendo salubre ministrat ex affluentia aquarum uiuentium que fluunt impetu de Libano est .

Â»In diebus Ozie, Ioathan, Achaz, Ezechie regum Iuda.Â« Ozias fortitudo Domini, Ioathan consummatio  uel perfectio, Achaz uirtus, Ezechias imperium Domini sonant. uerbum ergo per bone uoluntatis retractationem quasi substantiale effectum regum Iuda, id est confessionis dies efficit, dum per peccati emissionem uirtutibus admissis menti claritates ostendit. Principium enim bonorum confessio malorum; si enim Ozias Domini est fortitudo, quid fortius quam iniustitias in quibus erubescimus confiteri aduersum nos Domino? 

Deinde, iuxta quod Ioathan innuit, quoniam non solum bonum est confiteri, sed etiam consequenter psallere , si in boni exhibitione operis consummamur atque perficimur, iuxta quod Achaz suo signat nomine. uirtus necessaria est, quia dum bona in nobis exuberant, honorum ambitio et laudis  appetentia, que tunc importune ingerit, summa ui propellenda est. Quo facto, iuxta quod Ezechias interpretatur plene Dominus imperat, quia qui sic se habet, competenter ualet dicere: Â»Tuus sum ego, saluum me fac ,Â« presertim cum sinistre partis nil in se quod dominetur admittat.

uERS. 2.---Â»Et in diebus Ieroboam filii Ioas regis Isrel. Principium loquendi Domino in Osee.Â« Notandum quod superius uerbum dixit factum ad Osee, modo principium loquendi 184 non ad Osee, sed in Osee. Ad Osee Dominus loquitur, cum aut per diuina eloquia, aut per aliquam exterius exhibitam occasionem mens nostra compungitur; in Osee, uero cum sua ipsius contemplatione et pie cogitationis spontanea augmentatione succenditur. Ieroboam  temporalis, Ioas sperans interpretatur, Isrel princeps est Deo, uel directus Dei. Per Isrel ergo affectus noster carnalis accipitur, qui nunquam nisi cum Deo, id est ratione comite principatur, nunquam per se dirigitur, quia nec ab Apostolo bonum in carne propria reperitur .

Hic Ieroboam et Ioas habet reges, quia temporalis  commodi et spei mundane, que ex eo semper gignitur, dominio frequenter uel exactione deprimitur. Qui duo habent dies, quia non nisi huius seculi explorant prosperitates. Quatuor ergo Iude reges, et duo Isrelis sunt, quia unde ratio regitur, uel quod ratio reget, quadrum et ideo solidum est; in quo autem affectualiter intumescimus, quanto extra unitatem est, tanto diuisioni et inuidentie pronum est. Quandiu itaque temporalia, et spes temporalium animo imperant, quamuis quatuor precedentium regum magna potentia sit, tamen mentis status utrobique alternantes duobus aliquoties molliter obsecundant. Unde principium habet Dominus in Osee loquendi, cum in interiori homine habent quatuor contra duos primas ex aliqua re occasiones altercandi.  Hinc est quod sequitur.

Â»Et dixit Dominus ad Osee: uade, sume tibi uxorem fornicationum, et fac filios fornicationum, quia fornicans fornicabitur terra a Domino.Â« Ad Osee Dominus dicit, cum causas interioris actus ab exteriori ingerit. uade, inquit, ne maiora de te sentias quam competit, sciens quia, dum aduiuis, caro aduersus spiritum concupiscit , sed sume tibi uxorem fornicationum, id est ascribe tibi uoluntatem, sine qua nec bonum nec malum fit, lasciuientem per uolutabra delectationum, et fac filios fornicationum, opera uidelicet diuersorum excessuum.

Hec est uxor que in Euangelii parabola cum filiis  suis iubetur uendi , hoc est extra libertatem arbitrii in reprobum sensum abduci. Sume, inquit, uxorem, et fac filios, id est firmiter tibi propone non bona que cogitas et exerces, sed cogitationum libidines et luxus externos; nec id iniuria, fornicans enim interius, et quasi apostatans consuetudinarie, exterius etiam fornicatur , ore, ut Salomon ait, gradiens peruerso. Terra, id est corporalis appetitus, a Domino.

uERS. 3.---Â»Et abiit, et accepit Gomer filiam Debelaim, et concepit, et peperit filium.Â« Abiit, cum a sui boni actus consideratione, fiduciaque recedit. Gomer interpretatur lacus, id est cisterna, Debelaim palate eorum. Sunt autem palate carice recentes, inter duas palas premendo in modum laterum  compacte. Gomer accipit, cum solam lasciuiam quasi laticem, que intra se latet, attendit. Et hec est filia Debelaim, quia uenenosam dulcedinem mundialis, que per palas signatur, uoluptas ob sui dilatationem gignit. Concipit tamen, et parit non filiam, sed filium, quia dum in suis sibi uilescit obtutibus, non consequitur effeminata mollities, sed masculina, ut sic dixerim uirtus.

uERS. 4.---Â»Et dixit Dominus ad eum; uoca nomen eius Iezrahel, quoniam adhuc modicum, et uisitabo sanguinem Iezrahel super domum Iehu, et quiescere faciam regnum domus Isrel.Â« Dominus ad eum dicit, cum quod super suo statu pensare debeat, ostendit. Iezrahel interpretatur semen Dei. Semen ergo Dei uocari filius precipitur, quia robustum  opus est quidquid ex humilitatis semente creatur. Nec enim uirtus dicitur, que non humilitate conditur. Reddensque causas, adhuc, inquit, modicum, et uisitabo sanguinem Iezrahel super domum Iehu, id est parua erit interne mora quietis, cum ulcisci cepero sanguinem, quod est peccatum uitiate humilitatis, et hoc super domum Iehu, id est stabilitatem conscientie, que ex Dei desiderio quamdam molitur immobilitatem, in qua diu sibi non licet consistere. Fit enim silentium in celo, sed uix media hora.

Notandum autem quod non aliud sit uocare filium quam estimare opus proprium. uerbum, quod est uisitare, cum sit frequentatiuum, bifariam in Scripturis accipitur, ut est: Â»uisitabo in uirga .Â« Et: Â»uisita nos in salutari ,Â« et assiduitatem diuine introrsum correctionis insinuat.

Isrel pro affectu carnali posuimus, qui, sine Deo, seductor; cum Deo, princeps et directus est. Regnum quiescere facit Deus, cum mitiores reddit turbulentiam atque superbiam eiusdem carnalis affectus. Non enim dixit deficere, sed quiescere, ut est illud: Â»Peccatum in uobis non dominabitur ,Â« plane nolens dicere, non erit.

uERS. 5.---Â»Et in illa die conteram arcum Isrel in ualle Iezrahel.Â« In illa die, hoc est in illa uisitatione diuina arcus Isrel conteritur, quia subdole affectus nostri suggestiones superni amoris diligentia decoquuntur.  Et hoc fit in ualle Iezrahel, in humilitate uidelicet 185 que ex seminario Dei timoris solum modo originem habet.

Nota propheticum morem, quod crebro repetunt in die illa, demonstratiuo pronomine ostendentes quam frequens inesse menti debeat lucis interne presentia. Consuetudinarium quoque Scripturis est arcum pro insidiis ponere.

uERS. 6.---Â»Et concepit adhuc et peperit filiam. Et dixit ei. uoca nomen eius Absque misericordia; quia non addam ultra misereri domui Isrel, sed obliuione obliuiscar eorum.Â« Adhuc concipit, filiamque parit, cum post rigidiorem statum ad infirmiora non solum cogitanda sed etiam peragenda sese deflectit. A Deo tamen imperatur ut nomen eius  Absque misericordia uocetur, quia semper ex rationis sibi deliberatione ingeritur, ne erga carnis macerationem aliqua falsa pietate moliatur. Solent enim qui uigilant cerebro suo timere; qui flent, oculis; qui ieiunant, corpori uniuerso. Non quod horum nimietas inhibenda non sit, sed quod, si nimium leuigentur, obsit. Cui concinit illud: Â»Pelles, inquit, tabernaculorum tuorum extende, ne parcas .Â« Quod est dicere: Exempla sanctorum, quorum auctoritate muniris, in tuo opere sine ulla retractatione propaga. Non se additurum Deus misereri Isrel pollicetur, dum per instinctum suum contra se indurari edocet eos, qui pro se eternam parcimoniam profitentur, sed obliuione obliuisci eorum, dum quod in sue conuersionis  initiis semel obliterarunt a cordibus, perpetua subductione dimoueant. Sciendum autem quod geminationes uerborum, ut est, uita uiuere, morte mori, et cetera his similia, uernacula Hebreorum locutio magis quam typus aliquis sit.

uERS. 7.---Â»Et domui Iuda miserebor, et saluabo eos in Domino Deo suo, et non saluabo eos in arcu, et gladio, et in bello, et in equis, et in equitibus.Â« Isrel, et Iuda habent domus, quia diuersos ab inuicem habent status. Domui ergo Iuda miseretur, quia eos, quibus pie confessionis indulget gratiam, reueretur. Saluat eos in Domino Deo suo, quod et ipsum Hebraica locutio est, quod est in seipso, dum ex eo quod dominari eum sciunt, timent; ex eo quod Deum norunt, se eum habituros  in premio ex amore sperant. Quod totum nil aliud est quam timore primum, dehinc amore saluari. Domino enim timor, ut Aggeus: Â»Si ego Dominus, ubi timor meus? Â« Deo autem ac si patri amor attinet. Unde isdem: Â»Si ego, inquit, pater, ubi honor meus? Â« Et non saluat eos in arcu, quia nullo sue rigide intentionis labore consolidat, nec gladio discretionis obseruat, neque in bello, quia cum uitiis frequens dimicat, non in equis, in quo scilicet carnis petulantiam frenat, non in equitibus, ubi omni superbie ac animalitati superequitat, quidquam salutiferum eis prestat. Quod totum est: Â»Non uolentis, neque currentis, sed miserentis est Dei ,Â« ut non quis in exercitio, sed Dei nitatur auxilio.

 uERS. 8, 9.---Â»Et ablactauit eam, que erat Absque misericordia. Et concepit, et peperit filium. Et dixit: uoca nomen eius: Non populus meus, quia uos non populus meus, et ego non ero uester Deus.Â« Filia ablactatur, cum a lenocinio praue remissionis absistitur. Nosmet namque lactamus, cum nos nobis bonis male parcendo laboribus intra nos adulamur. Concipit deinde, et parit filium, cum de experientia proprie fragilitatis in fortiorem emergit statum. uocari nomen eius Non populus meus iubet, quia quantumlibet in bono opere exerceatur, etiam cum summa gesserit inutilia apud se censeri docet, ne scilicet securitatem piorum studiorum ei populus pariat, etsi ad hoc multa etiam  irreprehensibilitate desudat. Unde est: Â»Serui inutiles sumus, quod debuimus facere fecimus .Â« Et: Â»Nescit homo utrum amore an odio sit dignus .Â« Affectando autem concipimus, efficiendo parimus. uos non populus meus dicit, quia mentis obtutibus peccati semper consideratione prelata ne reprobus inueniatur, cuiusque tumorem reflare non desinit. Unde et non ero uester Deus subiungitur, ut semper omnis quelibet bona agens de sua sorte futura debere metuere doceatur.

uERS. 10.---Â»Et erit numerus filiorum Isrel quasi arena maris, que sine mensura est, et non numerabitur.Â« Filiorum Isrel numerus quasi arena maris est, cum affectualis leuitas sub pondere  diuini timoris est, et condimento diuine sapientie fatuitas interna salitur. Sal enim, ut dicunt, ex maritima arena conficitur; que tamen sine mensura est, et non numeratur, quia quocunque superni metus artificio cogitationum inanium minutie deprimantur, nunquam tamen ad integrum cohiberi, aut comprehendi possunt ab eo ipso qui patitur. Mensuram autem accipe ad excursum appetitus, numerum uero ad crebras reuolutiones interni qui fit cogitando rotatus. Â»Et erit, in loco ubi dicetur eis, Non populus meus uos, dicetur eis: Filii Dei uiuentis.Â« Erit, inquit, idem quod dicam, pro certo constabit. Est autem Hebraici moris, sicut et illud quod quibusdam propheticis uerbis prescribitur, semper, ut scilicet se eterna, non uolubilia  denuntiare significent. Locus autem noster, Dei timor est. Sicut enim gaudium effusio mentis est, ita timor restrictio. Unde est: Â»Hec recordatus sum, et 186 effudi in me animam meam ,Â« etc. Et: Â»In ualle, inquit, lacrymarum in loco quem posui ,Â« qui non est alius quam timor et humilitas. In hoc, inquam, loco, ubi spiritualis mentem populositas pene exsortes a Deo nos nobis uideri efficit. Filii Dei uiuentis dicuntur, quia ex nostri recompensatione quem patimur in obseruanda humilitate laboris, is sepissime fructus accedit, ut tantarum nube remota turbarum infinita redeat, et plusquam sperari ualuerit placiditas animorum, ut iam mens de eterna salute periclitari non timeat, sed iam spe in superna homo  sublatus Christo cum Apostolo conregnet atque consedeat . Hoc modo status nostri, qui iuxta psalmum, descenderant in abyssos, ascendunt usque ad celos . Filii Dei dicuntur, sed uiuentis, quod uigilanter est additum, ut qui mortem de interioris pugne prestolabantur euentu, Deo adherendo de immortalis uite spe iam certificentur accessu.

uERS. 11.---Â»Et congregabuntur filii Iuda et filii Isrel pariter, et ponent sibimet caput unum, et ascendent de terra, quia magnus dies Iezrahel.Â« Filii Iuda, et filii Isrel pariter congregantur, cum pie confessionis alacritas, et affectualium motuum stoliditas sub unius Dei timoris uinculo glomerantur,  dum quidquid uulgi nugacis, quod introrsum perstrepit, scurrilitate dispergitur, sancte confessionis cohibitione frenatur. Unum caput sibi ponunt, quando sub una ratione magistra se congerunt, unde et ascendunt de terra, quia illustrante eadem a Deo primum ipso lustrata terre, id est carnis, excedunt desideria. Et hoc fit, quia Iezrahel dies magnus existit, magna scilicet claritas diuini seminis, id est inspirationis, per quam uera humilitas mentibus insinuatur, ignoscit; non enim sese quispiam nisi ex magno Dei amore in presenti contemnit.



CAPUT II.

uERS. 1.---Â»Dicite fratribus uestris: Populus meus, et sorori uestre: Misericordiam consecuta.Â«  uox est Isrelis ad filios Iuda iam non desperantium post motus illos superiores de salute sua, acsi dicerent: Quoniam, o filii Iuda, motus scilicet spirituales, qui nos ad confessionis cohortamini puritatem, unum sub uno capite iam sentimus, dicite fratribus uestris, id est affectuum motibus iam uobis consentaneis, ut pote ex eadem matre ratione genitis, quia sub eadem ipsa compopulares estis, et si qua subinde fragilitas, tanquam soror, uobis incessit, sine spe misericordie fortia repetentibus non sit.

uERS. 2.---Â»Iudicate matrem uestram, iudicate, quoniam ipsa non uxor mea, et ego non uir eius.Â« Licet tanta indulgentia sorori et fratribus prebeatur, tamen iudicanda est mater ratio ab inferioribus  suis motibus, tanquam que regere eos debuerit; et insuper iudicanda, plane iudicanda, quod non primordia delectationis obstruserit, nec minus iudicanda, imo potius quod ineptum aliquoties opus admiserit, quoniam in eo quod externo, id est diabolico semine conceperit. Non uxor mea, et ego non talis germinis infusione uir eius Omne enim quod nascitur ex Deo nescit [al., uincit] mundum . Â»Auferat fornicationes suas a facie sua, et adulteria sua de medio uberum suorum.  Ne forte exspoliem eam nudam, et statuam eam secundum diem natiuitatis sue.Â« Aufert fornicationes a facie sua, cum a sua imaginatione remouet peccata preterita; cum enim turpium nostrorum recordamur actuum, in uapido animi statu constituti,  errorem nobis facillime refricamus antiquum. Inter ubera cor consistit. Dilectus enim in amoris Cantico inter ubera commorari dicitur . De medio ergo uberum adulteria auferuntur, cum a iure maritali, quod Dei tenax amor est, que possunt falso diligi corruptibilia quelibet subtrahuntur. Ne forte, inquit, exspoliem eam nudam, ne usu scilicet peccandi iusto meo iudicio per reprobum sensum ducatur ad impudentiam. Nemo enim nisi sui incuriosus equanimiter ferre dignoscitur, si sensus improbitas eque pudenda ut impudenda perpetitur. uel secundum illud: Â»Beatus qui custodit uestimenta sua, ne nudus ambulet, ne uideant turpitudinem eius .Â« Secundum diem natiuitatis sue eam Deus statuit, cum originalia et  actualia mala ei in uacuum gratiam Dei recipienti nequaquam imminuit. Â»Et ponam eam quasi solitudinem, et statuam eam uelut terram inuiam, et interficiam eam siti.  Et filiorum eius non miserebor: quoniam filii fornicationum sunt.Â« In solitudine ponitur, qui a Deo inhabitatore desolatur. uelut terra inuia statuitur, in cuius corde nullius doctrine, nullius boni exempli uestigium reperitur. Siti interficitur, cuius interioribus nullo modo fons aque in uitam eternam salientis illabitur. Filiorum eius non miseretur Deus, cum peccanti ad mortem cuilibet, et gratiam qua saluari poterat impugnanti, etiam ceterorum fidelium oratio iuxta Ioannem apostolum denegatur. Quod totum ad  incorrigibilitatem affectualium motuum, qui Deo non respiciente durantur, referri conuenit. Unde sequitur.

uERS. 5.---Â»Quoniam, inquit, filii fornicationum sunt quia fornicata est mater eorum, confusa est 187 que concepit eos.Â« Nisi enim primum conscientia mater a Dei amore exerrans, uelut legali exorbitaret a thoro, ipse cogitationes et intentiones, que quasi filii inde propagantur, nomine non fierent inhonesto. Quia enim irrationabiliter in ipsa prauitatis conceptione confunditur, ex traduce generantis proles necesse est identidem uitietur.

Â»Quia dixit, inquit, uadam post amatores meos, qui dant panes mihi, et aquas meas, lanam meam,  et linum meum, oleum meum, et potum meum.Â« Dixit nil aliud est quam apud se destinauit. Amatores non alii sunt quam aut demones, qui nostris desideriis causas uitiorum suppeditando suffragantur, aut quilibet amici siue potentes, qui talibus assequendis, seu fauore, seu munere miseros prosequuntur. Hi dant panes, cum rerum temporalium administrant iucunditates. Unde est: Abominabilis ei haud dubium quin iusto panis, id est uoluptas in uita sua . Dant aquas, quando ad uotum carnales ingerunt fluxus atque lasciuias. Unde per loca inaquosa spiritus egrediens ambulare dicitur , et Behemoth in locis humentibus habitare prohibetur . Dant quoque lanam, cum secularis cure reique familiaris, quod  plurimi pretii apud ipsos est, docent scientiam. Non minus etiam linum prebent, cum aut liberales artes, que plurimo egent acumine, aut causarum forensium subtilitates insinuant. Oleum pariter tribuunt, cum qualiter ditioribus se adulari debeant instruunt. Potum quoque his propinant quos libidinum furoribus malesuada circumlocutione inebriant. Hac lana eoque lino etiam utiliter Ecclesia utitur, que apud Salomonem utrumque quesisse et operata dicitur . Confunduntur quoque Aegyptii e diuerso, qui operabantur linum pectentes, et texentes subtilia , id est machinantes astuta.

Notandum denique quod, dum de suis se mulier mercibus iactat, unicuique speciei quod sua sit, uigilanter  assignat. Quid enim apud reprobos magis suum quam illud quod, Deo reprobato, solis militat usibus uitiorum?

uERS. 6.---Â»Propter hoc ecce ego sepiam uiam tuam spinis, et sepiam eam maceria, et semitas suas non inueniet.Â« Quia ergo magis amatoribus suis quam Deo prosperitas talis ascribitur, et non ad Dei, sed in suos turpiter usus expenditur. Propter hoc, inquam, uia eius spinis repente sepitur, dum tota illa mollities et secundum ista proficiendi intentio in aduersitatum aculeos, et in lapidum duritiam commutatur. Cui tropologie pulchre alludit Balaam, asino sedens, in angustiis duarum maceriarum deprehensus . Solent enim  talibus prouenire, ut subita mutatione fortune amicos eque ut inimicos experiantur infensos. Unde semitas suas iam non inuenit, quia diuerticula prauarum actionum et furtiuorum moliminum angiporta diuini iudicii incursus obstrusit.

uERS. 7.---Â»Et dicet: uadam, et reuertar ad uirum meum priorem, quia bene mihi erat tunc magis quam nunc.Â« Dicet, uidelicet proponet. uadam, scilicet a talis prosperitatule me occupatione remoueam. Ad uirum meum priorem reuertur, quia ad eum, cui prima mea, me scilicet, et omne interius meum debeo, me referam, a quo uiriliter regar. Bene mihi erat tunc magis quam nunc, quia postquam primum ordinem, et diuine institutionis legisque nature deserui, multimodo me errori et  dolori inserui.

uERS. 8.---Â»Et hec nesciuit, quia ego dedi ei frumentum, et uinum, et oleum.Â« Ac si diceret: Hec miserabilis illa, dum amatores prosequeretur iniquos, quod sibi essent in aduersum conuertenda nesciuit. At modo non immerito postliminium meditatur, quia ego dedi ei causas, pro quibus ad me auidius reuertatur. Frumentum dat, cum doctrine salutaris alimenta ministrat. Et quia predicationis siue lectionis exercitatio, sine diuina inspiratione uacua constat, uinum superne dulcedinis additur, quo ueteris inertie torpor abscedat. Datur et oleum, ut progrediatur suauitas dilectionis ad proximum. Â»Et argentum multiplicaui ei, et aurum, que fecerunt Baal.Â« Argentum multiplicat, cum Scripturarum  scientiam, siue doctrine efficaciam coaugmentat. Aurum quoque eadem largitate prerogat, cum aut supernorum notitiam, aut uite excellentiam subministrat. Hec quondam Baal fecerunt, quia per inanem gloriam in diabolica seruitia abusiue transtulerunt.

Nota propheticum morem, quam facile de singulari ad pluralem, de plurali ad singularem, de persona quoque ad personam delabatur. Unde superius dicens Sepiam uitam tuam, subiecit mox semitas suas non inueniet. Et hic cum se ei multiplicasse aurum diceret, subdidit: que fecerunt, inquit, Baal.

uERS. 9.---Â»Idcirco conuertar, et sumam frumentum meum in tempore suo, et uinum meum in  tempore suo, et liberabo lanam meam, et linum meum, que operiebant ignominiam eius.Â« Idcirco reuertitur, quia ex tantorum munerum, que ei impenderat, consideratione reflectitur. Unde crebro ei obiicimus, ut 188 eos, pro quibus passum se meminit, diabolica non sinat fraude lacerari. Sumit frumentum suum in tempore suo, cum diuinam scientiam, non qua abutebatur, sed suam conseruat, et retinet remunerandam eternaliter, quod est in tempore suo. De quo dicitur: Â»Tempus meum nondum aduenit .Â« Est autem tempus sine tempore, pro seculo, uel statu non pro uarietate positum. De uino et tempore eius idem sentitur. Lanam suam et linum suum Deus liberat, quando exercitium,  quod circa scientiam, que per lanam, que crassioris nature est, intelligitur, habuimus; et linum subtilioris intelligentie, que sapientia dicitur, brauio celesti apponderat. Lanam etiam et linum librat, quando quidquid temporaliter aut scimus, aut sapimus, etiam in presenti ad Dei contemplationem suspendit et eleuat. Cui consonat: Â»Qui appendit, inquit, tribus digitis, id est amore Trinitatis, molem terrene mentis, et librat in pondere montes ,Â« ut sancti quantum amant, tantum interni saporis accipiant. Pondus enim a pendendo dicitur, et qui pendet ad aliquid inclinatur, unde et qui amat pendere dicitur. Hec operiebant ignominiam eius, quia quo maior aliquibus exuberat in presenti astutia, eo licentia peccandi ex  eruditionis uelamine magis eis inesse uidetur authentica.

uERS. 10.---Â»Et tunc reuelabo stultitiam eius in oculis amatorum eius, et uir non eruet eam de manu mea.Â« Nunc reuelatur stultitia eius, quia in ipso conuersionis eius nouo statu amatorum eius oculis, id est sensibus intelligi datur, quia studium illud inordinatum et incompetens erat, quod tanta seueritate contemnitur. Nulli enim improbis uiuaciora exempla proponunt, quam qui pro Deo ab eorum illecebrosa societate desciscunt. uir de manu Dei eam non eruit, quia nullus adeo uiuax rationis est motus, qui contra ingruentes cordi eius eterni iudicii minas excusabile aliquid loqui possit.

uERS. 11, 12.---Â»Et cessare faciam omne gaudium  eius, solemnitatem eius, neomeniam eius, Sabbatum eius, et omnia festa tempora eius. Et corrumpam uineam eius, et ficum eius de quibus dixit: Mercedes he, mee sunt, quas dederunt mihi amatores mei.Â« Omne gaudium eius cessare facit, cum quidquid inepte letitie ex instantibus prosperis eatenus colligebat solo lacrymarum appetitu despuit: Â»Fuerunt, inquiens, lacryme mee, panes die ac nocte .Â« Solemnitas eius cessat, cum huius mundi spectacula iam et celeberrimos, qui oculos precipue pascere solent, conuentus ignorat. Neomenia quoque, que noua luna dicitur, conquiescit, quia nulla temporum mutatio de aduersis scilicet, que supra retulimus, in prospera mentem eius in spem inanem erigit. Sabbatum  deinde destruitur, quando torpor et otium ab eius cogitatione recutitur. Etenim Nabuchodonosor otium, iuxta Ezechiel, Sabbatorum imitatur . Omnia festa tempora eius sopiuntur, dum quidquid in hoc seculo iocundum et optabile suboriri potest in eius intentione commoritur. uinea eius corrumpitur, quando amor seculi, ex quo uinum totius dementie hauserat, in eius precordiis exstirpatur. Sicut enim domus Isrel uinea Dei dicitur, ita e diuerso uinea Sodomorum, et alias uinea terre appellatur. Ficus quoque corrumpitur, que succos lacteos, ramosque teneros habere dignoscitur, cum praua penes seculum, uel parentes, que Deum postponi docet, affectio a corde reiicitur. Hanc ficum  apud alium prophetam, se Deus decorticaturum , id est robur ei sublaturum comminatur. Mercedes has suas dixerat, quas a suis amatoribus acceperat, quia hunc fructum sue secularitatis, uel a demonibus, seu amicis, ut sibi uidebatur, habuerat, quod opportunitates peccandi frequentius suppeditantibus ipsis inuenerat. Â»Et ponam eam in saltu, et comedet eam bestia agri.Â« In saltu ponitur, cum in feruore, qui ad tentationem ei fit, iuxta Apostolum, peregrinatur . A bestia agri ibi comeditur, quando multimoda a diabolo suggestione corroditur. Recte bestia agri, quia tyrannus est mundi.

uERS. 13.---Â»Et uisitabo super eam dies Baalim, quibus accendebat incensum, et ornabatur inaure  sua, et monili suo, et ibat post amatores suos, et mei obliuiscebatur, dicit Dominus.Â« Dies Baalim super eam uisitantur, cum iam lacrymis punire cogitur, quod quondam multis innutriri se uitiis letabatur. Dies enim pro iucunditate ponitur, ut est: Â»In hac die, que ad pacem tibi .Â« Baalim pro idolis ponitur, et est acsi diceret, dies idolorum. Interpretatur quoque habens me, uel uirorum meorum. Et que sunt idola maiora quam crimina, de quibus Apostolus: Â»Auaritia, que est idolorum seruitus .Â« Et alibi: Quorum Deus uenter est, et gloria in pudendis eorum .Â« Hi sunt uiri, qui nos non regunt, sed abigunt, de quibus ille est: Â»Et hic quem habes non est tuus uir ;Â« et quandiu nos habent,  non tam possident quam obsident. Quibus tunc incensum accenditur, cum ex praui feruore desiderii intra mentem, que nos male obcecat, nebula suscitatur. Hoc est, quod apud Ezechielem uapor nebule de thure consurgere dicitur . Nec nobis officit, quod libenter aliquoties ardentia thura sentimus, quia sepissime per imaginationes 189 non minus quam presentialiter uisa, et audita gratanter olfacimus.

Inaure sua ornatur, qui de claritudine proprie intelligentie eleuatur. Monile autem ad extrema colli appenditur. Monili ergo ornatur, qui de profunditate consilii gloriatur. Habent enim qui peccant uerba cuiusdam apud se ratiocinationis, ad excusandas scilicet excusationes in peccatis . Sub nomine enim eius, que quasi uix cohiberi possit, humanitatis securius solent inseruire peccatis. Nec mirum si in malo ea ponimus, cum reperiantur in bono frequentius, quia in libro Iudicum Ismelitas inaures et armillas habuisse legimus ; sicut in manu Babylonis secundum Apocalypsim calix est aureus . Unde et ire post amatores nunc dicitur, quia plerumque nec homine, nec diabolo incentore prauam consuetudinem sponte prosequitur. Unde cuidam dicitur: Â»Mittam te quasi in pilam in terram latam et spatiosam .Â« Pila enim plus uoluitur quam uelit is a quo iacitur. Multi enim non ut afficiantur exspectant, sed affectus in se excitant. Post  auersos ergo it qui Dei obliuiscitur, quia pudor omnis recutitur, ubi quidquid Dei est, a sinu mentis arcetur.

uERS. 14, 15.---Â»Propter hoc, ecce ego lactabo eam, et ducam eam in solitudinem, et loquar ad cor eius. Et dabo ei uinitores eius ex eodem loco, et uallem Achor ad aperiendam spem, et canet ibi iuxta dies iuuentutis sue, et iuxta dies ascensionis sue de terra Aegypti.Â« Propter hoc, inquit, lactabo eam, id est dulcibus eloquiis, ut mei reminiscatur, et desertores non prosequatur erudiam. In solitudinem eam ducam, quia a strepitu uitiorum, et etiam ab inanium cogitationum eam turbis, quia sibi sola esse non potest, que tantis exactoribus subest. Ad cor eius ibi Deus loquitur, dum sacre  pagine uerbum per compunctionis gratiam in eius animo dulcoratur. uel etiam ad cor eius loquitur, cum ea, que uix summa aure attingere dignabatur, eius precordiis medullitus illabuntur. uinitores ei ex eodem loco dantur, cum rationales motus, qui quondam ipsa sua interna disperserant, ad spiritualis culture exercitium fideliter glomerantur. uallis Achor pariter tribuitur, quando humilis mens penitentie acerbitate turbatur; Achor enim dicitur tumultus siue turbarum. Unde psalmus: Â»Commouisti, Domine, terram, et conturbasti eam ,Â« etc. Que enim turba grauior, quis tumultus quam conscientiam sub Deo iudice de propriis morderi et dolere criminibus? Sed non uane hec humilitas  perturbatur, cui subinde quo acrius uoluerit spes uenie aperitur. Iuxta iuuentutis dies ibi canitur, quia secundum claritatem innouate uirtutis mens letatur; quo enim amplius diem diuine cognitionis attigerit, et interne soliditatis robur  induerit, tanto gratiosiores in Deum iubilos fundit. Iuxta etiam dies ascensionis sue de terra Aegypti canit, quia quo magis illuminante gratia terrenos appetitus, quod Aegyptus signat, excesserit, tanto ei, pro quo ea contemnuntur, glorificando et amando expeditior erit.

uERS. 16.---Â»Et erit  in die illa , uocabit me: uir meus, et non uocabit me ultra Baali.Â« uox est mulieris de premissa Dei sponsione gloriantis.  Cum hanc, inquit, mihi Deus prestiterit lucem, uocabit, id est estimabit me uxorem, ut scilicet ipse dicatur uir meus, nec peccata uetera oberunt, quia cultus pristine idololatrie sopiti sunt.  Â»Et auferam nomina Baalim de ore eius, et non recordabitur ultra nominis eorum.Â« Redit Dominus ad id quod superius dicere ceperat. Quod totum est: Non solum antique criminositatis cultum sibi subtraham, sed etiam ipsa nomina uitiorum, quod Apostolus Â»turpiloquiumÂ« nominat , de ore eius abradam, nec solum uerborum feditates subtraham, sed etiam omnis obsoleti actus ab eius animo obliterabo memoriam. Unde Apostolus: Â»Nec nominetur in uobis  .Â« Et: Â»Qualem fructum habuistis in quibus nunc erubescitis? Â«

uERS. 18.---Â»Et percutiam eis fedus in die illa, cum bestia agri, et cum uolucre celi, et cum reptili terre, et arcum, et gladium, et bellum conteram de terra; et dormire eos faciam fiducialiter.Â« In die illa fedus eis Deus cum bestia agri, hoc est super bestia agri percutit, cum in illo interiori lumine ex bone intentionis firmitate eis pasciscitur, quod bestia agri, id est feralis cupiditas in nullo eis dominari permittatur, nec uolucre celi, quod est superbia, nec reptile terre, quod est luxuria. Nota distantiam, quod scilicet reptile humi prorsus inhereat, uolucre per alta feratur, bestia se aliquantisper a terra suspendat. Arcum conterit,  cum subripientes animo suggestionum insidias reprimit, gladium, cum delectationes carnis a rationis imperio dissidentes obruit. Bellum destruit, cum cogitationes sese oblate uoluptati immergentes summa spiritus auctoritate recidit. Fiducialiter eos dormire facit, cum tentationum harum trium, que ceterarum origines sunt, sopitis incursibus, a mundanis eos permittit uacare tumultibus. Unde est: Â»Ego dormio, et cor meum uigilat .Â« Quod enim hic dicitur dormire faciam fiducialiter, in alia translatione dicitur: Habitare eos faciam in spe; quod est: Qui in impassibilitate dormit, in spe tamen uigilat, et hos fiducialiter, quia iam de 190 certitudine retributionis exsultat.

 uERS. 19.---Â»Et sponsabo te in sempiternum, et sponsabo te mihi in iustitia, et in iudicio, et in misericordia, et miserationibus.Â« In sempiternum sponsat, cum mens eius, qui se Deo desponderit, nequaquam ullo modo in perseuerandi studio titubat. In iustitia sponsatur, cum ad reddendum quid Deo, quid proximis debeat, tenacissime roboratur. Diffinitio enim iustitie est: Â»Communi utilitate seruata reddere cuique quod competit.Â« Et hoc sine iudicio, id est discretione non constat, quia cauendum est ne nimium prosequendo iustitiam iniusto deterior fiat. In misericordia quoque desponsatur, cum nos suis se meritis, sed sola Dei gratia de massa perditionis assumptum arbitratur. Nec sine miserationibus, quia quibuscunque uocationem  Dei bonis operibus prosequatur, credendum summopere sibi est quod inter tentationes nulla ratione subsisteret, nisi pietate sui Conditoris assidue iuuaretur.

uERS. 20.---Â»Et sponsabo te mihi in fide, et scies quia ego Dominus.Â« Mirum est quod tam prepostere fidem posuit, cum prelibata omnia non dico stare, sed nec esse sine ea possint. Sed considerandum est quod opportunissime fides supponitur, ut per merita simplicis fidei fructus ipsius fidei denotetur. Fructus namque et premium eius in presenti intellectus est. Is autem non tam in scientia quam in amore est, quia amor illa substantia est, de qua Apostolus: Â»Est, inquit, fides sperandarum substantia rerum ,Â« que scilicet credendas  res in corde fidelis tanta faciat soliditate subsistere, ut certius se estimet eas, quam quelibet tractabilia et corporosa tenere. In fide ergo sponsatur, cum ad immobilitatem animi credulitatis sue crebra contemplatione fundatur. Inde est quod sequitur: Et scies quia ego Dominus. Etsi enim nec doctrina, nec liber adesset, qui instrueret, certe Deum esse ex sola experientia dulcedinis interne colligeret.

uERS. 21, 22.---Â»Et erit in die illa: Exaudiam, dicit Dominus, exaudiam celos, et illi exaudient terram. Et terra exaudiet triticum, et uinum, et oleum.Â« Et erit, scilicet quod dicendum est, indubie constabit. Sed in hoc primo attendendum quid exaudiat, cum nichil subinferat; unde sciendum  est, quod fidem illam, quam premisit, exaudiat. In hac ergo fidei luce primum exaudit, quia ex corde nostro, etiam uacante opere, nil gratius accipit. Postmodum exaudiuntur celi, quia nulla non uirtus grata est, que tanto fundamine innixa est, que per se etiam sufficiens est. Celos enim uocari uirtutes non abs re est, quia in his potissimum Deus est; omni enim benedictione spirituali in his celestibus benedictos nos dicit Apostolus . Et illi exaudiunt terram, quia uirtutes non desinunt contra emergentia uitia corporis nostri tueri substantiam. Terra exaudit triticum, cum pars nostra inferior ad doctrine spiritualis irrefragabiliter obedit imperium. Exaudit et uinum, cum et ipsa caro suo respondens spiritui immortalitatis aspirat ad gaudium. Unde est:  Â»Cor meum et caro mea exsultauerunt in Deum uiuum .Â« Hoc est uinum, quod in libro Iudicum letificare Deum et homines dicitur . Exaudit et oleum, cum ex hac ebrietate uere sensata totius beneficii suauitatem refundit ad proximum.

uERS. 23, 24.---Â»Et hec exaudient Iezrahel. Et seminabo eam mihi in terram, et miserebor eius que fuit Absque misericordia. Et dicam non populo meo: Populus meus es tu; et ipse dicet: Dominus meus es tu.Â« Iezrahel, sicut dictum est, semen Dei dicitur. Hec ergo prelibata omnia Iezrahel exaudiunt, cum ex diuina inspiratione, que origo totius huius boni est, hec uniuersa fideliter habere  se credunt. Et in terram sibi ipsa Iezrahel seminatur, cum totius sancte operationis fructuositate respergitur. Eius que fuit Absque misericordia, miseretur, quia menti quondam ad uitia prone, sed iam diuinis purificationibus defecate, non est unde spiritus irascatur. Non populo suo populus suus dicitur, cum cogitationum frequentia olim lasciuiens sub Dei ditione frenatur. Ipse dicit: Dominus meus es tu, cum Dei Dominium intra conscientiam nullius superstitionis interstitio mutilatur.



CAPUT III.

uERS. 1.---Â»Et dixit Dominus ad me: Adhuc uade, et dilige mulierem dilectam amico et adulteram, sicut diligit Dominus filios Isrel, et ipsi  respectant ad deos alienos, et diligunt uinacia uuarum.Â« Ac si diceret: Alicui in tanta uirtutis arce reposito, cum dicere Dei non sit aliud quam humane rationi suggerere. Adhuc uade, id est per considerationem tuam ab hoc tuo statu estima aliquo infortunio te posse recedere. Mulierem dilectam amico dilige, id est meliorem uiuendi habitum, in quo tamen non displiceas Deo, propone. Que tamen adultera erit, quia in ipsa remissione, que in superficie, quasi quedam bona deliberat intentio peccandi male palliata latebit. Diligit Dominus filios Isrel, et ipsi ad deos alienos respectant, quia affectum orandi, et etiam compunctionis gratiam, affectui nostro Deus plerumque largitur, et tamen ad affectandam nequitiam, acsi non fleuerit, impudens post momenta  reuertitur.

191 uinacia uuarum diligunt, quia cum post abrenuntiationem mundi quidam iam ipsi mundo despicabiles facti intra ipsum mundum nichil dulcedinis et amoris inueniant, tamen mundo colloqui, mundana spectacula prosequi importune desiderant. Hinc est quod in ueteri lege ab uua passa usque ad acinum Nazarei uetantur comedere . Uua passa est, que immatura decoquitur, ut diuturnius uigeat. Quid uua passa nisi eos, qui ante possibilitatem etatis peccare docentur, insinuat? Uua matura est, quibus peccandi facultatem etas ipsa suppeditat. Acinus est, qui, exhausta omni uoluptate, uel infirmitate, uel senio, solo prauo usu, sola etiam uoluntate peccat. uinaciis ergo diligendo  utuntur, qui spectaculis aliene felicitatis, imo aliene nequitie solummodo contuendo cum sint miseri ipsi pascuntur. Nazarei interpretantur sancti, quibus interdicitur, ne uuis quibuscunque uescantur, cum ab eorum imitatione, qui presentis uite dulcedine sunt uiuidi, Dei precepto arcentur.

uERS. 2, 3.---Â»Et fodi eam mihi quindecim argenteis, et coro hordei, et dimidio coro hordei. Et dixi eam: Dies multos exspectabis me, non fornicaberis, et non eris uiro, sed et ego exspectabo te.Â« Quindecim argenteis foditur, cum interior et exterior eius sensualitas Decalogo legis excolitur; plane foditur, cum terrenitas a mente recutitur. Quinario nempe sensuum dispertitio designatur. Per argenteos autem diuinum eloquium figuratur.  Corus hordei uniuersalitatem animalitatis innuit; qui tamen ad dimidium corum redit, quia etsi Apostolus carnis curam non uetuit, carnem, inquiens, suam nemo unquam odio habuit , fieri tamen in desideriis inhibuit . Ecce quomodo per argenteos foditur, cum uniuersitas ad mediocritatem restringitur. Hordeum enim cibaria iumentorum est. Dixi ad eam, id est instinxi ei. Dies multos Deum exspectat, cum Deo se dispensatiue ad probationem hominis subtrahente animus a compunctionis gratia, uel etiam a contemplatione uacat; et tamen intra innocentiam se coarctat. Et hoc est quod sequitur: Non fornicaberis, et non eris uiro, dum interim a solita continentia nullo  affectu disparatur adultero. Sed et Deus exspectare se dicit, cum an se diligat anima, per hoc ipsum intelligi facit. Secundum hoc psalmus: Â»Non me, inquit, derelinquas usquequaque .Â«

uERS. 4.---Â»Quia dies multos sedebunt filii Isrel sine rege, et sine principe, et sine sacrificio, et sine altari, et sine ephod, et sine theraphim.Â« Dies multos filii Isrel sine rege sedent, quia diu Deo, ut dixi, ad tempus se subtrahente, affectuales motus nostri regimine rationis carent. Sine principe sunt, quando etiam a bona uoluntate deficiunt. uelle enim Apostolo adiacet, perficere tamen non inuenit . Hec est Sara, que interpretatur princeps sub patre excelso Abraham, id est spiritu auctore agens. Sine sacrificio,  id est sine interni desiderii, quod nos interius mactat, uoto. Sine altari, id est sine feruore fidei; altare enim tunc esse non poterat, ubi ignis, quo carnes cremarentur, non erat, et fides non est que pii caloris expers est. Sine ephod sunt, quando supereminentem scientie caritatem Christi perdunt ; ephod namque super indumentum sacerdotale uocatur. Sine theraphim sunt, quoniam nulla exemplificatione celestium uiuunt; theraphim enim forme ille erant, que sub specie Cherubim Moysi a Domino in tabernaculo fieri iusse sunt. Que tota significant quod scilicet terre accline[.....] absque totius spiritualitatis respectu se habent.

uERS. 5.---Â»Et post hec reuertentur filii Isrel, et querent Dominum Deum suum, et Dauid regem  suum, et pauebunt ad Dominum, et ad bonum eius in nouissimo dierum.Â« Multoties contingit ut ex nimia sua euagatione etiam carnalis terreatur affectus, et inde fit ut ad de Deo recogitandum Isrel cum filiorum, id est, cogitationum frequentia ad se recolligatur. Unde et mox Dauid rex queritur, cum ratio manu fortis, que sola carnali et diabolico repugnat impetui, ad uetus imperium reciprocatur. Ad Dominum parent, cum ab illicito excursu ad eius nutum, qui ulcisci potest, ut Dominus iam se cohibent, humiliter scilicet, quia quod seruili timore contrahitur multa cum locus est facilitate laxatur, recte additum est: Et ad bonum eius in nouissimo dierum; si enim pena timetur, multo liberalius est ut premium appetatur. Ad bonum ergo Dei in dierum  nouissimo pauetur, cum illud singulare retributionis extreme bonum timore paritur, et letitia prestolatur: Â»Letetur, inquit, cor meum ut timeat nomen tuum Â«.



CAPUT Iu.

uERS. 1.---Â»Audite uerbum Domini, filii Isrel, quia iudicium Domino cum habitatoribus terre.Â« uerbum Dei filii Isrel audiunt, cum carnalitatis duritiam, sagitte, iuxta psalmum, potentis irrumpunt . Et merito, inquit, audiri debet, ut affectualitas reprimatur, quia cum seculum in fine a Domino iudicatur, non solus ipse iudicabit, sed et habitatores terre, qui bene scilicet terrenitati  sue dominati sunt, iudiciaria pariter dignitate donantur; unde et mitibus possessio huius terre promittitur . Habitare autem ab 192 habeo, habes, frequentatiue intortum dominari significat, ut est illud: Â»Inhabita terram, et pasceris in diuitiis eius .Â« Â»Non est enim ueritas et non est misericordia, et non est scientia Dei in terra.Â« Quid est ueritas, nisi sine ulla uacillatione rei unius identitas? Hec non est in terra, que est indesinenter uanitati subiecta, nec enim ipse Apostolus inuenit bonum in carne sua . Non est misericordia, quia suis semper prona desideriis omni alienas anxietates spectat incuria. Non est scientia, quia ab inferiori illa parte suboritur menti discretio nulla.

 uERS. 2.---Â»Maledictum, et mendacium, et homicidium, et furtum, et adulterium inundauerunt, et sanguis sanguinem tetigit.Â« Quia ergo non est ueritas, non est misericordia, non scientia Dei in mente terrena, maledictum consequenter inundat, quia ubi diuini timoris cor freno non regitur, ad praue locutionis atrocitatem lingua impudens efferatur, et cum aliis derogat, multo maiori etiam securitate mentitur; nec mirum plane cum uix, aut nullomodo humana, sed sola diuina uirtute dometur. Cumque libertas maledictioni mendacioque relinquitur, necesse est ut facillime ad facinora, quod est homicidium et furtum, et ad flagitia, quod est adulterium, prorumpatur. Nota quod ex iniquitate uerborum excurritur in crudelitates operum. Deinde  rabies opus despumat in sordidum. Sanguis sanguinem tangit, dum peccatum negligenter admissum, quod auctorem suum, quod sanguis signat, interimit, scienter ad eiusdem mortis iterationem plerumque perducit.

uERS. 3.---Â»Propter hoc lugebit terra, et infirmabitur omnis qui habitat in ea, in bestia agri, et in uolucre celi et pisces maris congregabuntur.Â« Propter hoc terra luget, id est digna luctu facit, quia nulla eam custodia intellectualis astringit. Omnis qui habitat in ea infirmatur, quia omnis qui eius motibus contraire nititur, necesse est ut sepius a suo statu cogitationum ingruenter molestia periclitetur. Et hoc in bestia agri et uolucre celi, quia  hinc aliquoties cupiditate distenditur, illinc superbie leuitate iactatur; sed et pisces maris congregantur cum titillationes carnis, que deliciarum innutriunt aquis, aduersus fatigatum his spiritum glomerantur.

uERS. 4.---Â»uerumtamen unusquisque non iudicet et non arguatur uir.Â« Ac si diceret: Licet ingenii humani potentia contra tot uitiorum examinata pene succumbat, tamen iniuste facit, qui in talibus infirmantem iudicat, et eum qui uir dici debet, quia quod tentatur utcunque fert et tolerat, non arguat, nec modum tentationis, sed uirtutem sustinentie in eo qui tentatur, attendat: Â»Considerans, inquit, teipsum, ne et tu tenteris .Â«

uERS. 5.---Â»Populus enim tuus sicut hi qui contradicunt  sacerdoti. Et corrues hodie, et corruet etiam prophetia tecum.Â« Populus tuus, o Isrel, sicut hi qui contradicunt sacerdoti est, quia motuum tuorum enormitas, o carnalis affectus, sicut, id est reuera hi sunt, qui se semper obiiciunt sacro ducatui, id est rationi. Et corrues hodie, id est causa eius quam affectas temporalis lasciuie, uel presentis glorie. Corruet etiam prophetia tecum: Quia dum nequaquam ad anteriora te extendis , tua te reddet improuidentia cecum. Â»Nocte tacere feci matrem tuam.Â« Mater huius populi ratio est, facit ergo Deus tacere matrem huius populi nocte, cum suo iusto iudicio negat uires quibus debeat insolenti cogitationum turbe resistere. Unde est quod sequitur.

 uERS. 6.---Â»Conticuit populus meus, eo quod non habuerit scientiam.Â« Populus Dei conticescit quando emergentia cordi mala, congrua nequaquam seueritate redarguit, et hoc ideo quod scientiam non habuerit, id est, uim interne discretionis amiserit. Â»Quia tu scientiam repulisti, repellam te ne sacerdotio fungaris mihi.Â« Ac si diceret: Quia tu tuos mores atque motus trutina iudicii exequare neglexisti, uel etiam qualiter te interius regere debeas addiscere noluisti, ad hoc plane ut tibi ipsi prouidere nescias, nec statum tuum metiri ualeas, per sensum te reprobum submisisti. Â»Et quia oblitus [al., oblita] es legem Dei tui, obliuiscar filiorum tuorum et ego.Â« Lex Dei non in scientia litterali, sed in experientia naturali intelligitur, quam qui  obliuiscitur, id est scite quondam, et habite non recolens reminiscitur, ad id ex merito peruenit, ut filiorum, id est, operum suorum prauorum ad sui ipsius correctionem Deus non memoretur, spontiua plane ignorantia non lucratur, ingenite uero parcitur; unde et sequitur:

uERS. 7.---Â»Secundum multitudinem eorum, sic peccauerunt mihi.Â« Multus est cui perspicacis ingenii, etsi doctrina non supetat, copia est; multitudinem ergo habent, qui propter litteras intelligentie originalis acrimonia pollent; secundum itaque elaboratam, licet per incuriam obtusa sit, naturalemque prudentiam eorum peccata pensantur, quia secundum quod scierunt, aut scire potuerunt,  iudicantur. Â»Gloriam eorum in ignominiam commutabo.Â« Gloria eorum uiuacitas est intellectus, que in ignominiam commutatur, dum quod laudi sue ascribi appetunt, ex studiorum infamia probro imputatur.

uERS. 8, 9.---Â»Peccata populi mei comedent, et ad iniquitatem eorum subleuabunt animas eorum. Et erit sicut populus, sic sacerdos.Â« Peccata populi 193 Dei comedunt, cum lapsus quorumque bonorum ad suffragium sui erroris assumunt, et ueluti inde pascuntur, qui ut in malo securius perseuerent, ex eorum exemplo quos bonos aliquando estimarant, ut sic dixerim, radicantur. Ad iniquitatem eorum anime eorum subleuantur, dum quos spirituales oderant, animales factos quo nequiora  gesserint, fauorabili excusatione mox subleuent, animasque, que non uiuunt, iuxta prophetam, uiuificant . Et sicut populus sic sacerdos est, cum eiusdem criminis si non maioris est ille, qui peccantem approbat, cuius ille qui peccat; competens enim ad sui modum sacerdotium administrat, qui super talis defensionis studio dogmatizat.

uERS. 10.---Â»Et uisitabo super eum uias eius, et cogitationes eius reddam ei. Et comedent et non satiabuntur.Â« De plurali ad singularem prophetico more transit numerum. Super eum uias eius uisitat, cum eius actiones eum opprimendo condemnat. Cogitationes eius ei reddit, cum apostasie peccata latentis in eum aperte puniendo refundit.  Nota tamen quod populus singularitas sit collectiua, et ideo numeri fortasse mutantur. Dixerat superius quod populi sui peccata comederent, hic subiicit quod comedant, et non satientur, quia etsi ex aliena capere desiderant iniquitate solatium, nullum tamen mordaci conscientie, qua semper consternantur interius poterit prestare fomentum. Â»Fornicati sunt et non cessauerunt, quoniam Dominum reliquerunt in non custodiendo.Â« Fornicantur qui amore presentium a Deo alienantur; non cessant, qui dominantia uitia, nulla rationis auctoritate reuerberant. Quoniam, inquit, Dominum reliquerunt in non custodiendo, id est diuini respectus nullam habuere reuerentiam, nullam menti custodiam adhibendo.

 uERS. 11.---Â»Fornicatio et uinum et ebrietas aufert [al., auferunt] cor.Â« Quod est dicere: Cum quis a Deo abscinditur, Deoque postposito, mundi uoluptates affectat, et ex his ratione sepulta obruitur, cor aufertur, quia nichil deinde penes eum, aut pensi aut moderati ad crimina reperitur.

uERS. 12.---Â»Populus meus in ligno suo interrogauit, et baculus eius annuntiabit [al. annuntiauit] ei.Â« In ligno suo populus interrogat, cum animi strepidus non equi rectique lineam, a qua auersus est, sed stoliditatem consuetam cui uniuersus est consulendo respectat. Baculus eius ei annuntiat, cum quispiam non dissimilis imperitia et uoluntatis stupide super his que cordi eius adiacent  funestius consilium subministrat. Â»Spiritus enim fornicationum decepit eos et fornicati sunt a Deo suo.Â« Si spiritum fornicationis demonem accipimus, eorum profecto errorem uelut excusamus, quibus incentorem diabolum damus; sed aliter intelligere possumus. Spiritus in Scripturis pro superbia ponitur, ut est: Â»Auferes spiritum eorum et deficient .Â« Et: Â»Qui aufert spiritum principum :Â« Et Saulus cum minaretur ut cederet, Â»spiransÂ« dicitur . Spiritus ergo fornicationum eos decepit, quia dum de sua peruersitate superbiunt, et in rebus pessimis exsultando gestiunt, mentis eos reprobitas circumsepsit; decepit enim dictum est, quasi omnino cepit [f., cepit]. De enim prepositio  aliquoties intentiue ponitur, ut est, deame et deiero.

uERS. 13.---Â»Super capita montium sacrificabant, et super colles accendebant thimiama, subtus quercum, et terebinthum, et populum, quia bona erat umbra eius.Â« Super capita montium sacrificant, qui superbias diuitum imitantes omnium strage uitiorum se mactant. Capita montium, id est ceruicositates potentium pauper, uel mediocris imitatur, ut quod in illis opulentia, hoc in his solo nequitie appetitu agatur. Super colles thimiama accenditur, cum suorum equeuorum atque comparium exemplo quis ac si odore respergitur, qui ab aliene cupidinis igne digreditur. Ipsi super colles accendunt, cum praui caloris estum  ex eorum usu sese concitando concipiunt. Subtus quercum hoc faciunt, cum omni uitiorum se uolutabro porcina imitatione subiiciunt; quercus enim glandifera porcos alit. Subtus terebinthum id efficit, qui admodum turpis actus, feditate submota, modo aliquo accuratiore et familiariore delinquit; terebinthus enim pulchre opaca gratique odoris est. Populus infructuosa quidem, sed ramis effusa et ardua est, folium ex una candidum, ex altera parte nigrum habens, illos plane significans qui specie honesta loquuntur a facie, sed alios praua ad omne malum suasione latenter afficiunt; unde sequitur: Quia bona erat umbra eius, id est cum quibus super cuiuslibet tractatu erroris possit agi quietius. Â»Ideo fornicabuntur filie uestre, et sponse uestre  adultere erunt.Â« Dum aliorum studii auctoritas pudenda respicitur, filie fornicantur, quia a diuino robore mollities prorsus interna deponitur; filie fornicantur, cum corda per se fragilia de externa etiam labefactatione leduntur. Sponse adultere fiunt, cum uoluntates iam alias uitiate, multo deterius alios emulando ruunt.

uERS. 14.---Â»Non uisitabo super filias uestras cum fuerint fornicate, et super sponsas uestras cum adulterauerint, quoniam ipsi cum meretricibus conuersabantur, et cum effeminatis sacrificabant, et populus non intelligens uapulabit.Â« Super filias que fornicantur Deus non uisitat, cum status, qui quasi ab integritate deuirginantur, per  compunctionis gratiam non emendat, uel quolibet flagello castigat, idem de filiabus, hoc de sponsis. Cum meretricibus conuersantur, quorum corda solius pretio uoluptatis ad omne flagitium exponuntur. Aut 194 certe cum meretricibus conuersantur quibus potissimum cupiditas, et luxuria dominantur. Cum effeminatis sacrificant, qui expertes a Dei uerbi semine, et ad femineam mollitiem eiurati sese quasi uictimas diabolice uoluntati consternunt. Populus non intelligens uapulat, quia cogitatio indiscreta mentis superficiem uitiorum plagis exulcerat.

uERS. 15, 16.---Â»Si fornicaris, tu Isrel, non delinquat saltem Iuda.Â« Quod est dicere: Si tu, o carnalis affectus, per illicitas euagationes thorum  diuine dilectionis commaculas, uide tamen ne suffugium peccatorum tuorum confessionis amittas. Â»Et nolite ingredi in Galgala, et ne ascenderitis in Bethauen, neque iuraueritis: uiuit Dominus. Quoniam sicut uacca lasciuiens declinauit Isrel.Â« In Galgala ingreditur, qui spurcitiis flagitiorum intruditur; Galgala nempe uolutabrum interpretatur. In Bethauen ascenditur, cum mens arrogantie titulis insignitur; Bethauen namque domus inutilis dicitur, et quid inutilius quam sue ipsius conscientie turpitudinem non uidere, et se aliorum aspectibus spectaculo uelle esse? uiuit autem Dominus, iurat quisquis per hypocrisim Dominum in se uiuere, adhibitis etiam quibusdam operibus perhibet et confirmat. Iurare ergo uiuit Dominus  prohibetur, quoniam sicut uacca lasciuiens Isrel declinatur, quia merito et ascendere, et uitam quam non habet sibi promittere uetatur, qui inclinare sicut equus et mulus sua latera comprobatur. Â»Nunc pascet eos Dominus, quasi agnum in latitudine.Â« Dominus tamen modo eos pascit, cum per Scripturas eos in presenti erudit. Quasi agnus in latitudine pascuntur, cum latam uiam spatiosamque  sectantes, instar electorum et innocentium, sacro eloquio obuersantur; unde et sequitur:

uERS. 17.---Â»Particeps idolorum Ephraim dimitte eum.Â« Ephraim interpretatur frugifer; frugifera autem dicitur uoluntas nostra, que seminarium ex spiritu accipiens, uxor nostra fit in lateribus  domus nostre, tanquam uitis abundans . Is Ephraim, id est uoluntas particeps idolorum est, dum pro affectata laude et seculari exspectatione soli ostentationi prona est; idolum namque speciem hominis habet, sed homo non est, sed tamen multo ornatius homine est. Particeps ergo idolorum est dum uoluntas id uideri exterius affectat, quod non in re sed in extrinseco cultu prestat, cui illud Zacarie consonat: Â»O pastor, inquit, o idolum derelinquens gregem .Â« Dicitur ergo Iude, id est pie confessionis uoto ut dimittat eum, quia ualde difficile et insolitum est ut quem simulacrum tante pompositatis inuerterit, pudende alicuius rei, si apud se lateat,  confessor esse uelit. Dimitti ergo iubetur qui imitari prohibetur.

uERS. 18.---Â»Separatum est conuiuium eorum, fornicatione fornicati sunt, dilexerunt afferre ignominiam protectores eius.Â« Conuiuium eorum, id est, hypocritarum separatur, quia iniquo permaxime pasci solent, fauoris scilicet externi gratia, raro ab hominibus deprehenditur. Et ideo fornicatione fornicantur, quia eorum interior corruptio, cuius duritia per iterationem nominis designatur, tanto acrius coalescit, et tanto incurabilior delitescit, quantominus humanis sensibus innotescit. Nam si innotesceret, aliquo citius modo cure pateret. Ignominiam protectores eius afferre diligunt, cum carnalis eius astutie motus, qui ne agnoscatur  simulationem eius protegunt, dum uelamen ei malitie opponunt, et componere gestiunt, iusto Dei iudicio eius iniquitate retecta patenter ostenditur, quia non honori eam, sed ignominie coluerunt.

uERS. 19.---Â»Ligauit eum spiritus in alis suis, et confundentur a sacrificiis suis.Â« Spiritus eum, id est Ephraim, in alis suis ligat, cum aura superbie, de qua supra diximus, uoluntatem omni uento circumlatam leuitati sue accopulat. Non enim hospes suus superbiam ductat, sed ipsa quaquauersum uoluerit, cum ipso circumuolat, et ideo a sacrificiis confunduntur, quia ex eo quod se demonibus per crimina queque concidunt, dum eleuari se estimant, precipites feruntur.



CAPUT u.


uERS. 1, 2.---Â»Audite hoc, sacerdotes, et attendite, domus Isrel, et domus regis, auscultate, quia uobis iudicium est, quoniam laqueus facti estis speculationi, et rete expansum super Thabor. Et declinastis uictimas in profundum, et ego eruditor omnium eorum.Â« Dei sermo sacerdotes audire rogat, non alios plane quam quos ironice protectores ante uocarat, eo enim modo quo protegunt, non sacrum, sed exsecrabilem solent etiam prebere ducatum. Domus etiam Isrel attendere, et domus regis auscultare iubetur, ut affectualitas intentionem dirigere, et ratio cum suis motibus obtemperare moneatur. uobis enim iudicium est, id est uestrum quod dico discernere est. Laqueus speculationi  fiunt, dum quidquid per intelligentie radium contemplari de internis poterant, nebula promiscue cogitationis occludunt. Thabor interpretatur ueniens lumen, et quod lumen, nisi quod super nos ex Dei uultu insignitur? Et unde uenit, nisi ab eo qui illuminat omnem hominem uenientem in hunc mundum ? Super Thabor ergo rete expanditur, cum super luciferam rationem humana ingenia pretexuntur, et ex eo quod ueritati speculande inseruire debuerat, suggillationi proximorum insistere homo parat. Rete enim quod capiendis uolucribus ac bestiis conficitur, pro fraudis artificio aliquoties ponitur. Unde est apud Isaiam: Â»Expandentes rete super flumen emarcescent .Â« Expandit rete super flumen qui in curis huius seculi, suam exercere proponit 195 astutiam. Nota speculationem non illam solam dici que fertur in Deum, sed etiam eam que pertinet ad contemplandam ueritatem, et spirituum discretionem. uictime in profundum declinantur, cum hi qui se diabolo per flagitia queque prostrauerant, prauis suasionibus in desperationis barathrum, seu obdurationis deponuntur, super quos putei os, iuxta Psalmistam, urgetur . Et Deus eruditor omnium eorum est, dum qui se abscondat a calore eius non est , sed nequitia, in qua impudenter offocari uidentur, scintillante sepius ratione, sibimetipsis obscura non est, quocunque enim modo auertantur, mala sua in quibus  sunt menti etiam inuite crebrius ingeruntur; unde sequitur.

uERS. 3.---Â»Ego scio Ephraim, et Isrel non est absconditus a me.Â« Scit Deus Ephraim, cum nostram uoluntatem, que frugifera tanquam uitis abundans esse debuerat, ratione instinguente scire nos facit. Isrel a Deo non est absconditus, cum noster affectus ex radio illustrate rationis esse nobis non ualet occultus; ratio enim, que principaliter Deum habere dignoscitur insessorem, pro Deo aliquoties ponitur, ut est illud de conseruis qui regi, haud dubium quin Deo, de seruo cui decem millia talenta donauerat, et conseruum pro centum denariis suffocarat, nuntiant . Quid enim est aliud quam quod uisas malignitates  Deo sue rationi presidente retractant? Sequitur: Â»Quia nunc fornicatus est Ephraim, contaminatus est Isrel.Â« Ac si diceret: Statuam Ephraim et Isrel contra faciem suam, et scire eum faciam quia nunc fornicatus est Ephraim, et Isrel contaminatus, id est uoluntas in amore presentium, quod significat, nunc, a linea pie intentionis prorsus excessit, cui affectus peior se in fetores scelerum deuoluendo mox impudenter incessit.

uERS. 4.---Â»Non dabunt cogitationes suas ut conuertantur ad Deum suum, quia spiritus fornicationum in medio eorum, et Dominum non cognouerunt.Â« Ut ad Deum conuertantur cogitationes suas non dant, quia pro Dei amore a delectationibus imaginationum suarum abstinere durum putant,  nec tanti pretii Deum estimant, ut pro eo impendere uelint quod interius uoluptuose tractant. Tali cuipiam dicitur: Â»Proiecisti me post corpus tuum ;Â« et hoc fit, quia spiritus fornicationum in medio eorum est, id est, superbia que specialiter a Deo nos exterminat, non latenter in angulo quasi subripiens, sed in medio, scilicet quasi rex euidenter imperans toti intelligentie preest. Et ideo Dominum non cognoscunt, id est, sapore interno concipiunt, quia cuius palatum ex febribus amarescit, nunquam in eo quidpiam, etiamsi sit naturaliter dulce, dulcescit.

uERS. 5.---Â»Et respondebit arrogantia Isrel in facie eius; et Isrel et Ephraim ruent in iniquitate sua; ruet etiam Iudas cum eis.Â« Arrogantia  Isrel in facie eius respondet, quia affectus interior per illicita euagans, ad exterius inconueniens turpissime prorumpere solet. Respondet in facie, dum sero erubescit exterius, ex eo quod diu arroganter fouit in mente. Et Isrel et Ephraim qui in magni supercilio fastus, sibi stare introrsum uidebantur, ex merito sue iniquitatis ruent, et tunc quid iamdudum  uoluerint, quidque diu affectando nutrierint, ex casus ignobilitate coniicient. Eheu! et Iudas cum eis ruit, quia iuxta dictum uiri sapientis: Â»A mortuo confessio perit .Â« Cui enim peccare uertitur in impudentiam, difficile aut raro resipiscit ad confitendi gratiam.

uERS. 6.---Â»In gregibus suis, et in armentis suis uadent ad querendum Dominum et non inuenient, ablatus est ab eis.Â« In gregibus suis uadunt, cum incorrecta fatuitate interna, ad Deum se recurrere uelle aliquoties ostendunt; oues enim pro inutili aliquando simplicitate ponuntur. Unde est: Â»Sicut oues in inferno positi sunt .Â« Et Dauid de gregibus ouium sublatus est, et de post fetantes acceptus . Hi sunt motus,  qui omni uento tentationis efferuntur. In armentis quoque uadunt, cum solitam mentis hebetudinem, et ad curam studia ponderosa nulla spirituali alacritate recutiunt. Et ideo Dominum non inueniunt, quia quod intellectuale est, corpulenta non capiunt, nec in corpore peccatis subdito habitat, quia a cogitationibus, que sunt sine intellectu, se semper absentat. Ab eis Deus aufertur, cum illa qualiscunque uoluntas que boni aliquid parturire uidebatur, amittitur.  Â»In Dominum preuaricati sunt qui filios alienos genuerunt.Â« Ac si diceret: In hoc ipso quod licet indiscrete conuersionis auspicia bona proponunt, et se a proposito, facilitate destituunt, penes Deum preuaricatores haberi digni sunt; et hoc ideo fit, quia filios alienos genuerunt.  Si alieni, quomodo filii? sed filii et alieni. Filii, opera sunt, unde est: Â»uideas filios filiorum tuorum .Â« id est experiaris mercedes operum; et hec opera sunt aliena, id est adulterina, non eo scilicet quo debent semine, id est intentione procreata, aut metu scilicet terreni alicuius incommodi, quod fit sepissime, cepta, aut sine uoluntate perseuerandi perfunctorie aut tepide appetita. Â»Nunc deuorabit eos mensis cum participibus suis.Â« Nunc, cum presens tempus significet, hic momentaneum quiddam intelligi monet. Nunc ergo, id est ad subitum mensis eos deuorat, cum menstrua religio, que multum a Dei benignitatis anno 196 discordat, in peius recrudescere mentem facit, quam fuerat; nec absurde dictum est deuorat, quia  nichil est quod tantopere si quod sit in homine residuum boni consumat. De crimine enim audacia sumitur, quando aperte bona initia contemnuntur. Participes sui pariter deuorantur cum naturalia bona, si que sunt, reiiciuntur, que illi transitorie conuersioni participium ferre uidebantur.


 EXPLICIT LIBER PRIMUS.



LIBER SECUNDUS. TROPOLOGIARUM IN OSEE CONTINUATIO.


 Ad beatum Osee moraliter exponendum non scientie mee ausus, sed fidei puritas me inuitat; preteritorum enim experientia laborum, in quibus dignata est diuina aspiratio mihi bonos prebere prouentus, fidem mihi non minora aggrediendi attribuit, scienti quia qui dedit preter naturam insolita asine , potiora dabit in homine. Agimus igitur eumdem quo locutus est spiritum repetentes, ut qui in illa celesti fistula mirabiliter erupisse dignoscitur, nobis eo quo quondam Elie sibilo auram intonare dignetur .

uERS. 8.---Â»Clangite buccina in Gabaa, et tuba in Rama, ululate in Bethauen post tergum tuum, Beniamin.Â« uox est ad predicatores, quorum officium est ad diuersos dissimiliter insonare errores.  In Gabaa buccina clangitur, quando mediocribus peccatis moderato sermone precurritur, Gabaa enim colles interpretatur, colles autem iuga terrarum modice porrecta dicuntur. Buccina autem, pastorum ac uigilum est; contra colles ergo buccina utimur, dum contra mediocrum admissa modo temperatiore nos agimus. Rama uero interpretatur excelsa, tuba itaque contra tumidas et eleuatas mentes quasi quodam bellico apparatu insurgere, nec eorum uereri potentias, sed quod ditiores sunt, ne eadem uitia propagentur in subditos, irreflexa auctoritate debemus, tuba enim in bellis utimur. Et considerandum quod de infimis tacet, mediocres tantum et excelsos arguendos docet, nimirum plane quia in pauperes, quos nullatenus reueremur, tumiditas  nostra inuehi solet. At uero in Bethauen, quod interpretatur domus idoli, ululandum est, non predicandum, quia ad eos qui penitus a Deo auertuntur, et salices de medio Babylonis a Psalmista uocantur, non solum organa nostra suspenduntur , sed etiam ab his qui sanum sapiunt, sicut a Domino Lazarus , digna tanquam mortui miseratione deflentur; per idolum enim, eorum apostasia notatur. Et hoc post tergum tuum, Beniamin; Beniamin interpretatur filius dextere, et quis dextere filius, nisi illa mentis nostre proles principalis, rationalis uidelicet motus, cui semper adiacet totius prosperitatis effectus? Domus ergo idoli post tergum Beniamin est, quia tanta Dei  obliuio, non nisi ex culpa male ause rationis est. Et notandum quod cum ululandum in Bethauen dixisset, ad Beniamin illico quasi exclamans subiecit apostropham, et est ac si diceret: Eheu! ratio tanti causa mali est, dum a recta consideratione te dimoues.  Â»Ephraim in desolatione erit.Â« Beniamin terga uertente, Ephraim desolatur, quia  quidquid in nostra uoluntate frugi est, absentata spiritus prudentia dissipatur. Â»In die correctionis in tribubus Isrel ostendi fidem.Â« Dies correctionis reditus est lucifere rationis, in hoc reditu in tribubus Isrel fides ostenditur, cum horum uerborum que super spiritus auersione dicta sunt ueritas declaratur; dum uidelicet carnalis affectus per uniuersos motus suos, ac si tribus ad rationis iura, corrigitur. Ac si diceret: In hoc sciri potest quod Beniamin terga uerso, Ephraim desolatur; quod die interne aspirationis reddita, tribus Isrel corriguntur; in hoc, inquam, fides uerbi huius ostenditur.

uERS. 10.---Â»Facti sunt principes Iuda quasi assumentes terminum; super eos effundam quasi  aquam iram meam.Â« Principes Iuda facti sunt quasi assumentes terminum, cum principales motus, qui nos super uera confessione sollicitant, in bona intentione creantur: et quasi, id est reuera terminum assumunt, cum de integra ex Deo emendatione iam bene confessi presumunt. Terminus assumitur cum erroribus uniuersis in animo meta prefigitur. Et notandum quod hoc totum in die 197 correctionis efficitur. Super eos etiam ira Dei quasi aqua effunditur, cum superueniens diuine animaduersionis iudicium, frequenter in mente tractatur, sed hec ira quasi aqua effunditur, quia in tractatu huiusmodi conscientia a peccati sorde diluitur.

uERS. 11.---Â»Calumniam patiens Ephraim fractus iudicio, quoniam cepit abire post sordem  [al., sordes].Â« Ephraim patitur calumniam, cum in diuini timore iudicii uoluntas nostra cogitationum turbulentiis infestatur, quin etiam a bono cepto plerumque distrahitur; unde et fractus iudicio dicitur, quia inter huiusmodi frequentias acumen nostre discretionis obtunditur. Quoniam, inquit, cepit abire post sordem, id est cepit ad eam, que sibi suggeritur a diabolo intorquere animum, feditatem.

uERS. 12.---Â»Et ego quasi tinea Ephraim, et quasi putredo domui Iuda.Â« Tinea Ephraim Deus fit cum inter tentationes mens accidie nimietate tabescit; quasi a tinea enim absumitur qui meroris angustia in nullo lectionis, siue orationis studio  animatur, sed Â»omnem, iuxta psalmum, escam anima eorum abominatur .Â« Putredo domui Iuda efficitur, cum ipsa quoque confessio, per quam omnis sepius interior amurca reuomitur; in conspectu mentis ac si fetere uidetur, dum enim molestiis quatitur, nichil quod de Deo non sit uelut olidum reperitur.

 uERS. 13.---Â»Et uidit Ephraim languorem suum, et Iudas uinculum suum, et abiit Ephraim ad Assur, et misit ad regem ultorem, et ipse non poterit sanare uos, nec soluere poterit a uobis uinculum.Â« Ephraim languorem suum uidet, cum impotentiam status sui, intra fluctuantis conscientie sinum fouet, nec reniti preualet; et Iudas uinculum suum aspicit, dum ipsa ratio penitus obligata, et a suo iure distracta, uires nullomodo confessionis exerit. Assur interpretatur aula, et quid per aulam, nisi strepitus temporalis lasciuie designatur? Talia enim in aulis spectacula feruent. Ephraim ergo ad aulam abit, cum secularibus intendendo a sui cura se diuidit. Mittit ad regem ultorem, cum pessimi destinationem desiderii ad diabolum dirigit,  plane crudelissimum huius sue desertionis ultorem, proh dolor! Ad ipsum nostre intentionis legatio mittitur, qui hoc ipsum super eum qui mittit ulciscitur. Et ipse non poterit sanare nos, cui proprium est etiam de sanis reddere saucios. Nec soluere potest a nobis uinculum, cui soli competit, si sibi liceat, neminem dimittere non ligatum; quod totum est, ab eo remedium queritur, a quo omnis, qui ad eum confugerit, trucidatur. Sequitur.

uERS. 14.---Â»Quoniam ego quasi leena Ephraim, et quasi catulus leonis domui Iuda.Â« Sepius dixerat: Ego quasi tinea Ephraim, et quasi putredo domui Iuda, modo subiicit se quasi leenam Ephraim futurum et domui Iude quasi leonis catulum. Nulli dubium quod tinea, et putredo uestes, et ligna sine  sonitu latenter absumunt, leena autem, et leonis catulus euidenter insiliunt, et aperte ledunt, quod non est aliud nisi quia quos Deus per occultam tentationem sinit interimi, per aperta postmodum uitia permittit lacerari. Est autem ea distinctio inter utramque tentationem, ut aliud possit intelligi per tineam, aliud per putredinem, aliud denique per leenam, aliud per leonis catulum; tinea namque uiuit, et ex eo ipso nascitur quod corrumpat. Tinea ergo est quodlibet mentis uitium, quod non est ex forastica causa, sed interius ex ipso statu suo accipit seminarium, ut est accidia, cenodoxia, superbia, et si quod est aliud intimum. Putredo uero nil aliud quam torpor est et otium, unde sensim corruptio  menti incidit, ac si putredinis malum. Quasi ergo uitalia sunt predicta tria mala, et uelut intra animum motus habentia, est uero quasi inanimata desidia.

Quid ergo per leenam, nisi cuiuslibet criminis manifestata nequitia? Quid per catulum leonis, nisi leuis nouiterque suboriens, et que facile flecti potest, negligentia? Quod est dicere: Post latentem animi pestem, qua primo uitio quolibet pulsante corroditur, sequitur animorum incuria, qua sponte corrumpitur; sed postquam a Deo recendens animus ad legationem regis ultoris inuertitur, exterius ad omnem euidentiam atrocissimi cuiuslibet criminis, ac si leene incursatione pulsatur, leena enim presertim cum fetus alit leone fortior ferocior esse  dicitur; ex quo tamen Ephraim, id est uoluntas nostra undecunque discerpitur. Iude postmodum catulus leonis occurrit, quia tenuis ualde est uerecundia que gratiam confessionis exstinguit; tenuis plane, quia mox ut precordialis in animo penitentie scintilla micuerit, prima illico confitendi uoluntas ultro se ingerit; sicut enim ignis sine calore esse non potest, ita penitudo sincera sine confessionis desiderio non est.

Â»Ecce ego capiam et uadam, tollam et non est qui eruat.Â« Deus capit cum mentem a seipsa euagantem metus superne districtionis intercipit; uadit cum a ueteri errore abire nos facit. Ecce autem euentum repentine aspirationis insinuat. Tales sunt plane humane mentis casus, ut qui stare  nunc ceperit, conscientia languente post paululum aut uitio titillante succumbat, nec hoc semel, sed multi modo recursu proueniat; hoc enim modo Â»septies cadit iustus et resurgit ;Â« et cum ceciderit non colliditur, quia taliter, ut dicere cepimus, Â»supponit Dominus manum suam Â« 198 Tollit, cum a cupiditatibus animam huius uite mortalis attollit. Non est qui eruat, quia non est aliqua tentatio intantum cor impetens, que Deo hominem plene possidenti ulla fraude subripiat.

uERS. 15.---Â»uadens reuertar ad locum meum donec deficiatis et queratis faciem meam.Â« Deus iterum uadit cum, recepta gratia, ut nos nobis quid simus ex nobis ostendat, aliquantisper a nobis  dispensatiue recedit, non nos tamen usquequaque relinquit. uadens ergo ad locum suum reuertitur, cum humilitatem, que nostra in presenti proprie sedes est, crebro repetere ab ipso tanquam inopes et deserti iubemur. Et certe cum sic deserimur, ei salubrius admouemur, et hoc fit donec deficiamus, peccatores enim a terra deficere, et iniquos, ita ut non sint, dicit psalmus . A terra enim deficit quisquis terrene uanitatis expers fit, ut quod quondam fuerat, non sit.---Hoc ergo modo defecti faciem eius querimus, cum interiori eam inopia cogente, estu acriore repetimus.



CAPUT uI.

uERS. 1.---Â»In tribulatione sua mane consurgent  ad me.Â« Sanctorum uirorum specialior non est tribulatio quam huius dulcedinis interne priuatio. In hac tribulatione mane consurgitur, cum ad eius recipiendam gratiam, tota sedulitate concurritur; mane enim, pro eo quod est sedulo, uel mature, aliquoties ponitur, ut sunt illa in psalmis: Â»Et castigatio mea, inquit, in matutinis .Â« Et: Â»In matutino interficiebam omnes peccatores terre .Â«

uERS. 2.---Â»uenite et reuertamur ad Dominum, quia ipse cepit et sanabit nos, percutiet et curabit nos.Â« uox est eorum qui de tribulatione ad Deum mane consurgunt. uenite, inquiunt, id est quotquot eodem quo nos errore tenemini, uel quotquot motus  interiores ad Assur abistis, quotquotue ad regem misistis ultorem, de ea qua fusi estis nos dispersione colligite, et ad eum, cui cum prefato Beniamin terga dederamus, sensatioribus iam animis ora uertamus. Ipse enim nos cepit, illate uidelicet tribulationis freno, a licentia nos praua cohibuit, superius enim: Ecce ego capiam, inquit, deinde nos sanat, quod nisi cercitis et redeuntibus facere non poterat. Denique nos percutit aut per aduersa que effrenibus nobis, et omni uanitatum uento circumlatis, obtendit; aut etiam percutit, cum aut peccatis saucios, aut ipsa quoque passibilitate et mortalitate percussos ostendit: Quas quidem sic deplorat: Â»Quoniam, inquit, sagitte tue infixe sunt mihi .Â« Curat nos, aut aduersitates  leniendo, aut peccata donando, aut necessitates naturales perpetua incorruptibilitate mutando. Curat etiam, cum per interiorem diligentiam, et diuturnam subiectorum motuum custodiam, perducit nos totius integritatis ad regulam.

uERS. 3.---Â»uiuificabit nos post duos dies, in die tertia suscitabit nos, et uiuemus in conspectu eius, sciemus, sequemurque ut cognoscamus Dominum.Â« Post duos dies nos uiuificat, cum post conuersionis gratiam ad prosecutionem uirtutum nos animat. In die tertia nos suscitat, cum ad cumulum perfectionis uel potius brauium celeste nos subleuat. Hi tres status sub trium Iob filiarum designantur nominibus, dum una Dies, secunda Cassia, Cornustibii tertia uocitatur. Initia enim  promotiones, et fines in quorumque conuersationibus attenduntur, quod est egredi ex Aegypto, peruagari in deserto, terram promissionis intrare; ipse quoque Dominus ex Euangelio: Â»Hodie, inquit, demonia eiicio, cras sanitates perficio, et tertia die consummor .Â« In conspectu eius tunc uiuimus, cum aut eius intuitu digna peragimus, quod enim nobis placet gratanter aspicimus, aut eterna eius uisione reficimur. Et recte positum est uiuemus, quia in presenti quicunque habitus nobis insit, nunquam in eodem statu permanentes, ut sic dixerim, semper morimur. Sciemus autem cum in ipsa nostra reuersione ad Dominum, plenariam obtinebimus discretionem spirituum, illius sermonis  adepti scientiam, qui pertingit ad diuisionem cogitationum et intentionum. Deinde sequemur, cum scientia uerbi ipsius tanquam lucerna preierit pedibus nostris . Tuncque Dominum cognoscemus, cum ad eius intimum amoris cubiculum, quod est uera notitia, imo, ut ipse testatur, uita eterna , attigerimus. Â»Quasi diluculum preparatus est egressus eius, et ueniet quasi imber nobis temporaneus et serotinus terre.Â« Exponit particulatim quomodo sanet, quam curam Dominus percussionibus nostris impendat. Deus egreditur cum menti diuine aspirationis nouus quidam radius suboritur. Is egressus ac si diluculum preparatur, cum pedetentim et coalescentis fidei processibus dilatatur, diluculum  enim non ad subitum prorsus erumpit, sed sensim tenebris fatiscentibus aurore iubar admittit. Egressus ergo instar diluculi preparatur, cum integumentum ueteris ignorantie, multis penitentia ornatibus premissis retegitur; ad huius diluculi apparatum in crediturorum animis Ioannes Baptista premittitur; quasi imber temporaneus nobis uenit, cum qualiter in presentiarum nostre mentis habitum exercere debeamus, nos imbuit. Temporaneus imber dicitur, cum predicatio que exterius a magistris prorogatur, uel interna unctio, que per spiritum Dei inspergitur, ad interiorum passionum medelam, quas temporaliter patimur, adhibetur. Serotinus imber terre est, quando de eternis, que seculo uesperascente exspectantur; 199 sermo  est, que terra dicuntur, quia maior quam ibi soliditas esse non potest, stabilius enim terra elementum nullum est, unde legitur: Â»Terra autem in eternum stat .Â«

uERS. 4.---Â»Quid faciam tibi, Ephraim? quid faciam tibi, Iuda? misericordia uestra quasi nubes matutina, et quasi ros mane pertransiens.Â« Ac si diceret: Quod premium prestolamini, o uoluntas et ratio, pro hoc ipso uestro ad Deum reditu? Misericordia, quam uobis secundum animalem motum impendi desideratis, scio quia ad modum matutine nubis, perfunctoria est, dum pro interiori bono commoda exteriora perquiritis, et dum pro eternis laborare putamini, in presenti cupitis prosperari. Matutina enim nubes emergente aurora disiicitur,  et ros incalescente decoquitur. Quod est dicere: uos non inclinatis intentiones uestras, ad faciendas iustificationes meas propter retributionem, que fit in eternum; sed estimatis pietatem questum. Misericordiam autem istam, non aliam intellige quam de qua dicitur: Â»Recepisti bona in uita tua .Â«

uERS. 5.---Â»Propter hoc dolaui in prophetis, occidi eos in uerbis oris mei; et iudicia mea quasi lux egredientur.Â« Propter hoc in prophetis dolat, quia ne temporalia quasi pro meriti premio aucupentur, ineptas quasdam spei inanis prouidentias in nobis partim excidit, partim seruat; dolabro enim resecatur nodositas, ut lignum idonee  rectitudini preparetur. Prophetas a prophetando dictos, qui etiam uidentes olim ob subtilitatem intelligentie dicebantur nemo qui ambigat. In prophetis ergo dolat, cum in prudentiis nostris terrena succidit, et eterna, que sola debent sperari, conseruat. In uerbis oris sui eos occidit, cum uerbis predicatorum, qui ora et labia Dei in Scripturis appellantur, inepta cupiditas addemnatur. Iudicia eius quasi lux egrediuntur, cum discretiones rationis a Deo illustrate ad opera lucis, que proximos edificent, emittuntur.

uERS. 6.---Â»Quia misericordiam uolui et non sacrificium, et scientiam Dei plusquam holocausta.Â« Misericordiam uult Deus et non sacrificium, dum primum ut sui homo misereatur, et postmodum ut  eadem misericordia ad proximos extendatur, magis affectat quam uictimas animalium brutorum. Dicitur enim: Â»Miserere anime tue placens Deo .Â« Hec ergo misericordia non minus ad se quam ad proximum acceptior est Deo, quam externi corporis carnificium. Ubi tamen questio oritur, que etiam a plerisque obiicitur: Â»Melior est, aiunt, obedientia quam uictime .Â« Queritur ergo utrum sacrificium Dominici corporis preponderet obedientie, uel obedientia preponderet sacrificio. Cui nos, sed sine preiudicio melioris sententie respondemus. Inobedientiam peccato ariolandi comparatam non profecto nescimus, inobedientiam uero non res, sed causa facit. Si enim in re fuisset, non Adam pro pomo uilissimo,  non Saul pro mutis animalibus penas luisset. Fecit ergo causa, quia Dei postponuntur imperia, sed quod Dei est, magistrorum Ecclesie dignoscitur suscepisse persona; qui ergo eis inobedit, quidquid est illud quod immolat, securus dico, quia nichil sibi confert qui illud inobediens mactat, et melius esset sibi, nescio si aliis, sine omni sacrificio obedire quam inobediendo sacrificare. De substantia Dominici corporis utrum per tales et damnatos quoslibet alios conficiatur, mihi modo tractare non adiacet  , dicam tamen quia quod inobedientes fecerint, ab utilitate sua totum uacet.

uERS. 7.---Â»Ipsi autem sicut Adam transgressi sunt pactum, ibi preuaricati sunt in me.Â« Superius  dixerat se misericordiam et non sacrificium uelle, ut scilicet sue contemplatione miserie, cum homo sibi miserescere cogitur, ad alienorum appetentiam non erigatur, recte subiicitur: Ipsi autem transgressi sunt pactum, ac si diceret: Cum hortarer eos ad sui respectionem, ipsi cogitauerunt, sicut Adam, auaritie transgressionem, cui, dum deitas appetenda uidetur, repente uix homo reperitur. Ibi, inquit, preuaricati sunt in me, quia in huius suggestionis acceptione meis monitis obstitere.

uERS. 8, 9.---Â»Galaad ciuitas operantium idolum supplantata sanguine. Et quasi fauces uirorum latronum.Â« Galaad interpretatur aceruus testimonii. Galaad ciuitas operantium idolum est, quando mens acclinis ad terrenas imaginationes  est. Idolum autem formula dicitur. Et quid est recordari quarumque formarum, nisi quedam coram se creatio idolorum? Galaad ergo aceruus est testimonii, quia profecto in inferioribus dilatatur, in superioribus angustatur, et adhibetur loco cuiusdam testimonii, quod scilicet qui lata et spatiosa huius mundi prosequitur, in Dei caritate angustatur, nec instar ciuitatis sine strepitu potest esse, aut materialium quorumlibet mentali representatione carere, qui se aliquantisper a cura mundialium non se meminerit absentare. Hec ciuitas sanguine supplantatur, quia creberrime per huiusmodi affectiones lethali peccato subuertitur. Quasi fauces  uirorum latronum est, dum quod crudeliter impotentioribus abripit, insatiabili auiditate transglutit: In quo duo consideranda sunt, in latronibus diripiendi atrocitas; in faucibus, rapta abliguriendi gulositas.

Â»Particeps sacerdotum in uia interficientium per gentes de Sichem, quia scelus operati sunt.Â« Ciuitas hec particeps sacerdotum est, qui per gentes de Sichem in uia interficiunt, cum prauorum motuum uersutie, qui, quasi quidam sacri duces, super scelerum suorum leuigatione ratiocinantur interius, et eas cogitationes que diuinis obedire sermonibus 200 gestiunt, sua retractatione trucidant, et ueluti in uia, in sua actione mortificant, illi conscientie comparantur, que terrenarum imaginum phantasiis  delectatur. Sichem enim humerus interpretatur, in quo obedientie sustinentia denotatur. De Sichem ergo pergentes, in uia perimuntur, cum hi motus, qui Deo et magistris per obedientiam se subdere uolunt, et ex hoc proficere desiderant, per mentis insolentis strepitus, et uisorum fedas recordationes intereunt. Scelus ergo ibi idem ciuitatenses Galaad operantur, dum uoluntates quibus boni aliquid adiicet, interiori prepediente tumultum, perficere non sinuntur.

uERS. 10.---Â»In domo Isrel uidi horrendum, ibi fornicationes Ephraim.Â« Non mirum est, inquit, si quidquid beneuolentie cordi inest, enecatur, cum horrores uitiorum in affectu, quod est Isrel, qui sine Deo exsecrabiliter principatur, reconditi  uideantur, unde in Ephraim, id est uoluntate culpa fornicationis, id est interne a Deo alienationis oboritur.

uERS. 11.---Â»Contaminatus est IsraÃ«l. Sed, et Iuda, pone messem tibi, cum conuertero captiuitatem populi mei.Â« Quod est dicere: Isrel quidem in huiusmodi lapsus est spurcitias; sed, tu Iuda, rationalis uidelicet confessio, pone messem tibi, id est, lectionem tibi propone sacri eloquii; hoc tamen tibi faciendi facultas nulla suppetit, donec conuertero captiuitatem populi mei. Captiuitas populi tunc uere conuertitur, cum is, qui captos tenebat, ab eo qui pridem captus est captiuatur; et intra nos conuertitur, cum mentis status ab eo quod male  steterit immutatur.



CAPUT uII.

uERS. 1.---Â»Cum sanare uellem Isrel, reuelata est iniquitas Ephraim, et malitia Samarie, quia operati sunt mendacium.Â« Cum Deus sanare uult Isrel, iniquitas Ephraim reuelatur, quia cum carnalis affectus ad regulam rationis corrigitur, et aliquo modo Dei iudicio conterretur, uoluntas, que ex antique consuetudinis usu pronificatur ad malum, subito reuelatur. Nam cum cogitare insolita cogitur, et ab eo quod delectat remouetur, impatientie animo morbus inuritur. Cui morbo malitia Samarie multum adnititur, scilicet illorum sacerdotum, qui pessimi  consultores interius ad excusandas excusationes in peccatis emergunt , cum qui presules in animo ad leuiganda uitia uideri uolunt, imitationem ueterni status differri debere, quasi concionantes, ostendunt. Somer, plane a quo Samaria, interpretatur custos. Praua enim astutia menti mentitur custodiam, dum non ad Deum, sed ad seculum solet spondere cautelam, et non apud Deum, sed penes seculum ueretur infamiam. Et hoc fit, quia mendacium operantur, hypocrisi uidelicet conteguntur. Quid enim mendosius quam ut uelis uideri quod non es? Â»Et fur ingressus est spolians latrunculus foris.Â« Ac si diceret: Et certe quecunque extrinseca adhibeatur uigilantia, fur tamen ingredietur, id est proditio interna, que diabolum  depopulatorem admittit, intro debacchabitur, et homine familiaribus spoliis exenterato, latrunculus foris, qui ab exteriori honestate despoliet, mox insurgit, arbore enim corrupta medullitus tota ramorum superficies arefacta destruitur. Nota distinctionem furis et latronis. Fur est clandestinus, latro per insidias sed apertus. Unde Dominus: Â»Ille, inquit, fur est, et latro .Â« Fur aliunde ascendendo, latro post ingressum in domesticis seuiendo.

uERS. 2.---Â»Et ne forte dicant in cordibu: suis omnem malitiam eorum me recordatum, nunc circumdederunt eos adinuentiones sue, coram facie mea facte sunt.Â« Ac si diceret: Fortasse dicent, dum de sue mentis processu aut decessu recogitant,  quod quasi ad finem ultorium omnes eorum malitias glomerare uoluerim, plane falluntur, sed nunc, id est, in hoc statu hypocrisis, quo sensus eorum conclusit improbitas, adinuentiones sue eos circumdederunt, id est dolose conuersationis commenta in huius labyrinthi foueam detruserunt. Adinuentiones, que per hypocrisim fiunt, merito dicuntur, quia uix ulla ueritatis opera tanto fuco coornantur. Unde et coram facie sua factas eas Deus perhibet, quia nichil est quod tantopere Dei offendat aspectum quantum illa que pro Deo geri putantur, et ex hoc ipso nichil aliud actores quam seculares glorias aucupantur. Sibi enim quod Deo impenditur uelle ascribi, nefarium idololatrie genus  est.

uERS. 3.---Â»In malitia sua letificauerunt regem; et in mendaciis suis principes.Â« Si regem uelimus intelligere diabolum, stat; ipse enim est rex super omnes filios superbie ; si principes ministros eius demones, utcunque consistit. Sed res intra nos constringatur. In malitia ergo sua regem letificant, cum mala occulte perpetrata, nec forasticum iudicem metuentia studium rationis elate delectant. Ideo enim rex appellatur, quia gaudio priuato extollitur, qui per hypocrisim operatur, in omni profecto actione sua mentitur. In mendaciis ergo suis principes letificant, cum, fallacibus operibus quibus ineptum uulgus ad sui uenerationem pertrahunt sensus suos, qui sibi, sicut Samaritane  mulieri, male principantur, exhilarando ex honoris delatione ludificant. Hi sunt principes qui nos persequuntur gratis .

uERS. 4.---Â»Omnes adulterantes, quasi clibanus succensus a coquente.Â« Hi principes omnes adulterant, dum uidentibus speciem pro Deo suscepte humilitatis ostentant, sed alii quam Deo exinde placere desiderant. Quasi clibanus succensus a coquente sunt, dum sub benigna facie feruentissimi intra animum appetitus incendia clausa ferunt. 201 Clibanus enim interius ardet, qui quo est cameratior eo estuosior. Unde inquit Peta :

Quoque magis tegitur, tectus magis estuat ardor.

Coquens autem non alius est quam qui talis ambitionis  sibi ipsi incentor est. Â»Quieuit paululum ciuitas a commistione fermenti, donec fermentaretur totum.Â« Paululum ciuitas quiescit, cum in initio cepte hypocrisis non nimia uis ipsius interne cupiditatis, nec frequentia ciuitatis perstrepere sinitur, quia a consideratione fermentationis nouitie cessatur. Fermentum quid significet a nemine dubitatur. Hec pestis primo mentem sub specie sanctitatis aggreditur, at postquam sinistra intentio pectus occupauerit, totum fermentatum dicitur.

uERS. 5.---Â»Dies regis nostri.Â« Decepte cogitationis uox est. Regem superius diximus rationem plenam fastus. O inquit, dies regis nostri; ac si diceret: Ecce rex noster diem habet, quia spiritus noster in sui prosperitate fauoris luculentus apparet.  Â»Ceperunt principes furere a uino.Â« Animo de suis gloriante laudibus, sensus nostri exteriores a uino furunt, dum sui cogitationem gratia alieni oris amittunt. Furiosorum est, nec se, nec quempiam agnoscere, aut uereri, nec quid patiantur scire. A uino ergo furunt qui externis adulationibus ebrii, non quales sint, sed qualiter laudentur, attendunt.

uERS. 6.---Â»Extendit manum suam cum illusoribus, quia applicuerunt quasi clibanum cor suum, cum insidiaretur eis.Â« Cum illusoribus manum suam rex extendit cum ad uoluntatem adulatorum suorum uel potius illusorum operationes suas pro quibus magis extollatur, amplificare contendit. Fimbrias suas, iuxta Euangelium, spiritus noster magnificat  , cum sua quelibet opera, quamuis extrema, percelebrat; phylacteria, que collo, uel pectori appendi solent, dilatat , cum scientiam uel doctrinam quasi obaudientium custodiam tonantibus buccis ostentat. Quia applicuerunt, haud dubium quem illusores quasi clibanum cor suum, cum cogitationes se merito laudari estimantes, et sibi miserabiliter illudentes, et exterioribus peiores, cor suum, id est rationem suam sub talibus blanditiis estuantem usquequaque inclinant, et se eis quasi gratulabundos humiliant. Hoc, inquit, cogitationes faciunt, cum rex ipse insidiaretur eis, cum scilicet spiritus ipse, cuius officii erat eas regere, presentia gaudia aucuparetur, eis ad internecionem earum quas saluare debuerat se submittens.  Â»Tota nocte dormiuit coquens eos, mane ipse succensus quasi ignis flamme.Â« Tota nocte coquens eos dormit, cum omnimoda cecitate ad internorum motuum, qui sanum sapere poterant, demolitionem tanquam excoctionem se sepelit. Mane ipse succenditur, cum, illucescente sibi alicuius prosperitatis aurora, nimietate cupiditatis ignitur. Unde sub specie cuiusdam auis in Iob dicitur: Â»Cum tempus inuenerit, in altum alas erigit .Â« Quasi ignis flamme est, dum quos exterius docendo prolambit et illustrare contendit, eadem qua feruet peste succendit; uel etiam ignis flamme est, dum mens que in affectu peccandi latenter ignescit, in exemplum aliorum pro patulo excandescit.

uERS. 7.---Â»Omnes calefacti sunt quasi clibanus,  et deuorauerunt iudices suos.Â« Omnes quasi clibanus calefiunt, dum ratio, uoluntas et affectus cum subiectis motibus studio inepte cupidinis efferuescunt. Iudices suos deuorant, dum uniuersos impetus spiritus uitiorum ardores adnichilant. Hi enim sunt iudices, quia ex his prodeunt totius interioritatis nostre censure et moderationes. Â»Omnes reges eorum ceciderunt: non est qui clamet in eis ad me.Â« Interiorum nostrorum reges sunt, quicunque animi habitus de Deo hominem recogitare compellunt. Unde psalmus: Â»Non est creditus, inquit, cum Deo spiritus eius .Â« Hi reges cadunt, cum se ad appetenda terrena prouoluunt. Non est in eis qui clamet ad Deum, non est uidelicet qui post delectationis, aut consensus damna, ad alicuius  penitudinis studeat redire propositum. Quis enim miserabilius clamat quam qui sue calamitati illacrymatur?

uERS. 8.---Â»Ephraim in populis ipse commiscebatur.Â« Ephraim in populis ipse commiscetur, cum uoluntas que ferax frugalitatis esse debuerat, cogitationum insolentium uulgo dispergitur. Et notandum quod uigilanter pronomen, quod est ipse, adiungitur, ac si diceretur: ipse Ephraim qui non est aliud quam uoluntas, que rationi magis conuenire debuerat, popularibus cogitationum sese turbis indiderat, et cui tantum credebatur, proh dolor! ex rationis uicinitate debens stare, diffluxerat. Â»Ephraim factus est subcinericius qui non reuersatur.Â«  Subcinericius Ephraim fit, cum uoluntas ex memoria peteritorum criminum refricata calescit. Nec immerito, quia cum preteritorum malorum ei incumbunt imagines, que crebras ei innouant de experta intemperantia uoluptates, non reuersatur, quia quod semel conceptum est, nunquam a mente recutitur.

uERS. 9.---Â»Comederunt alieni robur eius, et ipse nesciuit, sed et cani effusi sunt in eo, et ipse ignorauit.Â« Alieni robur eius comedunt, cum demones et carnis impetus, quibus a nostra salute nichil magis est exterum, quidquid in nostro uelle uirtutis constat, erodunt. Et ipse nescit, dum per uim discretionis quid incommodi patiatur nullatenus noscit. Cani in eo 202 effunduntur, dum quidquid  in eo pie nouitatis est dealbata, quadam hypocrisis uetustate mutatur. Cani enim albi sunt, et uetustatem significant. Albor ergo ad id quod pretenditur, uetustas uero attinet ad id quod uera nouitate priuatur. uetusta enim presentia sunt, noua, futura. Et hec Ephraim ignorat, quia statum in quo est utrum presentia obliuiscatur, et ad anteriora contendat, nullo modo pensat.

uERS. 10.---Â»Et humiliabitur superbia Isrel in facie eius, nec reuersi sunt ad Dominum Deum suum, et non quesierunt eum in omnibus his.Â« Superbia Isrel in facie eius humiliatur, cum affectus noster, quando sine Deo principatur, per aperti criminis casum se sciente dicitur; in facie eius Isrel humiliatur, cum appetitus nostri tumor, qui  de sua castitate cum turpis esset erexerat, peccati sui experientia et pudore reflatur. Ad Dominum Deum suum non reuertuntur, cum motus affectuales nec flagitiorum suorum consternatione deterriti, ut deinceps Deum sapiant retorquentur. In omnibus his non eum querunt, cum nec in euidenti reuolutione facinorum ad diuinam munditiam resipiscendo resurgunt.

uERS. 11.---Â»Et factus est Ephraim quasi columba seducta non habens cor.Â« Quasi columba seducta fit Ephraim, dum de operum suorum ac si fetuum corruptione non ingemit. Columba enim preter aliarum auium morem de pullorum suorum subtractione non perstrepit. Columba ergo dicitur seducta, quasi ad insensibilitatem redacta. Quid  enim illa uoluntate insensibilius, que suis indolere nescit indignis operibus? Cum de aliis columbis dicatur quod non habeant fel, de hac dicitur quod non habeat cor, ut sensus reprobi immanitas ostendatur, quia malorum suorum miseratione non ducitur. Â»Aegyptum inuocabant, ad Assyrios abierunt.Â« Aegyptus interpretatur tribulatio uel tenebre; Assyrii uero aulici uel dirigentes. Aegyptum ergo inuocant, qui post perpetrationem peccati animum suum rationabiliter ad tenebras meroris tribulationemque compellant. Appetentia enim uoluptatum, iuxta Betianum illud, cum sit plena anxietatis, satietas tamen est penitentie . Aegyptum itaque inuocantes, id est de penitudinis  acredine, que peccato congruit, in conscientia succlamantes, uox enim sanguinis moraliter clamat ad Deum, mox ad Assyrios abeunt, quia cogitationes, que peccata excusant et leuigant, metu reiecto potius consulunt et per eas se dirigi putant, dum criminis feditatem aulicam curialitatem appellant. Has enim sacerdotes et protectores superius dixerat, ea abusione qua et prophetas Ezechiel et Ieremias uocat.

uERS. 12.---Â»Et cum profecti fuerint, expandam super eos rete meum, quasi uolucrem celi detraham eos.Â« Proficiscuntur cum a consideratione perpetrate nequitie euagantur. Rete Dei super eos expanditur, cum eorum lasciuie diuino iudicio impedimenta obiiciuntur, quibus eorum leuitatis  impetus subito retardatur. Quasi uolucris celi detrahuntur, cum eorum superbia in mirabilibus super se ambulans lapsu repentino subruitur. In uolucre enim leuitas, in celo superbia designatur, ut est: Â»uolucres, inquit, celi comederunt illud . Cedam eos secundum auditionem cetus eorum.Â« Deus eos cedit, cum periculis ingruentibus, siue cogitationum tortionibus, seu morbis corporalibus uexari permittit. Que cesio secundum auditionem cetus eorum fit, dum usque ad intelligentiam eorum omnium mentis motuum, quid ad Assyrios ire suaserant, uerberis et dolorum uindicta procedit; aliter enim cesio nequaquam proficeret, nisi is, qui ceditur, pro quo cederetur, agnosceret. Unde alias scribitur: Â»Sola uexatio  dabit intellectum auditui .

uERS. 13.---Â»ue eis qui recesserunt a me.Â« ue ergo eis, quoniam a Deo recedunt, dum eternam miseriam sibi imminere pro sua desertione perpendunt; ue enim in presenti habent, qui illud sibi debitum, nisi se correxerint, timent. Â»uastabuntur, quia preuaricati sunt in me.Â« Hi qui uidebantur aulici uastantur, qui a frequentia circumstrepentium libidinum penitus desolantur. Qui enim in Deum preuaricatur, id est preter diuinas rectitudines deriuatur, unde uoluptatis incrementa reperturum se estimat, inde consumitur.

uERS. 14.---Â»Et ego redemi eos, et ipsi locuti sunt contra me mendacia. Et non clamauerunt ad  me in corde suo, sed ululabant in cubilibus suis super triticum, et uinum ruminabant.Â« Deus eos redimit, cum ab erumnis que ingruerant eximit. Et ipsi contra Deum mendacia loquuntur, dum potius ereptiones suas sue prouisioni aut fortuito euentui ascribendas, quam diuinis concursibus arbitrantur. uel contra Deum etiam loquuntur mendacia, dum Deum non estimant sua adeo exacerbari per crimina, ut pro his uelit Deus grauia in se exerceri iudicia, cum autem accidunt non esse aliud quam casualia infortunia. Et huc argumentum inferunt, quod multi post horrenda flagitia impune persistunt, quod facile miseri refellerent, si causas iudicii uniuersalis attenderent, et recepisse bona in uita sua diuitem meminissent . Ad Deum in  corde suo non clamant, dum supernis beneficiis nullas gratiarum actiones redhibent. Nam clamarent si respirarent. Sed in cubilibus suis ululant, cum intra funesta precordia 203 feralitate omnimoda malitie et rapacitatis defurunt et estuant. Ululare enim luporum et canum est. Cubilia in sacra pagina pro cordibus poni solent, ut est: Â»Cum oraueris intra in cubiculum .Â« In cubilibus ergo ululant, qui, quod minus peccare sibi liceat, in cordibus suis dolent. Â»Sub lingua, inquit, eorum labor et dolor .Â« Super triticum et uinum ruminant, dum super doctrina celesti et spirituali scientia disputando retractant. Ruminare enim est Â»cibum commasticatum ad ora reducere denuo commolendum.Â« Ergo ruminant  qui dogma ecclesiasticum, quod semel combiberint, discutere et examinare presumunt, et diffinita a Deo et Patribus ac si noua aliqua reuocare ad medium. Triticum pro doctrina poni Euangelium teste est, de prebenda in tempore mensura tritici . uinum autem uim spiritualis scientie, sicut lac lenitatem simplicis discipline significat. Â»Emite, inquit, absque ulla commutatione uinum et lac .Â« Quod hodieque in quorumdam grammaticorum controuersiis peruidemus, qui non solum in diuino eloquio, sed etiam in quolibet celesti mysterio, cecis oculis scintillare contendunt.

uERS. 15, 16.---Â»Recesserunt a me, et ego erudiui eos, et confortaui brachia eorum et in me  cogitauerunt malitiam. Reuersi sunt ut essent absque iugo; facti sunt quasi arcus dolosus.Â« Ac si diceret: Cum eos erudierim, et eorum brachia confortauerim, recesserunt a me. Deus eos erudit cum sapientia salutari eos imbuit. Brachia eorum confortat, cum naturalis ingenii robur, uel ipsam eorum operationem consolidat. Et in me, inquit, malitiam cogitauerunt, cum de sua eruditione, et impia aduersus equitatem ualetudine in me militarunt. Reuertuntur ut absque iugo sint, cum cesi, et de penitentia commoniti a diuina inspiratione desipiscunt, et ad preterite uanitatis deliramenta recurrunt, ut dominium cuiuspiam rationalitatis, non habeant quo ad prosequendas seculares licentias timidiores fiant.  Hec uincula, et hoc iugum se direpturos, et proiecturos quidam in psalmo se spondent  Quasi arcus dolosus facti sunt, qui ipsum a quo intenduntur percutiunt. Plane a Deo intenduntur, cum gemina scientia ac si arcus corda cercentur. Inde ingenii sagitta exigitur, que cum ferire hostem debeat usque ad diuinitatis plerumque iniurias importatur. Arcus quippe dolosus est, qui ipsum ferit a quo intenditur.

Â»Cadent in gladio principes eorum a furore lingue sue.Â« Principes eorum in gladio cadunt cum sensus eorum sese lethalibus malis illiciunt. Gladius enim pro capitali peccato ponitur, ut est: Â»De gladio maligno eripe me Â« Et hoc a furore lingue sue eis euenit, quia eorum uecors  conscientia plus interiori quam exteriori uerbositate contra sancte Ecclesie mysteria furit. Raro enim inuenies hereticum quem non prosequatur aut precedat turpe quodlibet facinus aut flagitium. Â»Ista subsannatio eorum in terra Aegypti.Â« Ista subsannatio eorum in terra Aegypti est, cum eorum qui de Deo in bonitate non sentiunt , irrisione digna conuersatio etiam apud exteros est. Sequitur:



CAPUT uIII.

uERS. 1.---Â»In gutture tuo sit tuba quasi aquila super domum Domini.Â« uox Dei est ad ipsam rationem. Per guttur, ex quo emittitur, ipsam accipimus locutionem. Tuba uero euidens sonus est. Licet et per guttur, quod infra linguam est, ipsa cogitatio  queat intelligi: sicut et eos pro mente solet poni, ut est; Â»Os iusti meditabitur sapientiam .Â« Quod est ac si diceret: Cordis tui cogitatio, uel oris tui locutio, tanto libramine moderetur ut quod cogitaueris uel dixeris predicari ubique sine tuo pudore ualeat. Multi enim hereseos conditores in angulis dogmatizant, de quibus in propatulo mutire non audeant. In gutture ergo tuo sit tuba, ut quod mente fideli intenderis in conflictu diabolicorum satellitum securo clamore edicas, existens uidelicet quasi aquila super domum Dei, id est ut palpebris consiliorum precedantur gressus tui. Domus Dei conscientia bona est. Super hanc quasi aquila existimus, dum quorsum tendat nostra credulitas subtilissimo acumine uentilamus. Aquilina enim acie  preter linces nil clarius.

uERS. 2.---Â»Pro eo quod trangressi sunt, fedus meum, et legem meam preuaricati sunt me inuocabunt: Deus meus, cognouimus te Isrel.Â« Fedus Dei est, quod ei per fidem in baptismo spopondimus, lex uero, quidquid per diuina eloquia ex bene uiuendi mandato accipimus. Fedus ergo transgreditur quisquis a fidei regula quam professus est exorbitare probatur. Legis preuaricator est quisquis ab instituto quod suscepit spontaneus refuga est. Transgressi ergo fedus et preuaricati legem me inuocabunt, dicentes: Deus meus, id est cum fide et uita me fefellerint, profecto et ipsi fallentur, si de me ac si Deo suo in aliqua necessitate gloriari uoluerint. Nos qui sumus Isrel te cognouimus. Isrel, ut supra dictum  est, directus Dei, uel princeps cum Deo dicitur. Quidam enim ex diuturnis criminibus sensus reprobitate confusi, non ueterna sua scelera, in quibus uitam pene transegerunt, sed momentaneam respirationem, qua ad Deum pro quauis aduersitate 204 recurrunt, attendentes se directos, se sui cum Deo principes, se iam Deum nosse fatentur, et perfunctoriam diei pietatem cum totius eui sui sceleribus metiuntur .

uERS. 3.---Â»Proiecit Isrel bonum, inimicus prosequetur eum.Â« Bonum Isrel proiicit quod, cum urgente periculo aggreditur, fortuna redeunte reiicitur. Ideo eum inimicus persequitur, ubi totius bone intentionis deficiente affectu, nulla hosti constantia  uirtutis interne resistitur.

uERS. 4.---Â»Ipsi regnauerunt, et non ex me; principes exstiterunt, et non cognoui.Â« Regnat, sed ex Deo non regnat, quisquis angustiis prementibus prauis suis moribus imperat, cum tamen in conscientie angulis affectum, si libertas arrideat, ad uomitum redeundi conseruat . Principes existunt, sed Deus non cognoscit; cum sensus exteriores ad horam sub regia rationis ditione sibimet principantur, sed Deus huius restrictionis causas, quia non approbat, nescit. Super enim horum similibus legitur: Â»Cum occideret eos querebant eum, et reuertebantur .Â« Â»Argentum suum et aurum suum fecerunt sibi idola ut interirent.Â« Argentum suum et aurum suum sibi facit  idola quisquis diuini eloquii scientiam, aut eam, que ad Dei notitiam pertinet sapientiam, expendit intentione peruersa. Quid enim aliud quam idolum struere est, cum quis his muneribus non Deum, sed se desiderat honorari, nec Deo referre quod ab eo acceperit, sed se potius quasi simulacrum ostentari? Que causa multos olim genuit hodieque gignit hereticos, dum qui pro obscuritate generis et uite delitescunt, pro nouorum dogmatum moliminibus celebrari appetunt. Et hec faciunt ut intereant, quia iuxta Dei censura contingit ut, dum passim predicari ac enitescere optant, ad extremi occasus ignominias se subruant.

uERS. 5.---Â»Proiectus est uitulus tuus, Samaria, iratus est furor meus in eos.Â« Samaria, ut dictum  est, interpretatur custodia. Et que est hec custodia nisi illa que componitur pro suorum nominum propagatione cautela? Huius Samarie uitulus proiicitur, cum illa in qua lasciuire concupiscit fame sue gloria, non solum addemnatur, sed etiam pro sorde respuitur. Notandum quod non dicitur furere Deum, sed irasci Dei furorem in eos. Primum iram, postmodum furorem ponit, ut ostendat Deum primo eis ex eorum prauitate conuersationis iratum; postmodum, quia ex Dei blasphemia sibi nomen arrogare uoluerunt, cuius rei uel meminisse nefas erat, merito ad subuertendos eos in furorem uersum. Â»Usquequo non poterunt emundari?Â«

uERS. 6.---Â»Quia ex Isrel, et ipse est artifex.Â« Ac si diceret: Quandiu hec eorum peruersitas incorrecta  manebit? Ac si responderetur: Profecto diu, quia ex Isrel est et ipse artifex. Isrel, ut prelibatum est, secundum quosdam etiam antiquos, uir uidens Deum interpretatur. Ideo ergo non facile emundantur, quia talis idololatrie artifices ex his potissimum esse solent, qui de Dei per Scripturas cognitione pre ceteris gloriantur, et ex eo sexte sue tenacius herent quo sacram paginam pro sua libidine quasi acutius intorquent, aliosque securius sibi alliciunt, quo perspicaciores se in diuino eloquio dici audiunt. Ex Isrel ergo et ipse est artifex, quia non nisi ex magna ingenii acrimonia preditis solet fieri talium fabularum index.

uERS. 7.---Â»Fecit illum et non est Deus, quoniam  in aranearum telas erit uitulus Samarie. Quia uentum seminabunt, et turbinem metent.Â« Deum facit, sed Deus non est, quisquis pro captu et imaginatione sua Deum circumscribit, ut ad eius nature dissertionem attingere nititur, quod nullo modo homini comprehensibile, aut Deus esse potest: Quidquid enim peruideas, falso Deum existimas. Â»Quoniam in arenearum telas erit uitulus Samarie,Â« quia scilicet petulantia que subiacet illi forinsecus dealbate custodie, ut magis enim fallant, multa agunt sub hypocrisis specie, adnichilabitur et euanescet ac si aranearum tele. Que enim insulsior, et quasi uitulina leuitas, quam libros contexere, quos explodat et exsibilet totius Christianitatis auctoritas? Qui tele aranearum sunt, quia eorum studio  fiunt, qui intima sua in uita sua proiiciunt, et in breui euentilantur, quia non aliter quam spuria, ut legitur, uitulamina radicantur . Aranea enim cum sit uenenatum animal, ex uirosis uisceribus opus egerens, nil aliud explicat, nisi quod studiis inanibus seipsam extenuat. uentum enim seminant qui erroris nebulas et nenias superuacuas spargere pluris putant. Turbinem metunt, cum mentis cecitatem et motum externe aduersitatis incurrunt. Hoc enim proprium heretici habent, ut cum facere sibi nomen ex dogmatis diuersitate gestiant, uilipensioni et odio omnium mox pateant.

Â»Culmus stans non est in eo, germen non faciet farinam.Â« Culmus stat cum uerbi fastus exuberat; consuetudinarium enim eis est, ut uerborum pompe  deseruiant, et dialecticis allegationibus uniuersa pertractent. In culmo ergo uacuitas, in statu dicendi uiuacitas. Sed in eis, que per culmen scilicet figurantur, uerbis germen non est, quia in uapidi cordis sermonibus nulla uiuificandi alios efficacia est. Farinam non facit, quia nullam interne pinguedinis dulcedinem sermo gignit. Quod enim pro solo uulgi fauore 205 fieri intelligitur, uix aut nunquam ab animo audientium gratanter excipitur. Aut certe farinam non facit, dum nil fructuosum nisi quod ad laudem suam reciprocari ualeat exprimit. Â»Quod et si fecerit,Â« id est si quid utile dixerit, Â»alieni comedent eam,Â« diabolico scilicet pastui, qui precipue superbia nostra nutritur, reseruari constat  eloquentiam. Unde Salomon: Â»Non sint, inquit, alieni participes tui .Â«

uERS. 8, 9.---Â»Deuoratus est Isrel; nunc factus est in nationibus quasi uas immundum. Quia ipsi ascenderunt ad Assur, onager solitarius sibi Ephraim.Â« Isrel deuoratur, cum hi, qui ex Dei cognitione directos se estimant, exigente peccato ad omnimodam intellectus hebetudinem deuoluuntur. Qui enim scientia a Deo data abutitur, necesse est ut longioris usu nequitie semper in deteriora mutetur. Nunc, id est ex amore presentium factus est in nationibus quasi uas immundum, dum inter peregrinas uitiorum quorumcunque origines, se omnium receptui prestat apertum. uas enim in ueteri lege quod non habebat operculum, haberi  iubebatur immundum, et mens hominis que casum a se non dimouet irruentis criminis, merito arguitur impuritatis. Quia ipsi ascenderunt ad Assur, id est malitie gradibus apprehenderunt gurgustia libidinum aulas. Ephraim mox factus est onager sibi solitarius, dum uoluntatis habitatus exsul a Deo sibi soli, id est carnali lasciuie, que signatur per onagrum, constat intentus. Â»Munera dederunt amatoribus.  Sed et mercede conduxerunt nationes.Â« Munera amatoribus dant, cum impendunt et superimpenduntur demonibus, uel malignis hominibus, qui sibi aut rapacitatis, aut obscene uoluptatis copias subministrent. Hinc est quod federe cum malignis pacto spiritibus, ad eorum aliquoties hominis se submittunt, et ab eis necromantias  addiscunt, per quas ad mysterium iniquitatis efficaciores fiunt. Sed et mercede nationes conducunt, dum quedam faciunt que uitiorum sibi incentiua sunt, uerbi gratia, cum sint qui allia et feruentioris nature pigmenta commasticant, quibus ad petulentiam acriores fiunt. Et de ceteris uitiis idem intellige. Â»Nunc congregabo eos, et quiescent paulisper ab onere regis et principum.Â« Congregat Deus eos, cum inter innumera crimina ad considerationem sui ipsorum recolligit uagabundos. Et hoc nunc fit, quia tota illa recogitatio a conspectu rationis, quasi quiddam perfunctorium, transit. Quod non sine certo eorum iudicio est, quia spiritus eorum, cum Deo sentiens, creditus ab eis non est . Paulisper ab onere  regis et principum quiescunt, cum a fastu superbie, qui omne sublimiter uidit, uel a carnali affectu, et exteriorum sensuum mens ad tempus dispersione uel oppressione, animo ad se redeunte, laxatur.

uERS. 11.---Â»Quia multiplicauit Ephraim altaria ad peccandum, facte sunt ei are in delictum.Â« Ephraim altaria ad peccandum multiplicat, cum per mentis uicissitudines innumera malorum proposita seriatim alternando frequentat. Secundum enim emergentes uarie conspersionis habitus, nunc ira, nunc libido, nunc superbia, nunc ambitio, et cetera queque intrinsecus se commutant. Tot ergo colit altaria, ad quot peccandi se ingerit uota. Propter hoc fiunt  ei are in delictum, ut ipsum etiam respuatur, quod ex scintilla rationis innascitur pie recogitationis bonum. Delictum enim a derelinquendo dicitur, cum scilicet bonum quod fieri debet, deseritur. Peccato ergo succedit delictum, cum ex pena eius bone quoque uoluntatis suboritur plerumque repudium.

uERS. 12.---Â»Scribam ei multiplices leges meas, que uelut aliene computate sunt.Â« Multiplices leges suas ei Deus scribit, cum et legem naturalem, legemque conscriptam eius ad integrum memorie inserit, ut eo iustius damnetur quo nequaquam penes Deum de ignorantia leuigatur. Que tamen uelut aliene computantur, cum ab eius animo imo a uoluntate, que signatur per Ephraim, quasi nec scite, nec audite extorres habentur.

 uERS. 13.---Â»Hostias afferent [al., offerent], immolabunt carnes et comedent, et Dominus non suscipiet eas.Â« Hostias afferunt, qui penitentias aliquoties publicas, et ceteras ecclesiastice institutionis ceremonias, plus ex sola generali consuetudine quam ex religionis pietate proponunt. Carnes immolant, cum peccata carnalia detestando factis confessionibus quasi mactant. Sed tamen eos comedunt, quia eorum usu sese ingurgitare non desinunt. Has ergo hostias Deus non suscipit, quia nullo modo officia, que extrinsecus administrantur, nisi ex intimo proferantur, attendit. Â»Nunc recordabitur iniquitates eorum, et uisitabit peccata eorum; ipsi in Aegyptum conuertentur.Â« Nunc, id est, in hoc tali eorum statu, eorum iniquitates recordatur,  eum per cuiuslibet illationem flagelli diuturne ipsorum nequitie meminisse uidetur. Quasi enim putatur Deus obliuisci quorum dissimulat interim errores ulcisci. Peccata eorum uisitat, cum per aduersorum congeminationes crebro 206 ea se uidisse demonstrat. uerbum enim frequentatiuum, quod est uisitat, assiduitatem uisionis significat. Ipsi in Aegyptum conuertuntur, cum pro correctionis luce obstinationis tenebris, quod Aegyptus innuit, obuoluuntur.

uERS. 14.---Â»Et oblitus est Isrel Factoris sui, et edificauit delubra, et Iudas multiplicauit urbes munitas.Â« Isrel a Deo fit, cum per Dei timorem a sua per uanitates exinanitione ad ueram essentiam creatur et subsistit. Quasi enim non est, qui substantiam  uiue intentionis amitit, quam prodigus filius in meretrices expendit. Unde et Apostolus Corinthiis scribens: Â»Omnibus, ait, qui sunt inter uos ,Â« aperte innuens quia aliqui inter eos erant, qui secundum hoc esse non erant. Secundum hoc Isrel factus est, cum per sensum interioris gratie ad solidum concretus est. Iuxta quod etiam: Â»letetur Isrel in eo qui fecit eumÂ« . Huius Factoris sui Isrel obliuiscitur, cum eum, qui se reficere de sua annichilatione potuerat, auersatur. Delubra edificat, cum pio recedente Domino conscientiam, ac si fanum proprium, illico nequissimus hostis intrat; sine alterutro enim hospite mens non exstat. Iudas deinde urbes munitas  multiplicat, cum rationalis deuotio, que nos ad Deo confitendum rite sollicitat, lapsa in peruersum contra pietatem confessionis, seu incuria, seu pudore se obstruit et obfirmat. Urbes munitas edificat, cum ad queque facinora que gesserit, repagulum obstinationis obiectat, et murum uitiose  conclusionis exaltat. Â»Et mittam ignem in ciuitates eius, et deuorabit edes illius.Â« In ciuitates eius ignis mittitur, cum in illius arcani uecordia, que nullius bone apertionis spiramen admittit, concupiscentie grauior ex sua occultatione ignis  inestuat. Aedes illius deuorat, cum ardor intrinsecus per incontinentiam sese in exhibitione membrorum corporis manifestat. Nec enim caueri potest, quin quod diu intro concipitur, per quemlibet sensualitatis  habitum, aliqua significatione non prodeat



CAPUT IX.

uERS. 1.---Â»Noli letari, Isrel, noli exsultare sicut populi, quia fornicatus es a Deo tuo.Â« Isrel letari prohibetur, cum quia exsultat de sue prouentu secularitatis, is, qui quondam de Dei uisione gaudere solebat, arguitur. Noli, inquit, exsultare sicut populi, id est ne eorum ineptam letitiam, qui de Deo nichil unquam sapuere, consideres, non licentiam imiteris, nec te eorum uulgaritati conformes, quia longe misericordius iudicium sortientur qui bona nec ceperunt quam tu qui Deo tuo iam cognitione hesisti, et modo fornicatus es. Nota quod letari interius, exterius exsultare pertinet. Quia ergo impiis gaudere non est, utrobique uetitum est. Â»Dilexisti mercedem  super omnes areas tritici.Â« Mercedem super omnes areas tritici diligit, scilicet illam qua superius conduxerat nationes plusquam omnes sacre Scripture paginas, que distribuuntur in libros, et hi sunt aree, ac si quedam particulariter excise terrarum portiones. Aree ergo tritici libri sunt diuini eloquii, quas quisque quanto plus excolit, eo uberiores superne intelligentie fructus adinuenit. Triticum est, quo iuxta psalmum, ualles abundant , et cuius adipe filii Sion satiantur . Super omnes ergo areas tritici merces diligitur, cum super omne quod in Scripturis reperitur adulationes sortilegia, quibus ad flagitia maior aditus se aperit, magis quam uerbi Dei exercitia appetuntur. Ea enim que aut usu aut curiositate delectant, fidei nostre  sacrilegiis plerumque emuntur.

uERS. 2, 3.---Â»Area et torcular non pascet eos et uinum mentietur eis. Non habitabunt in terra Domini.Â« Area sunt diuina uolumina, quorum cultu multiplices, et exquisitas allegoriarum, et tropologie fruges elicimus. Quod in propheticis et apostolicis litteris sepius experimur. Torcularia sunt qui intellectualitatem, quam uocamus anagogen, que ad Dei contemplationem pertinet, e Scripturis exprimere norunt. De quibus ergo elicitur, ut est area, et qui eliciunt, ut est torcular, eos non pascit dum de area moralis scientie tractatus ignorant, et de torculari quidquam celestis qua de Deo imbuuntur sapientie elaborando extorquere non curant. Quid enim beatius quam interne uinum  dulcedinis de Scripturis exigere, et amorem presentium per earum haustum a suo sensu obliterare? Et uinum eis mentitur, quia eorum mens ab eterni condimenti sapore et calore fraudatur. Terra Domini est corpus, quod euictis passionibus ditioni rationis Deo subiecte subiectum est. In hac terra non habitant, quia enim mites non sunt, et Deum insessorem non habent, sua ipsorum corpora habitare quod est possidere, non preualent. Corpus enim suum, quod Adam obediens obtinuerat, inobediens ficorum foliis obnubit. Â»Spiritus, ait, tuus bonus deducet me in terram 207 rectam :Â« que ideo recta est, quia Domini est. Â»Reuersus est Ephraim in Aegyptum, et in Assyriis  pollutum comedit.Â« Ephraim in Aegyptum reuertitur, cum uoluntas nostra, que panis eterni fruge gaudere debuerat, ad Aegyptum meroris et angustie, seculi uidelicet sollicitudines, et labores se undecunque declinat. Unde quibusdam dicitur: Â»uenite ad me, omnes qui laboratis et onerati estis .Â« In Assyriis pollutum comedit, dum cum his, qui in domibus regum sunt, et non angusta sectantes mollibus induuntur , et iuxta Iob, suauiter uiuunt, in quibus non reperitur sapientia , obscenis obsoniis concupiscentiarum se ingurgitare non desinit. Assur enim dicitur aula, que solet esse regia.

uERS. 4.---Â»Non libabunt Domino uinum, et non placebunt ei.Â« uinum Domino non libat, quisquis  diuini amoris penes Deum dulcedine, et calore non estuat. Unde nec ei placere possunt, quia quisquis ex Deo ad Deo supplicandum non ducitur, profecto a Filio, qui indubie Deus est, quia eum Deus Pater non traxit, nequaquam agnoscitur, nedum placere putetur . Â»Sacrificia eorum, quasi panis lugentium.Â« In ueteri lege qui de sacrificio pro mortuis uescebatur, et immundus ipse erat, et cassa oblatio putabatur. Quasi panis ergo lugentium sacrificia eorum sunt, quia quodcunque ab eis uel orando, uel eleemosinam largiendo, Deo defertur, uite eorum, que nulla imitatione digna est, comparatur, qui nullum attigerunt saporem celestium gaudiorum, et quorum studia nil melius dici possunt, quam materies lacrymarum. Panis enim pro uita  ponitur, ut est: Â»Mittamus lignum in panem eius . Omnes qui comedunt eum, contaminabuntur, quia panis eorum anime ipsorum, non intrabit in domum Domini.Â« Qui panem illum comedunt contaminantur, quia qui eorum sibi exempla inuiscerant, eadem qua illi feditate uite damnantur. Idem significat quod morticinum tangi lege uetatur . Quia panis eorum, subaudis, est anime ipsorum, id est uite eorum fomentum, quod est quasi quoddam anime eorum alimentum. Sicut enim uirulentia uita serpenti est, ita cuilibet iniquo pabulum sua nequitia. Unde et de detractoribus Salomon: Â»Carnes, inquit, ad uescendum conferunt .Â« Quo contra sanctis:  Â»Gustate, ait, et uidete quoniam suauis est Dominus .Â« Morale est etiam ut dicatur quis pasci in eo quod se delectat. Est ergo dicere: Panis cum corpora nutriat, anime eorum dicitur, quia ex eo quod significat iucunditatem temporalem, animalitati improborum cibus esse dignoscitur. Is non intrat in domum Domini, quia huiusmodi gaudium ab omni corde quod Deus inhabitat seuerissime constat excludi. Unde est illud Iob: Â»Abominabilis ei fit panis in uita sua, et cibus ante desiderabilis .Â«

uERS. 5.---Â»Quid facietis in die solemni, in die festiuitatis Domini?Â« Dies solemnis Domini est, cum positis inimicis scabellum pedum eius regnum tradiderit Deo et Patri . Diem  ergo solemnem intellige, cum impii submerguntur, festiuitatem uero, cum ad contemplandam Dei speciem electi promouentur. Quid igitur facietis, cum tale discrimen inter utrasque sortes aduenerit?

uERS. 6.---Â»Ecce enim profecti sunt a uastitate: Aegyptus congregauit eos, Memphis sepeliet eos.Â« Redit ad eorum descriptionem. Superius dixerat quia panis eorum in domum Domini non intraret, ac si diceret: Quoniam nulla conuenientia est luci ad tenebras , uoluptati ad temperantias, proficiscuntur, id est a recta consideratione euagantur, et hoc eis a uastitate contingit, quia scilicet a Deo solitudinem mens incurrit: Cum supra dixisset quasi eos corrigens, quid facietis in die solemni, mox eorum proteruiam subtexit dicens:  Et ecce a uastitate proficiscuntur, id est correctionis impatientes, nec mora a seipsis alienantur. Aegyptus eos congregat, cum seculare studium sibi eos coadunat. Quod est dicere: Cum a sua ratione disparantur, sub cura tamen Aegyptia glomerantur. Memphis interpretatur de ore eorum. Sepeliuntur, cum ab omni sancta uiuacitate eorum ingenia obruuntur. Et hoc eis de ore eorum euenit, dum de pena peccati, quo alios ad male agendum praua locutione decipiunt, eis contingit.

Â»Desiderabile argentum eorum urtica hereditabit, lappa in tabernaculis eorum.Â« Desiderabile argenti eorum urtica hereditat, cum id quod potissimum apud improbos gloriosius estimatur, scilicet ut diuine Scripture scientiam clarior atque copiosior  facundia comitetur, ad totius uilitatis atque nequitie extrema descendat. Urtica namque despicabilis admodum et ignea herba est. Desiderabile ergo argenti eorum urtica hereditat, cum uotiuum illud affectate eloquentie pretium, non solum ob turpitudinem uite contemnitur, sed etiam alios uersutiis, dolis, et obscena mordacitate decoquit et infestat. Dictum est autem hereditat quod mores eorum misera perpetuitate contineat, aut quia heres superstes est eius cui succedit; ad hereticos, de quibus supra dictum est, et nunc etiam agitur, referatur, quorum scripta non modo pro sui contemptibilitate, sed etiam pro ingenita contra omne quod fidei congruit acerbitate damnantur. Et quia plerumque eos excluserunt 208 qui probati erant  argento, controuersiis manentibus in libris eorum, qui contra eorum errores pugnacissime egerant, opuscula eorum pro sua inutilitate sunt abolita. Quod in antiquis hereticis est undequaque probatum, quorum, quasi aranearum tele, de quibus supra disseruimus, disparuere uolumina, et nostris temporibus a quibusdam parasitastris libelli facti sunt, et si nimium tenues, contra fidei nostre mysteria, que in indignitate sui in ipsa sua mox sunt nouitate consumpta. Lappa in tabernacutis eorum est, quia nimirum nisi desideriorum carnalium impuritatibus, que graues sunt stimuli, subderentur, nunquam ad tantam sensus reprobi ignominiam, ut de diuinis male sentirent, uerterentur. Porro tabernacula ipsa sunt corpora, in quibus siue contra  carnem, siue contra spiritum militamus, siue ubi inpresentiarum peregrinamur

uERS. 7.---Â»uenerunt dies uisitationis, uenerunt dies retributionis.Â« Dies uisitationis sunt, cum Deus impenitentibus in presenti flagella immittit, sed retributionis illico subsequitur, qui perseuerantibus incepta sorde aut perfidia immutabilis miserie sortem reddit. Duplici enim contritione tales Deus conterere consueuit. Et non conterit, quos omnium, dum aduiuunt, detestatione prostituit, et exactis ipsis, ipsorum memoriam cum omni suo opificio, et tractatu instar panni menstrualis infamat et abiicit? Â»Scitote, Isrel, stultum prophetam, insanum uirum spiritualem. O Isrel, inquit, motus uidelicet  affectuales, qui Deo iudice sensuum uestrorum errori dimittimini, nunc in hoc uestro exitio et rationis exterminio addiscere poteratis. Que stultitia, queue insania in spiritu, qui uos regere debuerat, delitescit? cui si uos subdere, et ab eo regi uoluissetis, nunquam ad tale inconueniens uitiorum aut perfidie uenissetis. Propter multitudinem iniquitatis tue, et multitudinem amentie.Â« Quia multum exerrasti a bonitate et fide, non dispariliter tradidit te Deus in ignominiosos casus. Ac si diceret: Quia quod peccabas, Deum habere in notitiam non putabas, dedit te Deus in cogitationes reprobas.

uERS. 8.---Â»Speculator Ephraim cum Deo meo. Propheta laqueus ruine factus est super omnes  uias eius, et insania in domo Dei eius.Â« Ephraim, uoluntarius scilicet habitus mentis speculator factus est, ut ea que Deo pertinent, uelit, et Deo gerenda proponat, Â»uelle, inquiens, mihi adiacet, perficere non inuenio Â«: uoluntas enim in bonum in Scripturis sepius accipitur, et ob prouidentiam, qua peccata et aduersa olfaciat, propheta uocetur; et proh dolor! laqueus ruine fit, ut seipsum scilicet illaque et sibi consilium subtrahendo, et aliis exempla prauitatis attribuat ruere faciendo. Et is ruine laqueus fit super omnes uias eius, quod non est aliud quam suas. Hebraice enim locutionis est, ut est illud: Â»Aethiopia preueniet manus eius ,Â« id est suas, Â»Deo,Â« cum in omni intentione eius, que uie interiores ad exteriora  operis excurrentes sunt, nonnisi peccati lapsus inueniatur, et omnis consilii aditus, quod significat collum, quia inde permeat uerbum, obstruatur. Insania in domo Dei eius est, cum pessimum eius ad scelera studium, quod principalis eius frequentat in modum Dei culture, deuotio intra domum conscientie, totius pensi et moderati penitus expers est, et in tantam mens proruat uecordiam, ut secreta cupiditas in apertam erumpat amentiam.

uERS. 9.---Â»Profunde peccauerunt sicut in diebus Gabaa.Â« Profunde peccat quisquis ad peccatum tota animi deliberatione inhiat. Historiam Regum uidetur tangere, quando e Cabaa Saul in regem assumitur , recusso Dei imperio pro solo gentium more. Saul interpretatur appetitus,  Gabaa colles. E collibus Saul ad regnum accipitur, quando e magnis animorum tumoribus oboritur appetitus, non qui nobis subsit, iuxta quod ad eam a Domino dicitur, sed qui nobis impudentissime dominetur. Dum enim fastum concipimus, maiora profecto quam nobis competant, statim consequenter ambimus. Â»Recordabitur iniquitates eorum, et uisitabit peccata eorum.Â« Postquam iniquitas in stoliditatem uertitur, ut nefaria libertate peccetur, tanquam clamore aliquo Deus, ut ulcisci properet, excitatur. Unde uox sanguinis Abel  et clamor Sodomorum dicitur. Dum enim quiete delinquitur, quasi Deus obliuiscitur. Recordari ergo uidetur, cum peccantem aduersis aggreditur. Peccata  uisitat, cum crebro ea se uidisse puniendo demonstrat.

uERS. 10.---Â»Quasi uuas in deserto inueni Isrel, quasi prima poma ficulnee in cacumine eius uidi patres eorum.Â« Quasi uue in deserto Isrel inuenitur, cum dispersus a seipso carnalis noster affectus diuini timoris aspiratione colligitur; et quasi uua in deserto reperitur, cum in desolata quondam mente interne compunctionis dulcedo sentitur. Quasi prima poma ficulnee patres uidentur, cum motus rationales a quibus affectualitatum intemperantia moderatur, primum Dei illapsu ex ueteri sua acerbitate reducti, maturitate menti indita dulcorantur. Hec prima poma in cacumine reperiuntur quia principalia cordis nostri studia in intentione superna, que interioritati  nostre dignoscitur preeminere, fundantur. 209 Isrelis ergo sunt patres mature rationis habitus, qui pias generant affectiones. Per ficulneam amor proximi in Scripturis accipitur, sicut in uinea amor Dei exprimitur. Prima ergo poma ficulnee potiora sunt exercitia misericordie. Patres itaque primis ficulnee pomis adaptantur, quia primum fratribus quos uidemus beneficia impendere suademur, ut Deum, quem uidere non possumus, postmodum attingamus. Uuis uero filii comparantur, quia affectus nostri, quasi ex largitione paterna, et lactea innocentia, que per succum ficulnee figuratur, ad dilectionis Dei pinguedinem et saporem auidius imbuuntur. In terra enim spiritus datur, ut proximus diligatur; de celo uero consequenter, ut  Deus.

Â»Ipsi autem intrauerunt ad Beelphegor, et abalienati sunt in confusione, et facti sunt abominabiles sicut ea que dilexerunt.Â« Ad Beelphegor intrant, cum sue, quam diximus electionis obliti, totius ignominie sese labyrintho iniectant. Et merito dicitur, intrant, quia se experientie uniuerse libidinositatis immersitant. Beelphegor enim uir tentiginis dicitur, in quo turpitudinis exsecrande impudentia denotatur. In confusione abalienantur dum quo confusibiliora perpetrant, nil se confusibile agere arbitrantur unde est quod, apud Apostolum, quidam in pudendis suis gloriari dicuntur . Abominabiles fiunt, qui totius boni hominis  fortunas amittunt. Quid est enim abominabilem esse, nisi in successu pii operis prospero prouentu carere? Et hoc sicut ea que diligunt; sicut uitia enim que prosequuntur etiam solo nomine sine actu bonorum memoriis horrori sunt, sic etiam ipsi qui eorum commercio se inuoluunt. Si enim sordes quelibet per se putide sunt, certe putidiores qui harum uolutabris se sponte iniiciunt.

uERS. 11.---Â»Ephraim quasi auis auolauit, gloria eorum a partu, et ab utero, et a conceptu.Â« Ephraim quasi auis auolat, dum aliquoties ad boni appetentiam tacta rationaliter alacritas uoluntatis aspirat, sed subita se leuitate subducens in eo quod ceperat minime perseuerat, Gloria eorum, ut retrograde aggrediar, a conceptu est, cum eiusdem uoluntatis  statuum, qui in se sepius alternant, specialis gratia sit, que sanctorum gloria, ob conscientie testimonium, ab Apostolo uocatur , in ipsa primum Dei aspiratione, qua primum bene uiuere delectamur. Post hanc conceptionem sequitur uterus, boni uidelicet propositi ante exhibitionem operis, diuturnior intra mentem fotus. Quasi enim intrinsecus fouetur, quod retractando fideliter ex solidi deliberatione consilii, ueluti per discretionis membra diuisum actionis corpus roboratur. Deinde partu expromitur, cum uisibus hominum in boni exercitii prosecutione proponitur. Quia ergo Ephraim quasi auis per elationem auolat usque ad partum, id est usque dum ab hominibus uideri possit, eius interior gloria perseuerat, quam mox humane laudis  mucro trucidat.  Â»Quod si enutrierint filios suos, absque liberis eos faciam in hominibus; sed et ue eis, cum recessero ab eis!Â« Filios enutriunt qui pie conuersationis opera in his proficiendo prouehunt. In hominibus absque liberis fiunt, qui inter hominum fauores a libertate animi attributa uulgo aure [f., uulgi aure] seruiliter se dimittunt. Sed ue eis, cum Deus recedit ab eis, quia nullius bone spei residuum est, imo damnationis extreme infortunium est, cum peruertitur rectitudo intentionis. Recedit namque Deus, cum bonum quod fit, non fit respectu ipsius.

uERS. 13.---Â»Ephraim, ut uidi, Tyrus erat fundata in pulchritudine.Â« Et est littere sensus: Ut uidi, id est, sicut uidi, Ephraim erat sicut Tyrus  fundata in pulchritudine. Ephraim Tyrus est, quia illa frugifera uoluntas, que sue et multorum utilitati, dum recte intenderet, militabat, nunc in angusto reponitur, dum solo humano fauori spe pauper adequitat. Tyrus enim Angustiam sonat. uox Dei est: Ut uidi, inquit, id est quomodo in deitatis mee consideratione, perpendi: Ephraim erat comparatiue Tyrus. Et hec fundata in pulchritudine erat, quia in exteriori habitudine cepti operis, qua sibi et aliis complacere decreuerat, sue intentionis fundamenta posuerat, ut in eo quod foris ostenderet, non Dei uirtus, sed sua pulchritudo patesceret. Quo contra in psalmo: Â»Sic, inquit, in sancto apparui tibi, ut uiderem uirtutem ,Â« non meam esse,  sed tuam nedum gloriam. Â»Ephraim educet ad interfectorem filios suos.Â« Ephraim habet filios, quando uoluntas effectus exerit bonos. Hos tamen ad interfectorem educit, quando ad suam ipsorum perniciem adulatorum linguis exponit.

uERS. 14.---Â»Da eis, Domine. Quid dabis eis? Da eis uuluam sine liberis.Â« uox prophete, aut cuiuslibet sancti uiri tanta hypocrisi irritati. Da eis, Domine, id est aliquid eis incommodi inpresentiarum restitue. Et quid dignius eis dare poteris, quam ut uuluam, id est conceptaculum, qua libertatem beneuoli actus recipiant, non habeant? Melius est enim bonum opus nec affectasse quam affectatum simulacro aliquo falsi operis perdidisse. Si liberi dicuntur quia seruili operi non subduntur, ergo  libera sunt que eis signantur opera, quia fiunt non pro laude humana. Â»Ubera arentiaÂ« pariter dantur cum intelligentie spiritualis inopia, qua interna et externa sensualitas Deo aliter irrogatur. uel ubera 210 sunt arentia, cum in mente annullatur utriusque testamenti scientia.

uERS. 15.---Â»Omnes nequitie eorum in Galgal, quia ibi eos exosos habui.Â« Galgal interpretatur uolutabrum: Omnes ergo eorum nequitie in uolutabro, quia tota eorum uitioso frequentia, libidinis solius lentescere solet et extenuari sub uitio. Quantacunque enim in quolibet credulitas, quantumcunque superba maiestas, ad id molitiei tandem despumare ac reflari dignoscitur. Magna Alexandri, magna Cesaris undecunque ferocitas multoties Sardanapali  est experta temperiem, et quod Indum continuabat Oceano muliercularum uilium miserabiliter circumscripsit aspectus. Exosos sibi Deus eos habet, quia rabiem efferate licentie non sustinet. Nota diluuii causas, et a propheta appellari hanc pestem non aliter quam malleum uniuerse terre. Â»Propter malitiam adinuentionum eorum de domo mea eiiciam eos; non addam ut diligam eos.Â« Cum quis consuetudinarie peccat, utcunque tolerabile est, cum autem nouitates adinueniuntur criminum, et iura quispiam nature transgreditur, bonis omnibus inaudibile est, ne dum Deo, qui inuentores malorum tanta atrocitate trucidat. ut eos memorabiles peregrine mortis reddat exemplo, quod passim Scripturarum elucet testimonio. Hos de domo sua eiicit,  quos a bonorum consortio, qui sunt sua domus, excludit. Ut diligat eos non addit, quia qui aliorum corruptioni operam dedere, uel sua nequaquam perditione contenti in reprobum sensum merito eos tradit. Â»Omnes principes eorum recedentes.Â« Principes, ut supra sepius, sensus sunt exteriores. Hi sunt recedentes, nunquam uidelicet se intra se cohibentes, sed se per exteriora spargentes. Unde et paulo supra de domo sua se eiecturum eos comminatur, quod fit cum a mente, que Dei sedes esse debuerat, ad tractanda sola forastica sensualitas Deo iudice proturbatur.

uERS. 16.---Â»Percussus est Ephraim, radix eorum exsiccata est, fructum nequaquam facient.Â«  Ephraim percutitur, cum status uoluntatis, que frugi esse debuerat, a bene uolendo conteritur. Radix eorum, id est eius motiuum exsiccatur, cum intentio a diuine spei uirore arefacta cassatur. Que merito radix dicitur, quia ab ipsa emergit quidquid uitale peragitur. Fructum nequaquam facient, quia, sicut cogitationes, sic opera ab omni utilitate deficiunt. Â»Quod etsi genuerint, interficiam amantissima uteri eorum.Â« Gignunt, cum aliquid natura cogente, que boni expers esse non ualet, pie agunt. Interficit uero Deus amantissima uteri eorum, cum quidquid in conscientia, uel secundum seculi honestatem, uel secundum naturalem bonitatem constare poterat, ad cumulum iudicii dissipat, et disperdit. Amantissima autem dicit uteri quidquid gratius  intra animi sinum ad morum probitatem pertinens possit haberi.

uERS. 17.---Â»Abiiciet eos Deus meus, quia non audierunt eum, et erunt uagi in nationibus.Â« Quia Deum non audiunt, Deus eos abiicit, quia uidelicet dum nequaquam Deo obedire patiuntur, et aures ei obstruunt animorum, ob reprobitatem uite eos ac si abiectiuos ostendit. uagi in nationibus sunt, dum per uitia uniuersa se spargunt. Nationes pro uitiis poni, si non alias, gentes saltem, quas euertit Dominus ante filios Isrel, innuunt.



CAPUT X.

uERS. 1.---Â»uitis frondosa Isrel, fructus adequatus est ei. Secundum multitudinem fructus sui multiplicauit altaria.Â« Isrel uitis frondosa est,  cum hi, qui per Scripturarum scientiam de Dei uisione, id est cognitione se iactant, sine operibus sibi uerborum multiplicitates exaggerant. Isrel uitis frondosa fit, cum sola inanis eloquentie pompa se contegit. Sicut ergo Isrel solo nomine, sic uitis sine opere. Fructus ei adequatur, cum uane loquacitati opus subsequens respondet omnimode falsitatis. Secundum multitudinem fructus sui altaria multiplicat, id est iuxta exercitiorum, que per hypocrisim fiunt, quantitatem, titulos sibi adulatorie uulgaritatis accumulat. Â»Iuxta ubertatem terre sue exuberauit simulacris.Â« Terra exuberat, cum insignibus, sed fictis operibus nostrum corpus abundat. Corpus autem non mens operatur, cum mente uacua et insipida ad hoc boni quippiam fit, ut solummodo  uideatur. Quot ergo sunt opera, tot ad humanos fauores quasi eriguntur simulacra.

uERS. 2.---Â»Diuisum est cor eorum.Â« Cor eorum diuiditur, dum aliud in opere exercetur, aliud in mente tractatur. Querunt enim in intentione laudem, cum extrinsecus Deo congruum studeant specie tenus exhibere laborem. Unde et Apostolus eum qui cum uxore est, circa mundana sollicitum, dicit esse diuisum , dum scilicet hinc ius tractat uxorium, illinc aliquoties respectare monetur ad Deum. Â»Nunc interibunt; ipse confringet simulacra eorum, depopulabitur aras eorum.Â«  Â»Quia nunc dicent: Non est rex nobis.Â« Nunc interibunt, id est, in hoc ipso statu peribunt, quo Deo postposito respectui terreno incumbunt.  Ipse simulacra eorum confringit, cum spiritus excandescente criminum rogo ad pudenda acta prosiliens, quidquid falso portendebatur, imminuit. Aras eorum depopulatur, cum proposita et institutiones exsilia reddit, 211 et nulla, quibus quasi summis et principalibus innitebatur. Â»Quia, inquit, nunc dicent.Â« Hoc est dicere: Quia nunc intereunt, dicent non est rex nobis, id est quia ostentationes nostre ad cecitatis interne traxere nos penam, qui nos regat non est modus in nobis. Quod enim spiritus, hoc rex, hoc et modus. Â»Non enim timemus Dominum; et rex quid faciet nobis?Â« Ac si dicerent: Cum sumus a Dei timore nudati, ratio, que solo Dei timore constat, quid nobis pensi et moderati afferet, cum uiduata sit, ex eo quod pendet?  Nisi enim eam Deo fecerimus appendicem, frustra eam dicimus rationem.

uERS. 4.---Â»Loquimini uerba uisionis inutilis, et ferietis fedus; et germinabit quasi amaritudo.Â« Dicitur ad Isrel, qui uir uidens Deum dicitur interpretari. Ac si diceret: uos uitis frondosa, sub pretioso uitis nomine mens garrulitati intenta, super Dei agnitione, quod est uisio, inutilia loquimini uerba. Et plane inutilia, quia det sine mente sonum locutio fastuosa. Hec quasi ironice sunt dicta. Et ferietis fedus de continentia uidelicet corporis uestri, unde gloriosiores uideamini, cum animo uestro stabilietis pacta. Sed hoc fedus quasi amaritudo germinat, quia cordis instabilitas et carnis petulantia, per totius irruptionem immunditie conuenientiam  subito mutue sponsionis amaricat. Hoc enim est germen hypocrisis, quod in momento Deo ultore reuelat impie statum mentis. Unde sequitur:

Â»Iudicium, inquit, super sulcos agri.Â« Sulci agri uexatio est propter Deum corporis. Hypocrite sulcos agro suo faciunt, dum cruciatus suo corpori per abstinentias inferunt. Super hos fit iudicium, cum false sanctitatis euidens omnibus, Deo propatulum faciente, datur indicium. Sulcos agri sic solere intelligi Salomon testatur: Â»Diligenter, inquit, exerce agrum tuum, ut postea edifices domum tuam .Â« Et de equo Dei Iob: Â»Terram, ait, ungula fodit ; cum audierit buccinam, dicit: uah! Â«


 EXPLICIT LIBER SECUNDUS.



LIBER TERTIUS TROPOLOGIARUM IN OSEE CONTINUATIO.


 Tertium in beati Osee libro libellulum presumentes, Deum, qui Trinitas est, non tam uocibus quam modullis oramus, ut qui quod uult, per quos uult  protulit semper et proferet, a sua illuminatione et calore non me patiatur abscondi, et qui scit solo sue miserationis obtentu, non securitate peruersa,  tantas mysteriorum difficultates aggressum, prosperi portus iam iamque herenti et timido largiri dignetur accessum.



SEQUITUR CAPUT.

uERS. 5.---Â»uaccas Bethauen coluerunt habitatores Samarie, quia luxit super eum populus eius, et editui eius super eum exsultauerunt in gloria eius, quia migrauit ab eo.Â« Bethauen interpretatur domus idoli, Samaria custodiam sonat. Habitatores ergo Samarie uaccas colunt, cum qui exteriori sue custodie dominari se credunt, et corporum continentiam sue potestati ascribunt, iuxta quod superius dicitur, ferietis fedus, petulantias interiores non deserunt, imo amplectuntur et excolunt, et hoc in Bethauen, id est in domo idoli, nempe in  conscientia in qua Dei cultus transfertur in diaboli. uaccas pro lasciuia poni testis est: Â»Congregatio taurorum in uaccis populorum .Â« Samariam autem habitat, qui se per se uiuere posse caste computat. Habitare enim pro dominari ponitur, quia ab habendo inflectitur. Quia per uaccas appetitum libidinis signarat, ex hoc innuit quod pluralitatem illam singulariter nunc replicat. Luxit, inquiens, super eum populus eius, sed notandum quod premittitur quia. Est autem dicere: Ipsi prouisores erant forastice custodie, et hoc ideo nimirum, quia populus cogitationum luxit, id est immurmurauit inhians super ipsum, qui frenabat exterius appetitum. Populus eius, scilicet appetitus dicitur, quia  talis concupiscentia parit introrsum plurimos strepitus. Porro editui eius super eum exsultant in gloria eius, cum uersipelles uersutie motus, qui exteriores custodiunt habitus pariter coniubilant super honore et gloria impense laudis extrinsecus. Exsultant, inquam, in gloria eius, quia migrauit ab eo, id est, tota illa laus alienatur, et quasi emigrat a cognitione appetitus illius qui turpissime feruet in animo. Quod totum est: Cautele animi, que 212 prospiciunt corporee habitudini, letantur uulgus ineptum a notitia sui interni status, qui multum displicere poterat, longe fieri.

uERS. 6.---Â»Siquidem et ipse in Assur delatus est munus regi ultori.Â« Quecunque, inquit, talem quemlibet omnium foris gloria prosequatur, siquidem  et ipse in Assur, quod est in aulam, fertur, id est gurgustiis uitiorum latenter immergitur, et non perfunctorie, sed quasi proprie proprium munus diaboli factus, qui idipsum quod muneratur, ulciscitur. Â»Confusio Ephraim capiet, et confundetur Isrel in uoluntate sua.Â« Confusio Ephraim capit, cum uoluntatem nostram, que innixa esse debuerat rationi obscuritas discretionis intercipit. Isrel in uoluntate sua confunditur, cum, ut sic dicam, uolendi imo appetendi iam ratione et uoluntate ad mala decliuibus, nullus modus et ordo in affectione tenetur.

uERS. 7, 8.---Â»Transire fecit Samaria regem suum quasi spumam super faciem aque. Et disperdentur excelsa idoli, peccatum Isrel.Â« Samaria  regem suum transire facit, cum exterioris hominis prudentia que se palliat rationem, quin potius astutiam secularem, per undas uoluptatum ad indignos actus omni tentationis uento circumlatam excedere, et quasi dispumare compellit; sepius enim prouenit ut se hypocrisis diu cohibere non possit. Et excelsa idoli disperduntur, cum superbe cogitationes, que animum suum a Deo apostatare docuerant, annullantur. Que excelsa peccatum Isrel dicuntur, quia ex praua affectus libertate oriuntur. Â»Lappa et tribulus ascendet super aras eorum,Â« Lappa humilis herba est, tribulus in uirgulta proserpit, sed utraque exasperata aculeis. Per lappam ergo luxuria fede semper humilis innuitur, per tribulum cupiditas, que se exporrigens dilatare conatur. Hec super aras  eorum ascendunt, quia super eorum ac si religiosa proposita iam euidenter irrepunt.

Â»Et dicent montibus: Operite nos; et collibus: Cadite super nos.Â« Hi qui quondam montes fuerant, apud se scilicet arrogantie nimietate tumuerant, iam spei inanitate reflati ueris montibus, id est sanctis acclines ab eis operiri protegendo desiderant, et a minoribus quibusque electis, qui sunt colles, ut super se cadant exorant, se uidelicet eis miserescendo inflectant. Quod totum est: Qui se sanctos posse fieri sua custodia, quod per Samariam signari diximus, estimarant, ueram aliorum sanctitatem Dei ope attendentes, falsos se sua opinione non dubitant.

uERS. 9.---Â»Ex diebus Gabaa peccauit Isrel, ibi  steterunt.Â« Gabaa interpretatur, ut sepe dictum, colles. Per colles hic intelligimus priuatos animi timores. Ex diebus ergo horum collium Isrel peccat, quia a tempore quo in superbia sua misera mens prosperari, quod dies significant, cepit, affectus sese prauitati subiugat. Ibi steterunt, id est perseuerauerunt. Stare enim pro perseuerare ponitur, ut est: Â»Aduersum me appropinquauerunt et steterunt .Â« Nota quod Isrel et Ephraim cum singulariter ponuntur, duos illos habitus mentis, qui sunt affectus et uoluntas, per se figurari dicuntur; cum autem pluraliter, eorumdem habituum motus intelliguntur.

uERS. 10.---Â»Non comprehendet eos in Gabaa  prelium super filios iniquitatis. Iuxta desiderium meum corripiam eos.Â« In Gabaa eos non comprehendit prelium, quia ubi nulla tentatio est, nulla etiam rebellio contra quodlibet uitium. Et quomodo quis potest dici tentatus, qui, antequam ei diabolus suggerat, studio est totius malignitatis afflatus? Hoc prelium super filios iniquitatis est, super opera uidelicet quorum mater iniquitas est. Filios pro operibus poni frequens Scripture usus est. Serui namque debitoris uxorem et filios Dominus iubet uendi , id est uoluntatem, et opera a libertate arbitrii sensus improbitate subduci. Deus eos iuxta desiderium suum corripit, quia iuxta quod omnes homines uult saluos fieri, et ad sui agnitionem redire , in presenti eos, ut corrigat,  punit. Id enim potissimum desiderat, ut resipiscant quos castigat. Â»Congregabuntur super eos populi, cum corripientur propter duas iniquitates suas.Â« Due iniquitates sunt, una peccandi, altera impenitens cor habendi. Propter has duas iniquitates corripiuntur, cum a sua obstinatione et a solita nequitia diuinitus compunguntur. Tunc super eos populi congregantur, cum inolita dudum uitia insolentius solito animum insequuntur. Hi sunt Aegyptii qui egressos a se Isrelitas usque ad maris Rubri transitum urgere uidentur.

uERS. 11.---Â»Ephraim uitula docta diligere trituram, et ego transiui super pulchritudinem colli eius.Â« uitule triturantis natura est libenter ad id officii recurrere in quo raptim aliquoties consueuit  triturata pregustare. uitulam hic non solum pro lasciuia, sed et pro fecunditate positam putamus. Ephraim ergo uitula docta diligere trituram est, cum uoluntas nostra per diuinam correctionem fecunda, bona a malis tanquam grana a paleis disparare iam prona est. Primordia enim nostra, iuxta beatum Gregorium, mista sunt malis. Super pulchritudinem colli eius Deus transit cum nouitatem consili eius, que, ut ita dicam, iam ex conuersione recens facta pulchrescit, alta consideratione per tentationes aliquas conculcari sinit. Scripture usus est, ut dicatur Deus facere quod fieri permittit. 213 Potest quoque et per collum non solum consilium, cuius fistula est, consilium uero iustorum bene agendi propositum est, sed etiam ceruix elationis que nouiter  conuersis aliquoties subrepere solet. Super hanc ceruicem Deus et consilii pulchritudinem transit, cum utrumque tentari sinendo prosternit. Â»Ascendam super Ephraim.Â« Super Ephraim Deus ascendit, cum rationem, que Dei propria sedes est, superequitare efficit, iam tandem uere frugifere uoluntati. Â»Arabit Iudas, et confringet sibi sulcos Iacob.Â« Iudas arat, cum sincere confessio penitudinis superficiem corporis et animi conuertit et fatigat. Iacob sibi sulcos confringit, cum peccata supplantando equoream quamdam pacis interne planitiem equare non desinit. Sibi autem confringere dicitur, quia quidquid pietas penitentie sancti laboris exercet, suo interiori commodo non uulgi fauoribus operatur. Iacob autem supplantator dicitur.  Nihil enim Iudas arat si Iacob remissius in sulcos confringendo, et presertim in supplantando desudat.

uERS. 12.---Â»Seminate uobis in ueritate iustitiam, metite in ore misericordiam, innouate uobis nouale.Â« In ueritate sibi iustitiam seminat, quisquis Deo et proximo secundum quod cuique competit, seruata equitate communi reddere quod dignum est, destinat. Seminare autem proponere est. At uero in ueritate et sibi seminat, quisquis sine auiditate fauorum sibi soli in suo bono conscius id actitare deliberat. In ore misericordiam metit, cum quod corde proponit, spe metende misericordie aliis pronuntiare non desinit. In ore etiam misericordiam  metimus, cum peccatorem ab errore uie sue conuerti fecerimus, animam quidem eius a morte liberamus, e peccatorum haud dubium quin nostrorum multitudinem operimus. Innouat sibi nouale quisquis uitam religionis aggrediens sacri eloquii incipit secreta discutere. In his noualibus, iuxta quod alibi dicitur, multi cibi sunt, ad omnes  uidelicet animorum conuersationumque modos documenta inibi congrua ac si fercula sunt. Quocunque enim it spiritus, eunt pariter et rote. Â»Tempus autem requirendi Dominum, cum uenerit qui docebit uos iustitiam.Â« In his, inquit, que dicta sunt exerceri debetis, quia temporis opportunitas arridet, dum aduiuitis, requirendi Dominum, presertim cum spiritus uobis diuine iam compunctionis  aduenerit, qui uos sine magistro, sine uolumine uos inducat in omnem ueritatem, ut alias scriptum est , quod hic appellat iustitiam. Unde et est: Â»Unctio eius docet uos de omnibus .Â« Et ab Apostolo quoque hanc superne infusionis gratiam non in uacuum recepisse monemur . Quod totum est tempus Dominum requirere, cum ipse presto est aspirare.

uERS. 13.---Â»Arastis impietatem, iniquitatem messuistis; comedistis frugem mendacii, quia confisus es in uiis tuis, in multitudine fortium tuorum.Â« Impietatem arauit qui quondam per hypocrisim, quod pro solo Deo fieri debuerat, corpus suum excarnificationi addixit. Et quid tam impium, quid tam sine Deo, quam proprias carnes  mactare non Deo? et quis magis nemo appellari debet, quam qui carnem suam sub tali obtentu odio habet? Iniquitatem messuit, qui laudes Deo dandas exinde sibi sacrilege adhibuit. Nihil enim est minus equum, quam suo honori postponere Deum. Inique ergo messuit, qui primum sibi tam profane mercedis attribuit. Frugem mendacii comedit, qui accusante se conscientia fallaci adulatione uulgarium pasci addidicit. Quia confisus es, inquit, in uiis tuis, scilicet non respiciens ad internam uacuitatem tuam, ad ea tantum oculum dirigebas, que de tuo superstitioso opere inaniter predicabantur foris. Sicut enim extra hominem uia, sic extra hypocritam sua in quibus confidit opera. In multitudine quoque  fortium suorum confidit; cum in ardue conuersationis que uix sanctis uiris tolerabilis esset, proposito spem reponit, non aspiciens quo intendat, sed que stolide peragit.

uERS. 14.---Â»Consurget tumultus in populo tuo, et omnes munitiones tue uastabuntur, sicut uastatus est Salman a domo eius, qui iudicauit Baal in die prelii, matre super filios allisa.Â« Tumultus in populo consurgit, cum in cordibus nuper conuersorum ueteris licentie insolentia recrudescit. uel etiam tumultus consurgit, cum grauis in cogitationibus penitentie motus emergit. Omnes munitiones eius uastantur cum mentis uniuersa repagula, que sub suis latibulis flagitiorum pridem occuluere tristega, pie confessionis eruuntur ad lucem. Salman  interpretatur umbra prohibendi, uel commotionis. Sicut uastatus est Salman a domo eius, qui iudicauit Baal in die prelii, id est, sicut consumi debet obscuritas illa nequam, que diuini luminis ab animo prohibebat accessum: et ne in miseriis subsisteret, crebris commotionibus perurgebat; a domo, id est a conscientia illa, que in sui illuminatione ac si die in qua caro spiritusque confligunt, Baal iudicat, id est uirum damnat. De quo dicitur: Â»Hic quem habes, non est tuus uir .Â« Matre super filios allisa, cum suis uidelicet operibus obruta concupiscentia. Baal autem interpretatur uir, uel habens, id est possidens dominium, scilicet erroris signans.

uERS. 15.---Â»Sic fecit uobis Bethel, a facie  malitie nequitiarum 214 uestrarum.Â« Bethel, licet domus Dei interpretetur, tamen ex idolo quod Ieroboam ibi statuerat, profanatur. Est ergo dicere: Has contrarias fortitudines, que uestra contra Deum corda munierant, fecit uobis Bethel, conscientia uidelicet, quam Deus inhabitare debuerat, sed diaboli fantasia imbuerat; et hoc a facie, id est a consideratione immanitatis criminum uestrorum, Malitia enim hic pro enormi usu appellatur scelerum.



CAPUT XI.

uERS. 1.---Â»Sicut mane pertransiit, pertransiit rex Isrel.Â« Rex Isrel spiritus noster est, cui regere pertinet quidquid sub affectu est. Ipse enim, secundum etymologiam, sepius dictam cum ratione  ac si cum Deo principatur: sin alias seruit. Is ergo rex sicut mane pertransit, cum repulsa ignorantie et cogitationum nebula tanquam pallore crepusculi, plenioris intelligentie et quietis gratiam ueluti solare iubar attingit. Â»Quia puer Isrel, et dilexi eum, et ex Aegypto uocaui Filium meum.Â« Isrel puer est, et ideo a Deo diligitur, quia, postquam ad uite nouitatem redierit, Deo non placere non potest. Ex Aegypto quoque filium uocat, cum ex quotidianis, que immissiue uel naturaliter influunt tenebris, spiritum nostrum, qui ex uera luce quasi lux in nobis gignitur, Deus reducit et suscitat.

uERS. 2.---Â»uocauerunt eos, sic abierunt a facie eorum.Â« Quod singulariter superius per regem innuerat, hoc modo propter diuersos rationalitatum  motus pluraliter applicat. Etsi enim una est ratio, propter plures tamen causas plurime sunt rationes. Ac si diceret: Etsi Deus a nostra nos per se cecitate reuelat, ipsi tamen rationales motus a nostro nos corpore aliquoties excitare contendunt; sed quia non est in homine uia eius, nec uiri, ut dirigat gressus suos , illi Deo nos dispensatiue retardante recedunt, sicque nos quid simus ex nobis experiri faciunt. A facie eorum abeunt, cum se a rationum redditione cogitationum peruicacitates excludunt. Â»Baalim immolabant, et simulacris sacrificabant.  Et ego quasi nutritius Ephraim.Â« Baalim immolant, cum multa Dei, sed non pro Deo tentationi sepe succumbendo  perpetrant. Simulacris sacrificant, cum interiori periclitante statu longe aliter se hominum conspectibus, quam res intro geratur, ostentant. Sed inter ista. inquit, Ephraim nutritius sum, dum mentem semper intendo de resurrectione commonere post lapsum, et ita uoluntas nostra non colliditur, Domino supponente manum. Sic nos nutrit, dum per ruinas et status nos erudit. Â»Portabam eos in brachiis meis: et nescierunt quod curarem eos.Â« In brachiis eos portat, cum ad diuinam fortitudinem subleuat. Brachium enim pro fortitudine poni solet. Et nesciunt quod curet eos, quia ex pondere tentationis pene desperantes ignorant quod prouide per occulta naufragia, ne de uirtutis prosperitate superbiant, premat ipsos.

 uERS. 4.---Â»In funiculis Adam traham eos, in uinculis caritatis.Â« In alia translatione ubi hic Adam legitur, illic homines inuenitur, sic enim interpretatur. Unde et in Genesi ubi dicitur: Â»uocauit nomen eorum Adam ,Â« itidem in homines transfertur. In funiculis ergo hominum eos trahit, cum ex passibilitatis, et humanarum erumnarum timore eos ad se corripit. Unde est: Â»Multiplicate sunt, inquit, infirmitates eorum: postea, ac si diceret: Ad medicum accelerauerunt .Â« Sed postmodum quod prius timore gerebatur in amorem uertitur, unde et sequitur: In uinculis caritatis, que scilicet foras mittit timorem . Funiculi autem ipse affectiones sunt, quibus ad aliquid appetendum nullo cogente ducimur.  Timor uero supradictus amore non caret, alioquin hos funiculos non haberet. Inde est illud peticum: Â»Trahit, inquit, sua quemque uoluptas .Â« Â»Et ero eis quasi exaltans iugum super maxillas eorum, et declinaui ad eum ut uesceretur.Â« Est eis quasi exaltans iugum super maxillas eorum, cum uera mentis essentia promouet sui timoris eminentiam super intellectuales sensus eorum. Super eius maxillas iugum Dei exaltauerat, qui sicut tumentes super se fluctus semper eum timuerat. Tanto autem magis exaltatur, quanto magis in interna uirtute proficitur, dum illa eterna caritatis semel pregustata semper amitti timetur. Pro intellectu maxillas accipimus, quia his ac si  dentibus dura queque commolimus. Declinat ad eum, ut uescatur, cum per timorem illum, quo mens salubriter humiliatur, etiam se ad nos Deus inclinat, ut de eius aspiratione pascamur. Â»Cenabo, ait, cum illo et ipse mecum .Â« Quod superius singulariter dicit ad eum, cum pluraliter aliqua pro motibus uariis premisisset, unimodum mentis habitum intellige, quia in scissuras mentium scimus Deum nequaquam ut conuiuetur declinare solere.

uERS. 5.---Â»Non reuertetur in terram Aegypti, et Assur ipse rex eius.Â« In terram Aegypti non reuertitur, cum ad ueterna crimina reuerti se ulterius non patitur. Et tamen Assur, id est aulicorum familiaritas et acceptio admodum sibi expetenda uidetur.  Quod in quibusdam ordinis nostri uiris hodieque apparet, qui dum a feditatibus mundanis se continent, 215 curiarum tamen solemnitatibus ingerere se irremediabiliter ardent. Assur enim, quod repetere non piget, aula est. Â»Quoniam noluerunt conuerti,  cepit gladius in ciuitatibus eius, et consumet electos eius, et comedet capita eorum.Â« Quod est dicere: Quoniam ab Assur, id est ab oculorum suorum noluerunt uanissima pastione reuerti, gladius in ciuitatibus eius, id est eorum mentis cepit, quia insolita carnis aduersus spiritum contentio in omni eius sensualitate, que, iuxta Euangelium, sunt ciuitates, emersit. Gladius enim pro diuisione ponitur, ut est: Â»Non ueni pacem mittere, sed gladium .Â« Et exponens:  Â»ueni, inquit, separare ,Â« etc. Et consumet electos eius, id est annullabit quecunque principaliora sunt in intimo statu eius. Capita eorum comedet, dum et ciuitatum et electorum intentionum summitates aurugine tentationis absumet [f., aurigine].

uERS. 7.---Â»Et populus meus pendebit ad reditum meum.Â« Licet eorum capita comedantur, et titillatio se menti grauis immergat, solet tamen aliquoties rationis scintilla uiuiscere, et hoc est quod populus Dei ad reditum eius dicitur pendere, quia pie cogitationes post tot que ingruerint mala, ad Dei salutaris uisitationem fieri solent prone. Pendere, sicut alias diximus, ab alterutris dicuntur amantes, et ideo pro amore ponitur. Â»Iugum autem  imponetur ei simul quod non auferetur.Â« Iugum ei imponitur, cum experte tentationis animus timore deprimitur. Hoc iugum non aufertur, quia nulla securitas audacia unquam ab animi ceruice recutitur.

uERS. 8.---Â»Quomodo dabo te, Ephraim, protegam te, Isrel? Quomodo dabo te sicut Adama, ponam te, ut Seboim?Â« Ac si diceret: In quem statum transferam uoluntatem humanam, qua arte protegam uagabundum per tot excursus et recursus affectum? His querimoniis innuit quanta difficultas sit in regendo statu nostre interioritatis, que, si ad uirtutes euehitur, intumescit, in sensus, uapiditate perdeficit, in flagitium deuoluta, putescit. Scio, inquit, quid faciam, quia sicut Adama ponam te, et  sicut Seboim. Adama interpretatur terrena. Seboim statio eius, mare, uel capra eorum, uel damula. Primum igitur mens hominis ad sui protectionem, ut Adama, ponitur, ut indesinenter quacunque uirtute preeminent, proprie terrenitatis sub qua degit memoretur. Sed non in hac huius infirmitatis consideratione pigrescat, sed stationem in mari constituat, ut scilicet, inter tentationis assultus stare non cadere assuescat, nec pulsatus uersetur aut proruat, sed caprino more animum ad boni ardua propositi semper exporrigat, in quo tamen acumen nullomodo discrete subtilitatis amittat. Capra enim arduorum est appetens, damula uero unde sortitur et nomen, multa luminum acie pollens. Â»Conuersum est in  me cor meum, pariter conturbata est penitudo mea.Â« Cor Dei in eum conuertitur, cum non externo cuiuspiam exemplo, sed sui ipsius ad uiscera pietatis consideratione reflectitur. Humanum enim est, alterius respectu et ratione frangi. Pariter penitudo eius conturbatur, quia, dum eum exerte sententie penitet, pariter quoque de aliis quas humanitus patimur erumnis clementer afficitur. Humano more loquitur Deus, cum nil tale in eum incidat, nulli tamen dubium quin electorum suorum calamitati condoleat. uel aliter. Cor Dei ipsi electi sunt, de quibus dicitur: Appropinquauit cor illius postquam impii diuiduntur ab ira uultus eius . Cor ergo eius in eum conuertitur, cum hi, quibus cuncta que a Patre audiuit, innotuit , sue terrenitatis obtentu, quod est Adama, ad altitudinem contemplationis, quod est capra et damula, se conferre conantur. Tunc penitudo Dei pariter conturbatur, cum illi penitentie, quam illis Deus primo immisit, de presentis seculi diuturno fastidio dolor et difficultas etiam adaugetur.

uERS. 9.---Â»Non faciam furorem ire mee, non conuertar ut disperdam Ephraim, quoniam ego Deus, et non homo; in medio tui sanctus, et non ingrediar ciuitatem.Â« Ira Dei est contra uitia nostra digna animaduersione moueri; furor uero est contra humanam pertinaciam reprobi sensus illatione accingi. Furorem ergo ire sue non facit, cum nobis reliquias cogitationis bone non subtranit, he enim diem festum agunt sibi. Conuertitur Deus  ut Ephraim disperdat, cum imitari uidetur in eius animo qui tentatur, quod quasi ipsius bone uoluntatis studium radicitus omnino consumat. Ego, inquit, Deus et non homo. Quod est dicere: Homo quod ceperit peruicaciter peragit, ego uero Deus impendentem etiam sententiam per meipsum suspendere noui. In medio Ephraim est sanctus, cum in ipsius rationem meditullio uoluntatis quasi regem circumstante exercitu inserit Deus. Non enim ingreditur ciuitatem, quia non inhabitat, imo uix summatim aspirat conscientiam uitiorum tumultibus obstrepentem.

uERS. 10.---Â»Post Dominum ambulabunt, quasi leo rugiet, quia ipse rugiet, et formidabunt filii maris.Â« Rationes, uoluntati insite, post Dominum  ambulant, dum primum ratio Deo subiicitur, et consequenter deinceps rationi uoluntatis habitus obsecundant. Ipsa ratio, que supra ob sui firmitatem dicitur sanctus, quasi leo rugit, dum ex clamore eius, cui 216 innititur, diuini scilicet eloquii, bestiales undecunque motus, quasi regia quadam auctoritate, perterret et concutit. Ipsa, inquam, rugiet, et filii maris formidabunt, cum aut ex interni seueritate iudicii, aut certe recordatione peccati ad se uersum erecta, filios maris, id est motus seculares formidare facit, et quanto magis alterutro imbuitur, tanto magis quidquid menti temporale et transitorium insonat, perterretur.

uERS. 11.---Â»Et auolabunt quasi auis ex Aegypto,  et quasi columba de terra Assyriorum, et collocabo eos in domibus suis.Â« Filii maris ex Aegypto quasi auis auolant, dum instinctus superbie, qui per auem figuratur, ex infimis se desideriis alleuat, et presentem merorem gaudio spirituali commutat. Aegyptus enim merorem signat. Quasi columba in illa sine felle, sed seducta sine corde, de terra Assyriorum auolat, cum omne illud a se remouet quod pomposius in hoc mundo ac curialius putat. Hoc enim aulicum sonat. In domibus suis eos collocat, cum ad conscientiam reuocatos a sua dispersione coadunat.

uERS. 12.---Â»Circumdedit me in negotiatione Ephraim, et in dolo domus Isrel.Â« Ephraim Deum in negotiatione circumdat, cum presidentem  sibi in Deo rationem glorie inanis mercimonio coangustat. Quid enim est nisi negotiari, pro uulgi fauoribus bene operari? Ephraim ergo Deum negotiatione circumdat, cum ad recipiendas pro benefactis laudes, sentientem cum Deo spiritum uoluntatis uanitas persuadet et incitat. Domus Isrel in dolo circumdat, cum conscientia carnali appetitui, quod est Isrel, prona in superficie cogitationis, imperio rationis obtemperare se simulat; que tamen opportunitatem peccandi aucupatur, si liceat. Â»Iudas autem testis descendit cum Deo, et cum sanctis fidelis.Â« Quod est dicere: Penitentialis confessio que quod in nobis Deus iudicat, ipsa etiam pariter condemnat, Â»si enim nosmetipsos iudicaremus, non utique iudicaremur .Â« In hoc ipso  cum Deo testis descendit, id est humiliatur, quia ab Ephraim et Isrel, tam superbis quam subdolis, ad hanc simplici deiectione recurritur. Et cum sanctis fidelis est, dum humilitatem, quam eis in presenti imperat, in sequentis seculi exaltatione glorificat. Fidelis ergo dicitur, quia quod modo spondet fide sempiterna sanctis exsequitur.



CAPUT XII.

uERS. 1.---Â»Ephraim pascit uentum et sequitur estum.Â« Ephraim uentum pascit, dum uentosis, id est loquacibus, nouarum scilicet rerum cupidis efferendi suas laudes causas attribuit. Hoc dicitur Ephraim facere, quia adiacet uoluntati laudari uelle. Sequitur estum, quia quo magis exterius restringitur, eo interius magis flagrat feruoribus carnalium  incentiuorum. Ac si diceret: Fauores foris expetit, sed tanto eum petulantia durius urit. Â»Tota die mendacium et uastitatem multiplicat, et fedus cum Assyriis iniit, et oleum in Aegyptum ferebat.Â« Tota die mendacium multiplicat, qui iugiter alienis labiis per suam hypocrisim occasiones mentiendi subministrat. Sed uastitatem multiplicat, quia quo magis extolli se audit, eo desolationis interne deserta dilatat, dum uerborum florente copia, que non uidentur incurie mancipat. Fedus cum Assyriis init, dum cum his qui temporaliter gloriantur unanimis fit. Oleum in Aegyptum portat, qui gratiam Dei in uacuum se recepisse non trepidat . Et in Aegyptum fert oleum, qui secularibus  seculariter placere desiderat de excremento uirtutum.

uERS. 2.---Â»Iudicium ergo Domini cum Iuda, et uisitatio super Iacob.Â« Cum Iuda iudicium Domini est, quia in uirtute confessionis, discretionis spirituum subtilitas permaxime necessaria est. Super Iacob uisitatio fit, cum in supplantandis uitiis rationi nostre metus diuine ultionis semper assistit. uisitatio enim aliquoties pro punitione ponitur. Â»Iuxta uias eius et iuxta adinuentiones eius reddet ei.Â« Iuxta uias eius ei redditur, cum intellectus noster pro cuiusque erroris quantitate compungitur, et quasi pro commisso uapulat, dum doloris intimi talionem petulanti quondam animo representat. Adinuentiones autem sunt quecunque in humanis  usibus debito nature supersunt. Has ei reddit, cum sibi ipsi intellectualis ille iudex sub penitudinis acerbitate restituit.

uERS. 3. 4.---Â»In utero supplantauit fratrem suum; et in fortitudine sua directus est cum angelo. Et inualuit ad angelum, et confortatus est.Â« In utero fratrem supplantat, cum intra conscientiam carnalis rigiditatem appetitus precipitat. In fortitudine sua cum Angelo dirigitur, cum libertas arbitrii, qua fortius nichil est, sermoni diuino, qui Dei ad nos internuntius est, irremisse innititur. Ad Angelum inualescit, cum ex eloquii frequentatione diuini contra contrarias fortitudines spirituale in dies robur accrescit. Confortatur, dum inter tentationum molimina, nusquam mentis rigor nutare permittitur.  Â»Fleuit et rogauit eum.Â« In fletu humor interior ad exteriora elicitur. Flere ergo dicitur, qui omnem interiorem mollitiem exsuccare conatur. Rogat angelum, qui in summa habet ueneratione et reuerentia Dei uerbum. Â»In Bethel inuenit eum, et ibi locutus est 217 nobiscum.  Et Dominus Deus exercituum, Dominus memoriale eius.Â« Bethel interpretatur domus Dei. In Bethel angelum inuenit, cum Deum inhabitatorem gerens per eius aspirationem diuini eloquii arcana discutit, quo et prolata auctore cognouit. Quisquis enim mysteria Scripturarum sine Dei Spiritu reserare posse se estimat, plane ueluti sine luminibus alienos parietes erroneus palpat. Ibi nobiscum loquitur, quia secundum quod a Deo pectus legentis imbuitur, mox  sacre pagine consentiente sententia, quidquid obstrusum pridem obstiterat liquido aperitur.

Notandum quod singulariter de se loquens subiunxit extremo, nobiscum. Inuentus enim in Bethel nobiscum loquitur, quia sancte cuiuspiam conscientie, que Deo hospite gaudet, sensus in sacra Scriptura perscrutanti diuinos, cum aliquid obscurum inclaruerit, profecto sine inuidia a Deo sibi data celare impatiens, aut locutione aut scripto nec mora et aliis propagare gaudebit. Nec solum angelus, sed et Dominus Deus exercituum nobiscum loquitur, quia quidquid in eodem sacro eloquio reperitur, ab ipso indubie panditur, qui priorum exercitiorum nostrorum benignus incentor, que his sanctis studiis  impenduntur, esse probatur. Exercitus enim ab exercendo dicitur, et est Deus exercituum, cui militant exercitia animorum. Dominus memoriale eius, superius dixerat Dominus Deus exercituum, nunc iterat etiam Dominus, ut per hoc innuat eumdem esse Dominum, qui sacri uerbi nobis studium subministrat, qui quondam per prophetarum ora, ea que eius gratiam in eorum libris a nobis anxie exquiruntur locutus fuerat. Memoriale autem eius hoc est ut qui quondam per illos antiquos mira predixerat, non minorem hodieque in nobis uirtutem exercere credatur, quibus tanti consilii penetralia subintrare humiliter querentibus donat. Â»Habentes,Â« inquit Apostolus, eumdem Â»spiritum, credimus, propter quod et loquimur .Â«

uERS. 6.---Â»Et tu ad Deum tuum conuerteris; misericordiam et iudicium custodi, et spera in Deo tuo semper.Â« Et ad Deum suum haud dubium quin Iacob aut Iudas conuertitur, cum ratio penitentialiter semper confitens, inter supernorum largitiones munerum ad eum, a quo prerogantur, respectare monetur. Misericordiam et iudicium custodire iubetur, ut scilicet in presenti, si bene inuigilet, se Dei misericordiam reperturum non desperet, sin autem, in futuro iudicium miserabilem prestoletur; sicque inter spem misericordie et metum iudicii constitutus, ad spem pronior inueniatur, ut magis amore quam timore trahatur, a nemine enim quidquam, nisi sub amore speratur,  et hoc est quod dicitur: Spera in Domino Deo tuo semper.

uERS. 7.---Â»Chanaan, in manu eius statera dolosa, calumniam dilexit.Â« Chanaan interpretatur negotiator. Negotium autem ad hypocrisim supra diximus pertinere. In manu ergo Chanaan statera dolosa est, quia in opere hypocritarum nichil pensi et moderati est. Si enim bene perpenderent, nunquam buccinatoribus suis inanitatem sue mentis uel operis tanti uenderent. Si enim tante uacuitati nomen sanctitatis, quod omni thesauro preponderat, exequare uelis, non dico non stat, sed nec esse potest, quia inter nichil et aliquid comparatio nulla constat. Calumniam quoque diligit, quia  quisquis externis fauoribus attolli appetit, illis omnibus necesse est inuideat, quos aut potius aut pariter laudari audit. Quod si inuidet, certe mox consequitur ut his quibus inuiderit amantissime deroget.

uERS. 8.---Â»Et dixit Ephraim: uerumtamen diues effectus sum, inueni idolum mihi.Â« Quod uocauit Chanaan, hoc etiam innuit per Ephraim. Si enim ille negotiator, et hic frugifer, plane negotium hypocrisis non emergit, nisi de superficie eius, que putatur frugifera actionis. Est ergo ac si dicat: Quicunque in statera mei habitus et externe considerationis sit dolus, ego tamen diues efficior, dum per omnium linguas quotidiana rumoris augmentatione promoueor. Inueni idolum mihi, quia  imaginem sanctitatis, que a cunctis honori habeatur ostendi. Â»Omnes labores mei non inuenient mihi iniquitatem quam peccaui.Â« Quod est dicere: Idcirco omni cura et labore in colore religionis exerceor, ut uidelicet nemini eorum, qui me efferunt, ueniat in notitiam iniquitas mea interior. Quod dicit, non inuenient, sic est ac si diceret abscondent, ut est illud: Â»Clausis non aperuit carcerem ,Â« quod est obstrusit.

uERS. 9.---Â»Et ego Dominus Deus tuus, qui eduxi te de terra Aegypti, adhuc sedere te faciam in tabernaculis, sicut in diebus festiuitatis.Â« Eduxit nos Deus de terra Aegypti, qui de tenebris uitiorum in admirabile lumen suum nos uocauit. Adhuc in tabernaculis sedere nos faciet, cum  quandiu peregrinamur a Domino, quandiu in hoc tabernaculo ingemiscimus grauati debita humilitate, quod signatur sessione, nos deprimet. Â»Surgite, inquit, postquam sederitis .Â« Tabernacula autem peregrinantium, uel militantium sunt. Militia enim uita hominis . Et hoc sicut in diebus festiuitatis facimus, quando depressionem nostram in presenti luminose illius spei gaudio uere festo compensamus.

uERS. 10.---Â»Et locutus sum super prophetas, et ego uisionem multiplicaui, et in manu prophetarum assimilatus sum.Â« Super prophetas Dominus loquitur, cum ultra omnium prouidentiarum nostrarum perspicacitatem, sua sola aspiratione nos docere  dignatur. uisionem quoque multiplicat, dum per eumdem instinctum in nostra intellectualitate aciem discretionis augmentat. In manu prophetarum assimilatur, dum prouidentie nostre exercitium ad contemplandam etiam diuine celsitudinis speciem assurgere emulatur. Nota quam uigilanter dicat assimilatur. 218 Omne autem simile non est idem quod illud cui simile dicitur. Assimilari ergo Deus in manu prophetarum solet, cum omnis nostri contuitus opera scintillare in Deum nititur, nec tamen est Deus quod uidet.

uERS. 11.---Â»Si Galaad idolum, tamen frustra erant in Galgal bobus immolantes.Â« Galaad interpretatur aceruus testimonii. Quod est dicere: Si hi qui inferius dilatantur, et penes Deum male angustantur,  uitiorum ac si idolorum cultibus instant, pensare debuerant quia uitiorum uolutabris frustra sese immersitant, cum nil aliud explicent, nisi quod aciem mentis in hebetudinem bestialem mactando commutent. Galgal enim uolutabrum interpretatur. uolutabro si ergo, ut sic dicam, bobus immolant, cum spirituali alacritate recussa sese ponderositati carnis, quasi stolida animalia, fede attrectant. Â»Nam et altaria eorum quasi acerui super sulcos agri.Â« Superius paulo eorum altaria diximus hypocritarum proposita. In quo enim quilibet ipsorum uult honorari, uerbi gratia, uigilat iste, abstinet ille, iste silet, in qua, inquam, institutione uolet insignis haberi, quasi aram proponit, super qua a  leuitatibus hominum debeat uenerari. Hec altaria quasi acerui sulcos agri fiunt, cum his quibus predicant, et super quos magisterii auctoritate presidere desiderant, quasi sulcis agri aceruus efficiunt. Aceruus enim si sit in sulcis, nunquam eos permittit attingere ad alicuius utilitatem frugis. Et hi qui simulate president, dum dubia exempla ostentant, non tam instruunt simplices quosque quam aggrauant.

uERS. 12.---Â»Fugit Iacob in regionem Syrie, et seruiuit Isrel in uxore, et in uxorem seruauit.Â« In regionem Syrie Iacob fugit, cum spiritus noster, cui uitia supplantandi officium est, extra sensualitatem corporis in sublimem habitum mentis, qui temporalia supergreditur, iuxta Apostolum, Deo  excedit . Fugisse autem dicitur, quia et Dauid a forensi strepitu fugiens elongasse se testatur . Syria enim sublimis interpretatur. Ibi in uxore seruit, dum pro subiuganda sibi propria uoluntate se deserit. Uxor enim nostra uoluntas est, quia nullum bonum est, nisi quod uoluntarie fit. Sine hac ergo spiritus noster, qui uir est, nichil efficit. Qui autem seruit, alterius ditioni se tradit. Ut ergo hanc habeat, desideriis suis renuntiat. Sed querendum quid fugiat? conformitatem uidelicet eorum, quorum cetus in Galgal bobus immolat, et qui sunt ut acerui super illos sulcos agri, qui, iuxta Iob, terra aduersus suum reclamante cultorem, pariter deflent . Iacob in  uxore seruauit haud dubium quin oues Laban, cum per contubernium bone sue iugalis gregem cohibet pie cogitationis.

uERS. 13.---Â»In propheta autem eduxit Dominus Isrel de Aegypto, et in propheta seruatus est.Â« In propheta de Aegypto Isrel educitur, cum per futuri iudicii prouidentiam affectualitas nostra a seculari prosecutione secluditur. Nisi enim et bona et mala prudentia Christiana prospiceret, nusquam aut amore aut timore traheretur aut fugeret. In propheta quoque eductus de Aegypto, seruatur, quia sine tali prouisione presentia contemnere incipientibus perseuerantie constantia non seruatur.

 uERS. 14.---Â»Ad iracundiam me prouocauit Ephraim in amaritudinibus suis, et sanguis eius super eum ueniet, et opprobrium eius restituet ei Dominus Deus suus.Â« Quoniam Ephraim ad hypocritarum significantiam semel eduximus, uoti nostri est quandiu textus non oberit continuare quod cepimus. Ad iracundiam Ephraim Deum in suis amaritudinibus prouocat, cum hi, qui de sua fructuositate se iactant, per interioris eum nequitie amaricationes irritant. Sanguis eius super eum uenit, cum peccatorum diuturna occultatio eos supergrediendo obruit. Sanguinem pro peccato poni etiam uulgo celebre est. Opprobrium ei Dominus restituit, cum ea, que ad Dei exprobrationem indesinenter ab eis committuntur, per apertissimos turpium criminum  lapsus ad eorum perpetuam infamiam propalantur.



CAPUT XIII.

uERS. 1.---Â»Loquente Ephraim horror inuasit Isrel, et deliquit in Baal et mortuus est.Â« Ephraim loquitur et Isrel horror inuadit, cum hypocritarum plerumque in Scripture sacre dissertionibus eloquio intonante, et subtilissima de moribus disputante, eos, qui cum Deo dirigi appetunt, magnus sub eorum predicatione terror concutit; quo enim uulgo miserabiliores uideri desiderant, eo disertitudinem suam ostentantes de subtilioribus tractant. Sed inter hec in Baal delinquit, cum nichil eorum que loquitur menti sue admouens, instar simulacri miraculo duntaxat, audientium Dominica  uerba prostituit. Et moritur, quia immemor eorum que dixerit in insensibilitatis stuporem conuertitur.

uERS. 2.---Â»Et nunc addiderunt ad peccandum; feceruntque sibi conflatile de argento suo, quasi similitudinem idolorum, factura artificum totum est.Â« Et nunc, id est in hoc ipso predicandi proposito; ad peccandum addunt, cum sibi que bona dixerunt ascribentes uerbum Dei adulterare non desinunt. Etsi enim ex Deo non tamen coram Deo dicunt; de argento suo sibi conflatile faciunt, cum de eloquentia sua inepti sibi uulgi frequentiam conflare contendunt. Argentum pro eloquentia ponitur, ut est: Â»Eloquia Domini argentum igne examinatum .Â« Hoc conflatile quasi similitudo  idolorum est, quia tota illa uilis plebecule coaggeratio pro solo figmento sue ostentationis est; et quantum ad auctorem pertinet, quedam de Dei in diaboli cultum sacrilega translatio est. Factura artificum totum est, quia quidquid exterius operantur, totum sine ulla ueritatis constantia quodam lineamento fucate compositionis aptatur. Â»His ipsi dicunt: Immolate homines uitulos adorantes.Â« Quod totum est dicere: Quid tales 219 faciunt his, quas exhibere uidentur imaginibus sanctitatis, nisi quod opere clamant, quatenus uitulos adorent, et id ipsum quod sunt homines eis immolent? uitulos adorat quisquis petulantie mundane se subiugat. Et natura tamen est uituli esse pro ingenita lentitudine ponderosum, sed  pro etate lasciuum. Quod in hypocritis patet, quorum maturitas in habitudine floret, sed hircina intrinsecus petulantia fetet. Hi ergo uituli adorantur, uel adorari tali exemplo monentur, cum talis eorum status pro gloria nominis tanquam uenerationi habendus commendatur. Unde eis homines immolant, cum rationalitatem suam sub tanta bestialitate trucidant.

uERS. 3.---Â»Idcirco erunt quasi nubes matutina, et quasi ros matutinus pertransiens.Â« Quia ita, inquit, ad aliorum perniciem predicabiles fieri appetunt, quasi nubes matutina ex merito suo fient, quia insulse eorum laudes cum perfunctoria pompa, Deo eorum nequitias retegente, in momento deficient. Nubes enim matutina aurora cursus prouehente  esse mox desinit. Ros itidem sole incalescente disparere consueuit. Quod expositione non indiget, quia in ipsis hypocritarum euentibus pene indesinenter elucet. Â»Sicut puluis turbine raptus ex area, et sicut fumus de fumario.Â« Area nostra sancta Ecclesia est, uel cuiuslibet conuersationis religiosa professio. Ex hac area puluis turbine rapitur, cum mentium instabilitas ad illicitos actus, diaboli flatu acta, a proposito dimouetur. Sicut quoque fumus de fumario sunt, quia, cum per fauores alta petierint repente dispereunt. Sicut quoque fumus intuentium, imo circumstantium, oculos aggrauat et perstringit, ita non modo simplicium, sed et argutorum intelligentias simulata aliquoties uirtus obducit. His rite hypocrite comparantur, qui lapsibus inopinatis ad  subitum a suo tumore reflantur.

uERS. 4.---Â»Ego autem Dominus Deus tuus qui eduxi te de terra Aegypti, et Deum absque me nescies, et saluator non est preter me.Â« Sunt multi qui bona ex ueritate proponunt, et aliquandiu in hoc ipso persistunt, at cum laudari se audiunt, ad appetitum glorie mutata intentione se transferunt. Est ergo ac si his diceret: Meminisse debueratis, quod uos olim de tenebrarum potestate in regnum dilectionis mee transtulerim , me semel cognito omnis Deus recens a uobis debuerat excludi, et salus uestra, quam prouidentie uestre studioque ascribitis, mihi potissimum debuisset ascribi, quia si uelitis saluari me pretermisso,  fallimini. Absque Deo scit Deum, cui magis quam Deus coli adiacet uitium.

uERS. 5, 6.---Â»Ego cognoui te in deserto, in terra solitudinis. Iuxta pascua sua, et adimpleti sunt, et saturati, et eleuauerunt cor suum, et obliti sunt mei.Â« In deserto eos cognouit, quandiu uidelicet secularem exosam habuere frequentiam eos approbauit. Nosse enim Dei approbare est. In terra solitudinis cognoscitur quisquis instabilitate mentis secum habitantis   a Deo gratanter acceptatur. Notandum quod de secunda persona, more Hebraico, ad tertiam personam transit. Iuxta pascua sua cognoscuntur qui in diuine lectionis pabulo fideliter ac humiliter oblectantur. At uero implentur, cum  fastus ex scientie copiositate concipitur. Saturantur cum aut fastidio, aut superbia sacra uolumina quasi scientissimi nec respectare dignantur, et ut, iuxta psalmum, dicam: Omnem escam anima eorum abominatur . Cor suum eleuant, cum sapientiam suam ubique percelebrant. Cor enim pro sapientia in Scripturis ponitur, quia loquitur Deus pacem in his qui conuertuntur ad cor , sin alias, uel certe quia corde sapimus. Dei obliuiscuntur, in quorum cordibus confusa omnia sine rationis auctoritate feruntur.

uERS. 7.---Â»Et ero eis quasi leena, sicut pardus in uia Assyriorum.Â« Est eis Deus quasi leena, dum ex bono secundum quod uidebatur opere, et, quod quantum ad ipsum opus pertinet, Dei erat,  uoluptas menti luxurianti innascitur, crudelitas etiam indignationis penes alios et inuidie generatur. Deus ergo hoc eis exstat, cuius efficientie causam prestat, unde psalmus, cum peruerso peruertendum eum clamat . Leena enim crudele et petulum est animal. In uia quoque Assyriorum quasi pardus est eis, cum lata et spatiosa sectantibus ob morborum suorum uarietatem, quibus aliis placere gestiunt, penas permittit luere subitanee precipitationis. Pardus enim et uarium et ex nimio cursu in mortem preceps animal est.

uERS. 8.---Â»Occurram eis quasi ursa raptis catulis.Â« Quasi ursa raptis catulis eis Deus occurrit cum insecutiones atque molestias ab his qui eos laudare solebant, et etiam sui operis uilipensiones immittit.  Ursa enim raptis fetibus ferocior est, et nichil est quod magis eorum mentem obruat quam quod quis eos ab operum suorum laude priuat. Quasi ursa ergo occurrere dicitur, cum eis iudicium secundum conuenientiam nature bestialis exeritur. Â»Et dirumpam interiora iecoris eorum: et consumam eos ibi quasi leo, bestia agri scindet eos.Â« Secundum physicos iecore amamus. Deus ergo iecoris eorum interiora disrumpit, cum occulti amoris petulantias quibus insolens animus oblectatur quasi quodammodo exenterans undecunque patefacit. Ibi eos quasi leo consumit, dum statum eorum, qui sibi aliquid esse uidebantur, ibi, id est in hac carnalis lapsus feditate exinanit. Et hoc facit quasi leo, assultu uidelicet aperto, non a cauda, id est latenter, ut draco.  Nihil enim magis contiguum rigori superbie, quam sub hac liquefieri solere mollitie. Per agrum incompositus 220 et Christiane urbanitatis nescius animus intelligitur. Per bestiam, cuius feralis et indomita natura dignoscitur, appetitus. Bestia agri ergo eos scindit, cum, uelint nolint, corporalis appetitus ingenite concupiscentie ipsos impatientes efficiens, quasi euiscerando, quales apud se habeantur, ostendit.

uERS. 9.---Â»Perditio tua, Isrel, tantummodo in me auxilium tuum.Â« Isrelem supra dixeramus eos qui ex talium mercenariorum fideliter ore pendebant, et cum Deo secundum etymologiam nominis dirigi cupiebant. Hic dicitur perditio tua, ac si diceret:  Tu te existimas perditum esse, quia tibi contigerit exemplo et monitis talium damnaticiorum horripilationem aliquam ad penitendum beneuole concepisse. Quoniam igitur uides eos in sua lentitudine languisse, tantummodo in me tuum tibi auxilium expedit conuertisse.

uERS. 10.---Â»Ubi est rex tuus? maxime nunc saluet te in omnibus urbibus tuis.Â« Ac si diceret: Tu te tuo magisterio gratulabundus supergaudere uolueras; et quasi ego sum Pauli, ego sum Cephe, ego sum Apollo dicere ceperas , et ecce regem tuum, de quo falso speraueras, ex hypocrisi decidisse consideras. Hic maxime necessarius tibi erat ut, in omnibus urbibus tuis, id est conscientiarum conceptaculis, salutifero te muniret exemplo  Â»Et iudices tui, de quibus dixisti: Da mihi reges ac principes.Â« Ac si dicat: Et hi sunt quos in extremo examine pro spontanea pauperie, pro seculi abrenuntiatione, sessuros cum Domino iactitabas. Dicitur autem hoc pro parte eorum qui scienter hypocritis fauent, et tali discipline obtentu fauorum gestiunt applicari. Iudices, inquam, tui, ut opinaris, non Dei. De his dixisti: Da mihi reges et principes, id est, de talibus optasti ut tibi principarentur et regerent, qui in suo te discipulatu obsequia diligere, et affectare laudes imbuerent. Quod etiam nunc crebro perspicimus, ut non solum hypocritarum, sed etiam probabilium uirorum contuberniis se immergant, ut quodammodo eidem qui eis exhibetur honori communicent.

 uERS. 11.---Â»Dabo tibi regem in furore meo, et auferam in indignatione mea.Â« Ne queraris, inquam, quod reges gloriosos amiseris, sed potius querere regem in furore meo tibi dandum, illum scilicet qui pro pena peccati miseris infligitur reprobum sensum: et si qua tibi uerioris intelligentie, que adhuc te regat, scintilla resederit, iuste iudicio indignationis auferetur.

uERS. 12.---Â»Colligata est iniquitas Ephraim, absconditum peccatum eius.Â« uulgares quilibet peccatores ad confessionis gratiam facillime pertrahuntur, hypocrita uix aut nunquam; quia qui ad hoc laborat, ut sanctitatis nomine honoretur, nunquam ad hoc ut fedum de se quidpiam confiteatur inducitur. Iniquitas ergo Ephraim colligatur, quia  nunquam ullius puritatis eloquio ab obstinato corde resoluitur. Peccatum illius absconditur, quia uia eius minime Deo reuelatur, quippe a quo nichil prorsus, sed a solo mundo separatur.

uERS. 13.---Â»Dolores parturientis uenient ei; ipse filius non sapiens.Â« Dolores parturientis ei ueniunt, cum acutissime titillationes carnis uterum mentis eius abrumpunt. Sed inter hec ipse filius non sapiens est, quia cum filium Dei se uulgo cantitari gaudeat, ipse tamen non sapiens est, quia Deum Patrem in nullo letificat. Filius enim sapiens, iuxta Salomonem, letificat patrem . Â»Nunc enim non stabit in contritione filiorum.  De manu mortis liberabo eos, de morte redimam eos.Â« Nunc, id est, in presenti, quandiu scilicet  hodie dicitur, in contritione filiorum non stat, quia eos Dominus, cum in labore hominum non sint , cum hominibus, utpote quos non recipit, ut filios non flagellat . Filios enim in hoc mundo conterit, quos ad eternitatem subrigendos elegit. Hos de manu mortis liberat, quos de perpetratione peccati nunc saluat. Â»Peccatum enim intrauit mundum, et per peccatum mors ,Â« effectum pro causa posuit. Quos autem de manumortis liberat, etiam de morte redimit, cum quos opere exuerat, pariter a mortifero quoque ab eiusdem pena perpetue mortis absoluit. Â»Ero mors tua, o mors, ero morsus tuus, inferne.Â« Exponit quomodo eos de morte liberet. Deus mors  mortis est, cum mentium insensibilitatibus illabendo recaleficat quidquid ibi torpidum, quidqu1id sine motu pie rationalitatis est. Si celum uocatur anima iusti, non immerito iniquus quilibet nomine designatur inferni. Fit ergo Deus morsus inferni, cum per sue aspirationis illapsum pregustandum se exhibet peccatoris cuiuslibet cordi.

uERS. 15.---Â»Consolatio abscondita est ab oculis meis. Quia ipse inter fratres diuidit.Â« Superius de contritione filiorum dixerat, nunc de eadem subinferendo replicat. Consolatio absconditur ab oculis Dei, cum inter aduersa presentis seculi, uel quelibet alia flagella Dei, nullum temporale solatium patiuntur in se admittere sancti uiri. Per oculos enim Dei sancti intelliguntur et docti, qui uiam prouident  Ecclesie corpori, uel etiam illustrata a Deo claritas intellectualis nostri ingenii. Omnis ergo consolatio ab his absconditur, quia prosperari in hac uia, aut inter diuina uerbera ad modicum respirare in talibus omnimodis auersantur. Ideo cum Rachel noluit consolari , quia iustis ineffabilia sciunt premia preparari, cum etiam ipse infernus, qui iam ex parte quasi mordendo libauit, quam suauis sit Dominus inter fratres diuidat, id est beate portionis mercedem inter eos qui sancti sunt et uocantur, accipiat. Â»Adducet urentem uentum Dominus de deserto ascendentem: et siccabit uenas eius, et desolabit fontem eius, et ipse diripiet thesaurum omnis uasis desiderabilis.Â« Ne ergo terreatur, aut 221 pro aliqua difficultate desperet  ille quondam, qui modo Deum pregustauit, infernus, quia adducet Dominus uentum urentem, spiritum uidelicet quiquid fedi est interius humoris exsiccantem, qui uentus de deserto ascendit, de mente scilicet, cui exsilium, imo solitudo est mundus, emergit; quem sponsa in Canticis ad perflandum hortum suum euocans ut ueniat ex nomine petit . Is siccat eius uenas, cum cogitationis meatus obstruit per quam ueteres olim permittebat illabi lasciuias. Fontem eius desolat, cum originem mundane intentionis sub unius desiderii simplicitate conflagrat. Quasi enim frequentia est inhabitantium, ubi multiplicitas est appetituum. Fons ergo desolatur, cum seculi memoria usu cogitationum neutiquam frequentatur. Tunc primum ipse de inferno  celum factus thesaurum omnis uasis desiderabilis diripit, cum eum, in quo sunt omnes thesauri sapientie Christum , a cuius uestimentis myrrha, et gutta, et casia profluunt , scilicet genus omne uirtutum purificato iam corde constringit. Et notandum quod dicitur diripit; diripere enim in diuersas partes rapere est. Thesaurum ergo omnis uasis desiderabilis diripit, qui omnium sanctorum, uel uirtutum, qui in Christo censentur, exempla quaquauersum in se contrahit.



CAPUT XIu.

uERS. 1.---Â»Pereat Samaria, quoniam ad amaritudinem concitauit Deum suum.Â« Ac si diceret: Pereat ab exemplificatione fidelium exterioris hominis  peruersa illa custodia, quoniam in non custodiendo interiorem Deum suum, ac si uigilanter diceret: Non quemlibet externum, sed iudicem internum prouocauit ad amaritudinem. Â»In gladio pereat, paruuli eorum elidantur, et fete eius discindantur.Â« Samaria in gladio perit, cum ipsa subtilis in sui obseruatione uigilantia deseritur, a constipatorum suorum, qui ei adulabantur, frequentia. Sepe enim euenit ut talis deprehendatur astutia, unde in gladio signatur discordia. Paruuli eorum eliduntur, cum allisi ad petram a sue hebitudinis duritia confringuntur. Paruuli sunt qui adhuc ad id officii rudes sunt. Fete eius discinduntur, cum hi qui diuturno sunt studio huius artis imbuti, et spem concepere iam lucri, quo  obtentu hec faciant, rimis, ut sic dicam, patentibus, et ad quid aspirent publice exponuntur. De fetis his in Euangelio dicitur: ue pregnantibus et mammantibus !

uERS. 2.---Â»Conuertere, Isrel, ad Dominum Deum tuum, quoniam corruisti in iniquitate tua.Â« Ad eos quibus imprecatus fuerat facit apostropham. Ac si dicat: Quoniam in iniquitate, qua cum Deo dirigi uolebas, et Altissimo similis fieri, dum illum, qui ei debebatur honorem tibi arrogabas, corruisti, id est ab inani spe decidisti. Ad Dominum Deum tuum, ad eum uidelicet non cui suppar sis, sed cuius subiaces ditioni, et qui, secundum quod Deus, arcani tui iudex est et simulationis testis, tandem conuertere.

 uERS. 3.---Â»Tollite uobiscum uerba, et conuertimini ad Dominum.Â« uerba in Scripturis et secularibus et nostris, pro nugis et fabulis poni solent. Unde Ouidius: Â»uerba dat omnis amor.Â« Et Dauid ad fratrem se culpantem: Â»Nunquid, inquit, non uerbum est?Â«  Tollit uerba qui uulgi se laudantis despuit lenocinia. Sed quia nil tollit qui se pariter non tollit, uobiscum additur, ut falsitas operum cum uerborum adulationibus abigatur. Ad Dominum conuertuntur, cum ad ei iam placendum ex toto uertuntur. Hoc enim con prepositio premissa significat. Â»Dicite ei: Omnem aufer iniquitatem, et accipe bonum; et reddemus uitulos labiorum nostrorum.Â« Dominus rogatur ut auferat iniquitatem, cum de exhibito  bono opere, duplicitate remota, debitam petitur puritatem. Accipere bonum quoque petitur, boni scilicet exercitii studia, quorum laude et gloria fraudabatur. Labiorum nostrorum uitulos reddimus, illos uidelicet quos adorandos ut immolarentur homines impie clamabamus, dum petulantiam interne leuitatis, qua de populari obsequio gaudebamus, quam etiam nostris ipsorum labiis incitare solebamus, per confessionem Deo representamus.

uERS. 4.---Â»Assur non saluabit nos, super equum non ascendemus, nec dicemus ultra: Dii nostri opera manuum nostrarum, quia eius, qui in te est misereberis pupilli.Â« Assur non saluat nos, cum regia cognitio, et aulica promotio, nostros  nulla spe iam occupat, quantum ad salutem temporalem attinet, animos. Super equum non ascendimus, cum secularis excellentie nobilitatem respuimus. Opera manuum nostrarum ultra deos non dicimus, cum ad spectaculum nostre bone conuersationis, tanquam ad alicuius idololatrie cultum, nequaquam lenocinium ridicule uulgaritatis asciscimus. Preterierat me diuine testificatio locutionis, quod utique per equum significetur fastus glorie temporalis, ut est: Ab increpatione Dei Iacob, dormitauerunt qui ascenderunt equos . Eius qui in eo est Deus miseretur pupilli, quia, postquam mens a presentis seculi se omnimoda consolatione deponit, et quasi diaboli patris ultro fomentum, sub quo nutriebatur, amittit, et se  222 misericordis Dei iam uisceribus intromittit; eius profecto tunc miseretur, quia aliena benignitas non speratur.

uERS. 5.---Â»Sanabo contritiones eorum, diligam eos spontanee.Â« Contritiones eorum sanat, dum ueternorum detrimenta peccatorum restituendo compensat. Spontanee eos diligit, cum non superficie tenus, sed sibi integre et perseueranter astringit. Cui illud euangelicum paulo subrespicit. Cum enim Dominum quidam sciscitaretur adolescens quibus uitam eternam actibus mereretur, et ipse ei legis mandata pretenderet, iuuenis hec eadem ab ineunte euo se seruasse respondit. Ubi subiungitur quod iehsu intuitus dilexerit eum. Cui tamen cum postmodum de mundi abrenuntiatione noue legis scita  proponeret, tristis abscessisse mox dicitur, quoniam multa possidens diues esset . Hunc ergo amorem, et illam Achab regis perfidi perfunctoriam, quam pro demisso capite Dominus olim laudauerit humilitatem, hec, inquam, utraque utrum spontanea, sicut hic legitur, dilectione dignatus sit, coniicere uelim. Si spontaneum est quod nullo cogente, nullis causis subiacentibus fit, maius in Deo mihi uidetur, quam si ex merito sit. Quod enim merito refertur, debitum est, quod autem gratis ingenitum. Cum quis obsequium amat, cessante officio lentescere solet affectus, gratuitum autem, ea qua cepit ultroneitate perdurat. Spontanee ergo mihi uidetur dictus diligi, qui sine precedentia  boni cuiuspiam dignoscitur allegi. Perfunctorium autem in Deo nil est, aut uicissitudini obnoxium, ut quod semel dilexerit, suboriente causa cassari mox possit, sed quod dicitur dilexisse, ostendit iuuenem conuersatione forinseca, ab his qui eum uiderent diligi potuisse. Cui sensui accidit quod dicitur: Intuitus eum iehsu. Nec frustra, nec enim eum non nouerat. Cui simile est quod de fide centurionis dicitur admiratus . Et quid in centurione mirabatur quem nichil non a se habere nouerat, nisi quod dignus miraculo homo idem monstrabatur? Sequitur: Â»Quia auersus est, inquit, furor meus ab eis.Â« Ab eis furor Dei auertitur, cum cordis hactenus impenitentis obstinatio dimouetur. In nullo enim magis Deus contra  hominem furit quam cum praue conscientie duritiam non emollit.

uERS. 6.---Â»Ero quasi ros, Isrel germinabit quasi lilium, et erumpet radix eius ut Libani.Â« Est Deus quasi ros, cum gratie sue temperantia refrigerat motus mentis ignitos. Isrel quasi lilium germinat, cum sanctimonie desiderio, sine qua Deum nemo uidebit, florentissime flagrat. In quo notandum quod lilium et sarculo excolatur, et fimo aliquoties humectetur. Quod non inconcinnum est castitati, que et abstinentie ligonem desiderat, et ueterum peccatorum recordationibus ad sui custodiam prouidentior exstat. Unde et in Canticis lilium conuallium dicitur , quia pudicitia perseuerare non potest, nisi que profunda sui ipsius  uilipensione munitur. Isrelis radix nil aliud est quam firmitas intentionis. Hec erumpit ut Libani, siue, ut in alia translatione est LXX: Â»Mittet radices suas quasi Libanus,Â« cum secundum excellentiam exterioris operis, constat soliditas a Deo radicate per caritatem cogitationis. Cedrorum enim proceritas radices dicitur habere summopere altas. Non enim potest pondus arboris grande subsistere, subter posita breui et infirma radice.

uERS. 7.---Â»Ibunt rami eius.Â« Rami eius eunt cum opera ordinate distributa proficiunt. Et recte post radicis altitudinem, ramorum subiungit dilatationem, quia, dum quilibet in beneficientie exhibitione distenditur, necesse est ut prius, si perseuerare proponat, alta mentis deliberatione fundetur.  Â»Et erit quasi oliua gloria eius, et odor eius ut Libani.Â« Quasi oliua gloria eius est, qui operibus misericordie exuberans est. Oliua enim olei ferax est, et dum alios pie refouet quasi unguentum, quo dolores mitigentur, debilibus prebet. uel sicut oliua gloria eius esse dicitur, quia nitor glorie interioris, que oleo designatur, testimonium conscientie ab Apostolo nominatur . Odor eius ut Libani est, cum quidquid agit, quidquid loquitur, quidquid cogitat, aut oratio aut contiguum orationi est. Libanus enim thus interpretatur. Unde in psalmo: Â»Dirigatur, inquit, oratio mea sicut incensum .Â« Et: Â»Odor uestimentorum tuorum, id est operum, sicut  odor thuris .Â«

uERS. 8.---Â»Conuertentur sedentes in umbra eius, uiuent tritico, et germinabunt quasi uinea.Â« Sedentes in umbra eius conuertuntur, cum qui exemplo eorum se applicant, ad uitam se sancte conuersationis immutant. In umbra Isrelis sedent, qui sub protectione eius, qui cum Deo dirigitur, sese humiliant. Sedere enim humilitatis est, et huiusmodi nubibus celum Deus operire, id est protegere solet. uiuunt tritico, illo uidelicet quod cadens in terram mortuum, multum fructum attulit grano , quo etiam frumento ualles abundare dicuntur in psalmo , quia gratia datur humili duntaxat animo. Quasi uinea germinant, siue, ut alias translatum  est, florent cum ad superne patrie letitiam indesinenter aspirant, et uenena uitiorum proprie uirtutis odore undecunque propulsant. Hec enim uinearum dignoscitur natura florentium, ut soleant examina, si ibi sint contigui, fugare serpentium. Â»Memoriale eius 223 sicut uinum Libani.Â« Memoriale iusti cuiuslibet non aliud est quam spiritualis conuersationis gloriosa opinio, intellectualium odoramentorum, et precipue eximie discretionis, apprime redolens condimento. uinum autem Libani secundum litteram pigmentis admistum dicitur.

uERS. 9.---Â»Ephraim, quid mihi ultra idola?Â« Ac si diceret: O tu male frugifer, qui te oliuam falso fructiferam in domo Dei appretiaris et iactas,  cum, sicut hic audis, in memoria eterna sit iustus , et memoria eterna sit iusti cum laudibus, cur tu tibi inani studio statuam longeue laudis erigere niteris? Et notandum quod additur mihi, ac si diceretur: Hoc tue singularitatis idolum, quod celebras, mihi potius quam alii cuiquam obiectas. Â»Ego exaudiam, et dirigam eum.Â« Et est sensus: Tu, Ephraim, tibi nomen queritas, sed quo te maiori rumore promulgas, eo minus a me sciri et exaudiri, quin etiam dirigi te scias, cum tu tibi auctor existas, te per te dirigere gestias. Isrelem uero econtra, qui hec ipsa a me solo reposcit, exaudiam pariter et dirigam. Â»Ego ut abietem uirentem; ex me fructus eius inuentus est.Â«  Ut abietem, inquit, uirentem dirigam eum, quo uidelicet humiliora in presenti de se sentit, tanto eum proceriori maiestate sustollam, et uirorem beate perennitatis impendam. Nec id iniuria. Nam fructus eius ex me inuenitur: scilicet ex meo rore procedit quidquid pii studii illi innascitur.

uERS. 10.---Â»Quis sapiens et intelliget ista? intelligens et sciet hec.Â« Sapiens ista intelligit, quia procul dubio nisi prius quis cordis palatum celesti sapore condierit, nunquam ad intelligentiam horum que dicta sunt, attingere poterit. Intelligens uero scit quia per subtilitatem discretionis ad scientiam, id est experimentum sancte actionis accedit. Que autem sint hec que scienda sunt,consequenter prosequitur. Â»Quia recte, inquit, uie Domini,  et iusti ambulabunt in eis, preuaricatores corruent in eis.Â« uie Domini, cum secundum psalmum sint misericordia et ueritas ; misericordia qua peccatores penitendo reducuntur ad ueniam, ueritas qua secundum fidem promissorum iusti trahantur ad gloriam; recte sunt, dum nec peccator, si peniteat, a gloria excluditur, nec iustus nisi cum labore maximo ad eamdem gloriam intrare permittitur, Deo ita temperante ut neuter suo pari preiudicet, dum et iustus habet quod innocenter emeruit, nec minus alter possidet, qui uim regno celorum inferendo uiolenter illud abripuit . Iusti in eis ambulant, quia siue peccator, siue iustus sit, postquam in eis siue per penitentiam, seu per iustitiam cohabitant, ad Dei manum  equa sorte deducti non dispariter nomen portant. At preuaricatores in eis corruunt, qui aut iuste uiuendi, aut postmodum penitendi iura cassare non metuunt. Gratias sancti Spiritus omnipotentissime benignitati referimus, cuius aspirationem immeriti et indigni in fistula oris nostri sua dignatione  suscepimus. Ipse igitur, cuius munditiam sordes nostre non pregrauant, ea que per nos dixit ad electorum suorum sic mentes extendat, ut per hec ipsa eis condimentum sue dulcorationis impendat.


EXPLICIT LIBER TERTIUS IN OSEE PROPHETAM.



uEN. GUIBERTI AD TROPOLOGIAS IN AMOS PROPHETAM PROeMIUM.


 224 Amos sanctum eadem qua elaborauimus cetera intentione presumimus, illum, qui de grege eum ad armenta transtulerit et de rudi et agresti inter spiritualis curie primates euexerit, precordialibus  suspiriis inuocantes, quatenus intellectualis eius buccine fragoribus torpidas nostri animi surditates excutiat, et ipsum, qui factus est ei sonus interior, spiritum sic infundat, ut uoci nostre, quam ab eo haurire fide indubia nos credimus, uocem uirtutis  uiuificatorie ad omnium qui legerint instructiones immittat Tibi ergo, reuerende magister  , in quem non modo nostra, sed et nos appuimus, qui infinitas scientie copias cunctis sine liuore communicas, totius summam corrigende nostre orationis  imponimus, ut secure dilates aut minuas si quid plus equo minusue dixisse tuo iudicio reperiri poterimus.


EXPLICIT PROeMIUM.



LIBER QUARTUS TROPOLOGIAE IN AMOS PROPHETAM.



CAPUT I.


uERS. 1.---Â»uerba Amos, qui fuit in pastoralibus [al., pastoribus] de Thecue, que uidit super Isrel, in diebus Ozie regis Iuda, et in diebus Ieroboam filii Ioas regis Isrel, ante duos annos terre motus.Â« Amos interpretatur populus auulsus. Populus uero auulsus est cogitationum frequentia, que nullis intentionum radicibus seculo affixa est, sed tota ab eius amore exempta soli intellectualitati innixa est. Huius Amos uerba sunt, quecunque spiritualium motuum acies de natura uirtutum super discretione spirituum tractare possunt. Is quoque in pastoralibus commanet, quia in uerbi Dei pabulo dum talibus desudat in studiis, inedia ipsi nulla adiacet. Thecue autem in tubam, uel  buccinam uertitur. Et que sonorosior menti buccina instrepere preualet quam diuine pagine intelligentia, que, somnolentos animi status arguens, terribili nos ad diuina reuisenda uoce ciet? Hec  super Isrel uidet, quia qualiter cum Deo dirigi possit, sub horum uerborum sibi discussionibus interlucet. Isrel enim directus Dei, uel cum Deo dicitur. In diebus Ozie regis Iuda uerba uidentur, quia nisi ex rationis auctoritate sibimet prius imperare mens nouerit, spiritualia nullatenus aliqua attinguntur. Ozias enim imperium Domini dicitur. Qui rex est Iuda, quia ad ueram peccati confessionem tali impulsa regimine perducitur conscientia. Initium enim bonorum, confessio malorum est. Iudas namque confessionem sonat. Ieroboam quoque diiudicatio populi, Ioas mora Domini interpretatur. In diebus ergo Ieroboam regis Isrel uerba fiunt, cum ex interna discretione ac si populi diiudicatione contemplatiue perspicacitates prodeunt. Qui Ieroboam  filius Ioas dicitur, quia ex diuina in nostris cordibus commoratione quidquid bone subtilitatis est nobis innascitur. Hic rex Isrel est, quia directionis ad Deum nostre specialis dux et incentor est. Ante duos annos terre motus uerba cernuntur, cum antequam  in uirtutibus promoueamur, aut finem perfectionis attingamus, que duo cum integre animum 225 obtinuerint nostrum, terram nostram id est carnem a suo pondere dimouent, ad hoc ut cum suo corde exsultare eam faciant in Deum uiuum. In ipsa enim nostra nouitate consopito aliquantisper strepitu uitiorum, ad examinationem sui ipsorum acuitur intuitus animorum.

uERS. 2.---Â»Et Dixit: Dominus de Sion rugiet, et de Ierusalem dabit uocem suam.Â« Dominus de Sion rugit, cum in ipso nostre conuersionis exordio, postquam statum nostrum metiri et quasi speculari ceperimus, a gemitu cordis nostri in ipsa nostri ipsorum consideratione rugimus. De Ierusalem uocem suam Dominus dat, cum ex perseuerantia  doloris interni experientia, quasi uisione pacis indepta, nil iam bestiale ac seuum, quod rugitus significat, sed humanum omne ac serenum sentitur; quod uox sonat. Deus enim in nobis rugit, cum ex immissa cordi nostro penitudine rugituum causas ingerit. Â»Et luxerunt speciosa pastorum, et exsiccatus est uertex Carmeli. Speciosa pastorum lugent, cum ex diuine uocis auditu sacre Scripture, quibus speciosius ad interiorem pastum nichil est, luctus nobis occasiones insinuant. Nisi enim Deus prius menti insonuerit, fructus legentium in sacra pagina nullus erit. uertex Carmeli exsiccatur, cum ceruicositas intestine mollitiei, qua inter uitia lentescendo quondam contra Deum tumuerat, sumpta iam contra carnem propriam spiritus rebellione  duratur; Carmelus enim mollis interpretatur.

uERS. 3.---Â»Hec dicit Dominus: Super tribus sceleribus Damasci, et super quatuor non conuertam eum, eo quod triturauerint in plaustris ferreis Galaad.Â« Damascus dicitur sanguinem bibens, uel oculus sanguinis. Per oculum sanguinis, ad peccatum prona designatur intentio, que tunc sanguinem bibit, cum se peccati ingurgitat desiderio. Tria scelera Damascus habet, cum post suggestionem delectationi atque consensui subiacet. Super quatuor uero sceleribus non conuertitur, quia ad libertatem redire arbitrii difficillimum est, postquam in peccatum operis exsecutione proceditur. Cum enim uoluntate quis ruerit, in usum iam ex  necessitate pertrahitur. Galaad dicitur aceruus testimonii. In planstris ferreis Galaad triturauit, cum malitiosis cogitationum reuolutionibus bone conscientie in se testimonium, quod, iuxta Apostolum, glorie sibi esse debuerat, destruunt et conculcant  Ferrum enim pro malitia poni solet.

uERS. 4.---Â»Et mittam ignem in domum Azel, et deuorabit domos Benadab.Â« Azel interpretatur uisus Deo, Benadab filius spontaneus. In domum Azel ignis mittitur, cum ipsa ratio uitiorum desideriis inestuare permittitur, que aliquando Dei uisione insigniri uidebatur. Domus Benadab deuorantur, cum habitus carnalium affectuum, qui tanquam filii ex corrupta ratione creantur, et qui sponte  tanquam naturaliter ad mala feruntur, in eisdem concupiscentiis absorbentur.

uERS. 5.---Â»Et conteram uectem Damasci, et disperdam habitatorem de campo idoli, et tenentem sceptrum de domo uoluptatis.Â« uectis Damasci conteritur cum Deo facto propitio mentium obstacula, admissa penitudine, resoluuntur. Habitatores de campo idoli disperduntur, cum mentis licentie, que hac illacque per appetitus criminum uagabantur, et familiari cuilibet uitio ac si idolo inseruire uidebantur, ab hac mansione indebita succiduntur. Tenens sceptrum de domo uoluptatis disperditur, cum principalitas intentionis, cuius summa erat uoluptati conscientiam addicere, et quasi mansionariam facere, omnino destituitur. Â»Et transferetur  populus Syrie Cyrenen, dicit Dominus.Â« Syria interpretatur sublimis; Cyrene heredem sonat. Populus ergo Syrie Cyrenen transfertur, cum uulgarium motuum superciliositas in animo ad eterne hereditatis iura querenda redigitur.

uERS. 6.---Â»Hec dicit Dominus: Super tribus sceleribus Gaze et super quatuor non conuertam eam, eo quod transtulerit captiuitatem perfectam, ut concluderet eam in Idumea.Â« Gaza dicitur fortitudo eius. Si Damascus, ex oculo sanguinis, intelligitur intentio praua, Gaza, per sui fortitudinem, haud dubium quin contrariam eadem intentio significabitur obdurata. Super tribus sceleribus, id est ingenii, memorie, et usus trangressionibus Deus conuertitur, quia interioribus, et [sup. his] que ad  operationis exhibitionem non pertrahuntur citius Deus propitiatur quam his que ad aliorum corruptionem per exempla ducuntur. Super quatuor uero non conuertitur, quia dum ad exercitium corporale, quod quatuor elementis administratur, trinitas illa intrinseca, quam diximus, siue ratio, uoluntas, et affectus peruenerit, facilis conuersio ad integritatis habitum nullatenus erit. Qui enim facit peccatum, seruus est peccati , cuius experientia preterite sue uenenose dulcedinis immemor esse non poterit. Aliter enim memorie nostre contrectata et sensa, aliter cogitata referimus. Non, inquit, conuertam eam, eo quod transtulerit captiuitatem perfectam, id est quidquid uirtutis, quidquid in animo professionis bone restiterat, in diabolicam  uitiorumque traduxerit seruitutem. Et hoc fecerit, ut concluderet eam in Idumea, id est ut sine ulla retractatione 226 spiritus, cerceret animam sub morigeratione terrena: Idumea enim terrena dicitur.

uERS. 7, 8.---Â»Et mittam ignem in murum Gaze, et deuorabit edes eius. Et disperdam habitatorem de Azoto, et tenentem sceptrum de Ascalone.Â« Ignis mittitur in murum Gaze, cum concupiscentia immitti permittitur in exteriori custodia, que pro seculari honestate adhibetur ad palliationem fortitudinis peruerse. Is deuorat edes eius, cum subuertit et uastat quidquid speciosum et decens est in forastica habitudine eius. Disperdit Deus habitatorem de  Azoto, cum quidquid rationabiliter ineptis motibus per interiorem uim dominari potest, ad deprimendum tentationis incendium miserabili perturbat exterminio. Disperdit etiam tenentem sceptrum de Ascalone, cum bone uoluntatis scintillam iusto suo exstinguit iudicio, que regio more flammam cohibere dignoscitur infamis concupiscentie. Azotus enim incendium, Ascalon ignis infamis dicitur. Â»Et conuertam manum meam super Accaron et peribunt reliquie Philisthinorum.Â« Super Accaron manum suam Deus conuertit, quando consolationem internam perutilis eruditionem tristitie a nostris mentibus non auertit. Accaron enim eruditio tristitie dicitur. Reliquie Philisthinorum pereunt, cum minutie cogitationum terrene, potione uoluptatis inebriare  solentium, ab animo oblitterantur et excidunt.

uERS. 9.---Â»Hec dicit Dominus: Super tribus sceleribus Tyri, et super quatuor non conuertam eum, eo quod concluserint captiuitatem perfectam in Idumea, et non sint recordati federis fratrum.Â« Tyrus interpretatur angustia. Et que maior angustia quam ea, de qua dicitur: Â»Eruet te de ore angusto latissime ;Â« et Dauid: Â»Neque, inquit, urgeat super me puteus os suum .Â« Tria ergo scelera Tyri in mente, et quatuor corporalis efficientie eam conuerti non sinunt, nimirum que ipsam sine ulla confessionis respiratione intra suorum criminum uoraginem claudunt. Gaza superius transtulit ut concluderet, ista  conclusit, quia per incrementa nequitie, quod ille animi habitus proposuit, hic facie offirmata compleuit. Federis fratrum non recordantur, quia rationis appetitusque carnalis ex eadem mente, ac si germana fraternitas, quid sibi muto custodie ac obeditionis debeant, non perpendunt.

uERS. 10.---Â»Et mittam ignem in murum Tyri, et deuorabit edes eius.Â« Quod est dicere: Omnem exteriorem cautelam, qua sue honestati prouidet turpibus concupiscentiis euidenter addici permittam. Unde et sensualitatum eius circumstantiam consumptioni aperte subiiciam.

uERS. 11.---Â»Hec dicit Dominus: Super tribus sceleribus Edom, et super quatuor non conuertam  eum, eo quod prosecutus sit in gladio fratrem suum, et uiolauerit misericordiam eius, et tenuerit ultra furorem suum, et indignationem suam seruauerit usque in finem.Â« Edom terrenus dicitur. Postquam a Dei amore mens interius angustatur, per terrena desideria necesse est illico ut spargatur. Super tribus ergo sceleribus, et super quatuor, que bifariam superius exposita sufficere possunt, non conuertitur, quia delectatio, semel intus ebibita, postquam in corporeos transit usus, quanto usitatior est tanto tenacius obligatur. Edom ergo, terrenus affectus, fratrem in gladio persequitur, cum spiritum, ex eadem conscientia prodeuntem, malis capitalibus intercipere nititur. Misericordiam eius uiolat, cum quod misereri anime sue placens Deo  debuerat , iste indesinenter inficiendo perturbat. Furorem suum ultra tenet, dum non lenocinio titillationum, quod naturale est, sed furoribus perpetrationum, quod diabolicum est, explere quodcunque cupierit ardet. Indignationem suam usque in finem seruat, dum non per ignorantiam aut infirmitatem peccat, sed auertit aurem suam ne Dei legem audiat .

uERS. 12.---Â»Mittam ignem in Theman, et deuorabit edes Bosre.Â« Theman dicitur auster; Bosra tribulationem sonat. In austro, qui uentus est tepidus, ignis immittitur, cum mens remissa et uapida atrocitate tentationis nutritur. Aedes Bosre deuorantur, cum sensuum extrinsecus immoderantia inexplebilibus malorum laqueis coarctatur. Cui  concinit illud Iob: Â»Considerate semitas Theman, itinera Saba, et exspectate paulisper .Â« Et in uacante, scopis mundata domo septemplex spiritus ingreditur .

uERS. 13.---Â»Hec dicit Dominus: Super tribus sceleribus filiorum Ammon, et super quatuor non conuertam eum, eo quod dissecuerint pregnantes Galaad ad dilatandum terminum suum.Â« Ammon interpretatur populus meroris. Si disciplina in presenti meroris est, que fructum pacatissimum reddit , et de nuptis dicitur, quod tribulationem habebunt huiusmodi ; quid putas agatur apud eos qui flagitiis inseruiunt, sub quorum lingua, iuxta psalmum, labor et dolor sunt?  Hi causas non conuertendi habent, quod uidelicet  pregnantes Galaad dissecent, motus nimirum rationales, qui naturaliter aliqua, ut assolet, bona concipiunt, ad dilationem sue nequitie praue eruptionis ferro discindant. Galaad dicitur aceruus testimonii, qui non est alius nisi quidam bone cogitationis aggestus, cuius ad effectum ducende coram Deo testis est animus Terminum autem dilatat, qui ad 227 propositum peruerse expletionis inestuat.

uERS. 14.---Â»Et succendam ignem in murum Rabbath [al., Rabba], et deuorabit edes eius in ululatu in die belli, et in turbine in die commotionis.Â« Rabbath multitudo dicitur; in cuius muro ignis succenditur, cum in frequentia et tumultu cogitationis inique que inter nos et Deum ac si murus  miserabile facit obstaculum, aut superbie, aut glorie inanis, siue etiam luxurie, uel etiam cupiditatis, que omnia ignis appellantur, suscitatur incendium. In ululatu edes eius deuorantur, cum membra eius, que sunt super terram, appetitu immanissimo inuoluuntur. Lupinum enim est ululare. Dies belli euidens controuersia est carnis et animi. Quam turbo sequitur, quia cecitas menti ex tentationis nimietate creatur. Cui dies commotionis additur, cum mens per operum indicia, a sua stabilitate manifeste dimota cognoscitur.

uERS. 15.---Â»Et ibit Melchon in captiuitatem, ipse, et principes eius simul, dicit Dominus.Â« Melchon interpretatur rex uester. Ac si diceret:  Iam non solummodo spiritus qui uobis imperare debuerat, in peccati seruitium relegatur, sed et cum eo principes eius, id est sensualitates que gratis uos persequebantur.



CAPUT II.

uERS. 1.---Â»Hec dicit Dominus: Super tribus sceleribus Moab, et super quatuor non conuertam eum, eo quod incenderit ossa regis Idumee usque in cinerem.Â« Notandum quod crebro repetitur: Hec dicit Dominus, ob hoc solum ut innuat quia quidquid ex ratione tractamus, quasi Deo ad nos loquente concipimus. Moab ex patre dicitur, et exlex. Qui enim ex patre diabolo nascitur, scire non possum qua lege teneatur. Is non conuertitur, eo quod ossa regis Idumee usque in cinerem incenderit, quod  uidelicet rationes, quas pluraliter dico, non quod sit nisi una ratio, sed pro multiplicitate causarum, quarum officii est motus cohibere carnales, ueluti ossa sustinent carnes, post peccati perpetrationem ad extremas perduxerit consumptiones. Cinis enim ignis exacti quasi sola memoria residet. Usque ad cinerem ergo ossa incendit, qui demolitis animi uiribus, que carnalitatem consolidant, igne concupiscentie exhausto sere penitentie residuum ex satietate relinquit.

uERS. 2.---Â»Et mittam ignem in Moab, et deuorabit edes Carioth, et morietur in sonitu Moab, in clangore tube.Â« Ignem in Moab mittit, cum natis ex diabolo, et, ut ita dicam, ex legibus maiores incentiuorum estus emergere sinit. Carioth  dicitur occursus ignis. Deuorandis ergo edibus ignis occurrit, cum sensibus potiori concupiscentia inflammandis, specierum occasio, que concupiscatur, accedit. In sonitu Moab moritur, cum sub sordide conuersationis infamia inuerecundus atque insensibilis longe lateque predicatur. In clangore quoque tube moritur, cum et alii tante exsecrationis exemplo, et formidabili clamore terrentur.

uERS. 3.---Â»Et disperdam iudicem de medio eius, et omnes principes eius interficiam cum eo.Â« Iudex de medio eius disperditur, cum ratio, cui ad dexteram uel sinistram declinare non conuenit, iudiciario discretionis throno priuatur. Quod superius per Melchon, hoc hic per iudicem figuratur, principes quoque  itidem intelliguntur.

uERS. 4.---Â»Hec dicit Dominus: Super tribus sceleribus Iuda, et super quatuor non conuertam eum, eo quod abiecerit legem Domini, et mandata eius non custodierit.Â« Iuda dicitur confessio. Iuda non conuertitur, eo quod legem Domini abiecit, quia confessio annullatur apud illum, qui diuine legis neutiquam meminisse querit. Quomodo enim ei confiteatur, qui eius, cui confitendum est, precepta detestatur? Â»Deceperunt enim eos idola sua, post que abierunt patres eorum.Â« Idola sua eos decipiunt, quibus aut suorum, aut alienorum criminum imaginationes officiunt. Post hec patres eorum abierunt, cum aut rationis auctoritates, aut hi quorum se fatentur imitatores per hec eadem falsi sunt.

 uERS. 5.---Â»Et mittam ignem in Iuda, et deuorabit edes Ierusalem.Â« Ignis in Iudam mittitur, cum non ex dolore peccati quispiam confitetur, sed ad incentiuum aliene malitie, que clam commiserit nequaquam publicare ueretur. Unde cuidam apud Ezechielem dicitur: Â»Exposuisti fornicationes tuas omni transeunti, ut eius fieres .Â« Aedes Ierusalem exinde deuorantur, cum quidquid in mente uel in sensibus poterat constare residui, ab interne pacis uisione dirimitur.

uERS. 6.---Â»Hec dicit Dominus: Super tribus sceleribus Isrel, et super quatuor non conuertam eum, pro eo quod uendiderit argento iustum, et pauperem pro calceamentis.Â« Isrel pro eo quod iustum argento uendiderit non conuertitur,  quia is, qui cum Deo dirigi debuerat, tanto amplius post lapsum ad Deum redire detrectat, quanto iustum, id est iustitiam comparatione argenti, id est scientie uel eloquii minus amat. Pauperem quoque pro calceamentis dat, cum spiritus humilitatem pro mortuis operibus commutat.

uERS. 7.---Â»Qui conterunt super puluerem terre capita pauperum, et uiam humilium declinant.Â« Capita pauperum sunt intentiones animi motuum, suam ad Deum inopiam simpliciter 228 metientium. Hec capita super puluerem terre conterunt, qui principales interioris hominis habitus terrene leuitati addicunt. uiam humilium declinant, qui intentionem humilitati semel ascriptam mundiali deriuatione deprauant. Notet diligens lector in  his octo, secundum prouincias octo, sententiis, pro octono uitiorum capitalium numero figuraliter quidpiam posse intelligi. Â»Et filius ac pater eius ierunt ad puellam, ut uiolarent nomen sanctum meum.Â« Pater et filius ratio sunt et affectus, quia subterioris ad anterioris primatum maximus est respectus. Hi eunt ad puellam, quando sine discretione aliqua se demittunt ad inualitudinis interne mollitiem. Ex quo nomen sanctum Dei uiolant, cum famam, quantum in se est, totius sanctitatis extenuant.

uERS. 8.---Â»Et super uestimentis pigneratis accubuerunt iuxta omne altare, et uinum damnatorum bibebant in domo Dei sui.Â« uestimenta pignerata sunt, in pignus pro debito tradita. Super hec  ergo iuxta omne altare accumbunt, cum peccati opera in pignus remissionis per confessionem ab aliquo nobis commissa iuxta propositum, quod est altare penitudinis omnimode, nobis accumbendo, id est ad imitationem prauam nobis substernendo adhibemus. uinum damnatorum in domo Dei sui bibunt, cum uoluptates eorum quos pro eisdem damnatos esse non nesciunt, in propria conscientia, quam Dei domum esse conuenerat, indecenti sibi auiditate pro exemplo corripiunt.

uERS. 9.---Â»Ego autem exterminaui Amorrheum a facie eorum; cuius altitudo cedrorum, altitudo eius, et fortis ipse quasi quercus.Â« Amorrheus interpretatur amaricans, ac si diceret: Ipsi se mihi reddunt per tot offensas infensos, sed meminisse  debuerant quomodo, in exordio sue conuersionis, quibusdam exterminauerim Deum amaricantem superbie fastum, in illorum nimirum cordibus qui de sua contemplatione, ac si cedrina proceritate gaudebant, et de sue carnis impassibilitate, ac si eiusdem arboris imputribilitate sese iactabant, constantes etiam aduersis emergentibus seipsos quasi robora querna putabant. Â»Ego contriui fructum eius desuper, et radicem eius subter.Â« Fructus Amorrhei desuper conteritur, cum seculi fortune successus incedentibus infortuniis annullatur. Radices eius subter atteruntur, cum spes prouentuum etiam false iam penitus obruuntur.

uERS. 10.---Â»Ego sum, qui ascendere uos feci de terra Aegypti, et eduxi uos in deserto quadraginta  annis, ut possideretis terram Amorrhei.Â« Quod est dicere: Ego uos de merore et presentis seculi angustia, quod dicitur Aegyptus, extuli, uosque uitiorum desertione singulares per legis Decalogum, et scita quatuor Euangeliorum educaui; sic enim in uobis annos uirtute refectos ac si dierum claritate formaui, ut terram, que superbis insistebat Deum exacerbando motinus, corpus uidelicet uestrum eatenus rebelle, ad intellectualitatis iura traduceretis.

uERS. 11.---Â»Et suscitaui de filiis uestris prophetas, et de iuuenibus Nazareos.Â« De filiis prophete suscitantur, cum de motibus internis, qui sunt progenies rationis, perspicacitates acutioris intelligentie procreantur. De iuuenibus Nazarei  fiunt, cum uiriles animorum habitus ad sanctimonie munditiam se extendunt. Nazareth enim florem, uel munditiam, uel sanctum sonat. Â»Nunquid non ita est, filii Isrel, dicit Dominus?Â« Ac si diceret: Nunquid non huiusmodi status in uestris experti estis olim mentibus, cum intenderetis ut uester cum Deo dirigeretur spiritus?

uERS. 12.---Et propinabatis Nazareis uinum, et Â»prophetis mandabatis: Ne prophetetis.Â« Quod est: Nullam in his statibus habuistis perseuerantiam, sed eis motibus, quibus erat uotiua munditia terrene uoluptatis, quo dementarentur, uinum intulistis, et prouidentie in uobis oculos ne sibi eterna prospicerent improbe obstrusistis.

uERS. 13.---Â»Ecce ego stridebo super uos, sicut  stridet plaustrum onustum feno.Â« Ego, inquit, iam uestre apostasie impatiens super uos, id est uestre nequitie puniende incumbens dire in uos, imo aperte, strepitum animaduersionis ostendam, ut patenter omnibus inclarescat, quam egre uestrarum leuitatum multitudinem ac si feneas congeries feram.

uERS. 14.---Â»Et peribit fuga a ueloce, et fortis non obtinebit uirtutem suam.Â« Fuga a ueloce perit, cum prepes ingenio hebetudinem reprobi sensus minime subterfugit. Fortis uirtutem non obtinet, cum de sua impassibilitate confidens, mox ut aduersitate pulsatur, ne momento se continet.

uERS. 15.---Â»Et robustus non saluabit animam  suam, et tenens arcum non stabit.Â« Robustus animam suam non saluat, cum is, qui contra peccati mollitiem diutino celibatu duruerat, impetitus nullo modo propriam animalitatem frenat. Qui tenet arcum non stat, quia cito in tentatione labitur, qui diuine legis scientiam temere sibi arrogat. Â»Et uelox pedibus suis non saluabitur, et ascensor equi non saluabit animam suam.Â« uelox pedibus suis non saluatur, cum astutia quis et calliditate multos excedens nil efficit, cum preproperare uidetur; quod neque uolentis neque currentis, sed miserentis Dei esse dignoscitur . Ascensor equi non saluat animam suam, cum qui animalitatis sue motibus pro sola seculi honestate dominari nititur, anime non 229 cohibet leuitatem,  quam in Euangelio odisse iubemur animam .

uERS. 16.---Â»Et robustus corde inter fortes nudus effugiet in die illa.Â« Ac si diceret: Quidquid bonarum artium prestantius habeatur sine Deo in homine, floccipenditur, uim non habet; at qui robur cordis non inter seculi glorias, sed inter fortes animi status assumpserit, in illa die, id est in illo aperto discrimine, quo Deus in presenti quorumque uitas hinc deponit, hinc eleuat; nudus effugit, cum sue conscius humilitatis a Dei iudicio se abscondit.



CAPUT III.

uERS. 1.---Â»Audite uerbum quod locutus est Dominus super uos, filii Isrel, super omnem cognationem quam eduxit de terra Aegypti.Â« Est ergo  dicere: uos, quorum est cum Deo debere dirigi, interne rationalitatis uerbum trutina intellectuali pensate, quia hoc uerbum super uos exstat, id est nisi audiatur, integro scilicet sapore hauriatur, uos opprimit, uos onerat, ut omnis bonarum interiorum artium cognatio, quam semel eduxerim de terrenitate mundana in eadem sententia perseuerare studeat.

uERS. 2. Â»Tantummodo, inquit, uos cognoui ex omnibus cognationibus terre; idcirco uisitabo super uos omnes iniquitates uestras.Â« Quia uos, inquit, o rationis motus, pre omnibus animalitatum, qui non nisi terram sapiunt, motibus approbaui, quod est proprium nosse Dei, idcirco non miremini si uos in uestris iniquitatibus uisitem, cum  meum sit ut quos dilexerim corripiam .  Â»Nunquid ambulabunt duo pariter nisi conuenerit eis?Â« Duo pariter ambulant, cum Dei spiritus et humana ratio consentiendo cohabitant, quod non fit nisi conueniant, id est sibi coherendo, iuxta Apostolum, unus spiritus fiant . Dicuntur autem ambulare, mutuo uidelicet in sese proficere.

uERS. 4.---Â»Nunquid rugiet leo in saltu, nisi habuerit predam?Â« Leo in saltu non rugit, nisi predam habeat, quia diabolus in corde, a seculi iam amore deserto, nequaquam fremitum alicuius tentationis emittit, nisi occasionem lentitudinis humane, cui insidietur, inueniat. Unde etiam illam  Dei et hominis conuenientiam interturbare preualeat. Â»Nunquid dabit catulus leonis uocem de cubiti suo, nisi aliquid apprehenderit?Â« Ac si dicat: Mirum non est si diabolus, cum sit spiritus, causas in nobis tentationis aucupetur, cum etiam catulus leonis, id est filius quilibet diaboli, uocem subreptionis, qua quempiam a recto diducere nititur, a cubili cordis, in quo sub diabolo auctore fouetur, exerere non audet, nisi in quo subdecipere possit, per coniecturas prius estimet?

uERS. 5.---Â»Nunquid cadet auis in laqueum terre absque aucupe?Â« Auis in laqueum terre absque aucupe non cadit, quia mens pennis subleuata uirtutum, terrenis nullomodo irretitur affectibus, nisi cuiuspiam praue suggestionis in morem  aucupis precedat instinctus. Â»Nunquid auferetur laqueus de terra antequam quid ceperit?Â« Laqueus de terra non aufertur antequam quid capiat, quia de corpore nostro tentationis non cessat occasio, donec se diabolice consultationi substantiuum quidpiam uere spiritualitatis obiiciat. Aliquid enim capit laqueus, cum inter uanitates quas ingerit, semper redit ad animum eterne ueritatis status. Laqueus enim peccata sunt, et peccata nichil sunt, unde bona quasi quedam substantia sunt. Unde est: Â»Sine ipso factum est nil .Â«

uERS. 6.---Â»Si clanget tuba in ciuitate, et populus non expauescet?Â« Tuba in ciuitate clangit, cum auctoritas diuine ueritatis in mente procedit. Hanc populus expauescit, quia cogitationum insolentia  ab ipsius cognitione diffugit. Â»Si erit malum in ciuitate quod Dominus non fecit [al., fecerit].Â« Malum fit in ciuitate, cum tentationis immoderantia uersatur in homine. Hoc malum Deus facit, cum uel ad probationem, aut casum fieri dispensatiue permittit.

uERS. 7.---Â»Quia non faciet Dominus Deus uerbum, nisi reuelauerit secretum suum ad seruos suos prophetas.Â« Est ergo sensus: Facit Deus malum, sed diuina plerumque intentio patientem non latet animum, nil enim tale in conscientia fit uerbum, id est ducitur in effectum, cuius cause prouidentiis nostris non ipse reuelet arcanum. In hoc enim prophetant, quod ei seruire sua prouisione deliberant.

 uERS. 8.---Â»Leo rugiet, quis non timebit? Dominus Deus locutus est, quis non prophetabit?Â« Et est dicere: Diabolus cum sit tante subtilitatis, quanto spiritualioris potentie, ipse nimietate auiditatis irrugit, quis carne prepeditus humana non extimescat? Dominus Deus per apostolum suum locutus est: Â»Resistite diabolo, et fugiet a uobis :Â« quis non ad hoc prouidentiam adhibebit?  Â»Auditum facite in edibus Azoti, et in edibus terre Aegypti.Â« Azotus interpretatur incendium. Monet noster uos sub sermone prophetico intellectus, ut in edibus Azoti, id est in corporalibus membris nostris, que continuis uruntur desideriis, et in uniuersis conscientie angulis,  que indesinentibus contenebratur, secundum Aegypti nomen, angustiis, auditum, id est intelligibile faciamus quod sequitur: Â»Congregamini,Â« inquit, Â»super montes Samarie, et uidete insanias multas in medio eius, et calumniam patientes in penetralibus eius.Â« Super montes Samarie congregari iubentur, cum super fastuosas conceptiones exterioris custodie, que hypocrisis appellatur, considerationis eminentia prestare debere monentur; Samaria enim custodia dicitur, ut insanias multas in eius medio uideant, aliud nimirum mente intendere, aliud foris uelle uideri, in intima discretione perpendant; et quia ipse cogitationes calumniam sibi inferant, dum se diuersa ab inuicem, cogitare mundana, et diuina facere pensant.

 uERS. 10.---Â»Et nescierunt facere rectum, dicit Dominus, thesaurizantes iniquitatem, et rapinas in edibus suis.Â« Rectum facere nesciunt, quia rectitudinem qua ex quantulacunque ratione aduertunt, facere dedignantur, secundum quod sentiunt. Moris enim Scripture est ut nescire pro dedignari ponatur, et etiam usus loquendi habet ut uir bonus 230 mentiri nescire dicatur. Iniquitatem sibi, et rapinas in edibus suis thesaurizant, ut scilicet iniquitatem simulationis quia bene faciunt, et male intendunt, et rapinas sibi laudis aliene pro magno reponant. Medium autem eius, et penetralia, siue edes, id est conscientiam, scilicet significant.

uERS. 11.---Â»Propterea hec dicit Dominus Deus: Tribulabitur, et circuietur terra, et detrahetur ex  te fortitudo tua, et diripientur edes tue.Â« Quod est, ex ipsius rationis sententia dicere: Multis, inquam, tribulationibus, abstinentie, et uigiliarum, ceterorumque malorum, que sibi hypocrite inferre solent crucibus, terra corporum ipsorum obsideri poterit, sed fortitudo interior ad fauores extrinsecos tendens detrahi non desistit, et quidquid in edibus continetur mentium, laudis amor diripit.

uERS. 12.---Â»Hec dicit Dominus: Quomodo si eruat pastor de ore leonis duo crura, aut extremum auricule; sic eruentur filii Isrel, qui habitant in Samaria, et in plaga lectuli et in Damasco grabati [al., Damasci grabato].Â« Duo crura de ore leonis pastor eruit, cum extremitates quas in fauorum desiderio hypocrite habuerant uoluptatum, de  diaboli ore pastor interior Deus eximit. Solent enim dum eis quod concupiscunt non suppetit, ad lineam tandem intentionis recte reuerti. Extremum auricule est, aliqua particula, uel minima sanioris intelligentie. Sic filii Isrel qui habitant in Samaria eruuntur, dum eis aut proprie ambitionis fructus adimitur, aut aliquod seminarium diuini eloquii, quasi qua recalescant scintilla relinquitur. Isrel filii motus sunt ad Deum directanei; Samaria uero exterior, spreta interiori, custodia. Eruuntur autem in plaga, id est in regione lectuli, ubi uidelicet mens eorum potiora inuenturam se putabat fomenta peccati. Plaga ergo lectuli diuerticulum est, in mente intendens humane laudi, ac si locus requiei. Damascus  oculus sanguinis dicitur. Is Damascus quasi pro grabato habetur, cum praua intentio etiam spe interdum falsa miseros mulcere uidetur.

uERS. 13, 14.---Â»Audite et contestamini in domo Iacob, dicit Dominus Deus exercituum, quia in die cum uisitare cepero preuaricationes Isrel, super eum uisitabo, et super altaria Bethel, et amputabuntur cornua altaris, et cadent in terram.Â« Monet ergo eos sermo propheticus, ut audiant, id est intelligant, et docti ex auditione, et alios contestari non negligant. Et hoc dicit Dominus exercituum, ac si diceret: cui nulla inopia suberit ad facinus ulciscendum, quia, inquit, in die, in manifesta scilicet ultione, cum aperire cepero simulationis eorum fucum, super altaria Bethel, quod dicitur  domus Dei, id est super proposita eorum, qui se credi gestiunt uulgo templa Dei, uisitabo, id est iudicialiter crebrius imminebo, ita ut amputentur altaris cornua, id est palliate nequitie fastuosa fastigia; et in terram cadant, omnimode scilicet uilipensioni pateant. Altare enim hypocrite est, quidquid in suo studio spectabile foris est.

uERS. 15.---Â»Et percutiam domum hiemalem cum domo estiua, et peribunt domus eburnee, et dissipabuntur edes multe, dicit Dominus.Â« Domus hiemalis est conscientia, que totius auaritie atque malitie torpori peruia est. Domus estiua est operum quasi bonorum habitudo forinseca, ac si quadam spirituali redundans gratia. Domus eburnee pereunt, cum habitus sanctimoniam, atque celibatus  candorem preferentes, in aperta probra pertranseunt. Aedes multe dissipantur, cum multe compositionis forinsecus affectata simulacra destruuntur.



CAPUT Iu.

uERS. 1.---Â»Audite uerbum hoc, uacce pingues, que estis in montibus Samarie, que calumniam facitis egenis, et confringitis pauperes, que dicitis dominis uestris: Afferte, et bibemus.Â« Pingues uacce lasciui sunt ac superbi hypocrite. Hi sunt in montibus Samarie, quia tument de continentia exterioris custodie; hoc enim exprimit nomen Samarie. Hi calumniam faciunt egenis, quia quecunque agunt pro gloria, contra reclamationes faciunt  sue intelligentie sanioris, ideo uere egentis. Pauperes confringunt, cum cogitatus humilitatem aliquando suadentes in se obruunt. Dominis suis afferte et bibemus dicunt, cum ab his, quorum placito per bona opera deseruire gestiunt, fauores exigunt, quibus ab sui dementationem quasi epotandis incumbunt. uerbum hoc uacce pingues audire monentur, ut sollicite trutinent que sibimet intentantur.

uERS. 2, 3.---Â»Iurauit Dominus Deus in sancto suo: Quia ecce dies uenient super uos, et eleuabunt uos in contis, et reliquias uestras in ollis feruentibus. Et per aperturas exibitis altera contra alteram, et proiiciemini in Armon, dicit Dominus.Â« In sancto suo Dominus iurat, cum in sua uera sanctitate hypocritarum fucatam ad ius apertum  reuocat, ut ueritas scilicet ipsorum uite patescat. Dies super eos ueniunt, cum declarationes eorum occulte prauitatis ipsis occurrunt. In contis eleuantur, cum sub dubio superbie statu feruntur. Qui enim in conto insidet, nunquam firmiter heret. In ollis feruentibus reliquie eleuantur, cum sensualitas tota per concupiscentias excandescens, ex operis nefarii prosecutione uulgatur. Reliquie enim pro operibus poni solent, quia utique cogitationi superstant, ut est: Â»Reliquie cogitationis diem festum agent tibi .Â« Nota quod iam ad femininum genus transeat, ut eos a uigore iustitie effeminatos ostendat. Per aperturas altera contra alteram exeunt, cum fatiscentibus petulantium sensuum ollis, mutuo detegentibus sese nequitiis in  ignominias proruunt. Altera contra alteram exit, cum turpitudinem propriam alteri uidendam exponit. In Armon quoque proiiciuntur, cum de crimine sumentes audaciam, de suis etiam fedis actibus extolluntur, deiiciendi tamen iuxta psalmum in ima sensus reprobi, dum alleuantur ; Armon enim sublimitas dicitur.

uERS. 4.---Â»uenite ad Bethel, et impie agite; ad Galgalam, et multiplicate preuaricationem.Â« Ad Bethel uenire ironice commonentur, ut quasi templa Dei popularibus oculis ostententur. Impie, inquit. agite, id est in hac ipsa uestri 231 nominis celebratione nil aliud sciatis uos agere quam Deum, qui est ueritas, abnegare. Galgala dicitur uolutabrum. Ad uolutabrum ueniunt, et preuaricationes multiplicant,  quia fit iusto iudicio sponte lapsis, ut in miseriis non subsistant .

uERS. 5.---Â»Et offerte mane uictimas uestras, tribus diebus decimas uestras. Et sanctificate de fermentato laudem; et uocate uoluntarias oblationes, et annuntiate.Â« Mane uictimas offerunt, cum, erumpente aurora fauoris, propria corpora magis ac magis mactare contendunt. Tribus diebus decimas offerunt, cum non pro laude humana, sed solius amore Trinitatis legitime uictitare se asserunt. Sanctificant de fermentato laudem, quia in omni suo exercitio intentionis inuiscerant deprauationem. uoluntarias oblationes uocant, cum non propter sua que nulla putari uolunt diluenda mala, id se laboris  insumere, sed ex solo Dei et uirtutis amore clamant ut illud:

Oderunt peccare boni uirtutis amore. 
Annuntiant cum sua latentia facta percelebrant. Sic enim uoluistis, filii Isrel, ita scilicet pro libito uestro actitare collibuit.

uERS. 6.---Â»Unde et ego dedi uodis stuporem dentium in cunctis urbibus uestris, et indigentiam panum in omnibus locis uestris, et non estis ad me reuersi, dicit Dominus.Â« Proinde dat Deus stuporem dentium in cunctis urbibus eorum, cum in cunctis internis eorum statibus hebetudinem suggerit intellectuum. His enim commolimus ac si quibusdam dentibus omnem scrupulum. Indigentia  panum in omnibus nostris locis est, cum diuine consolationis edulium, quo nostra corda firmantur, omnibus spiritualibus nostris motibus abest. Quidquid enim rationale est locus proprie anime est.

uERS. 7.---Â»Ego quoque prohibui a uobis imbrem, cum adhuc tres menses superessent usque ad messem; et plui super unam ciuitatem, et super alteram non plui.Â« Ac si diceret: Quia post correctionem meam ad me dissimulauere reuerti, ego quoque a uobis prohibui imbrem, aspirationis uidelicet superne temperiem. Et hoc cum adhuc tres menses usque ad messem superessent, cum nimirum adhuc initio, promotione, atque perfectione ab omni bone spei exspectatione corda distarent, id est antequam boni quidpiam Deo instigante proponerent.  Solent enim hec utiliter et dispensatiue sanctis aliquoties subtrahi, non usquequaque relinqui. Super unam ciuitatem pluit cum rationem ad ea uidendum que agenda sunt plene imbuit. Super alteram uero non pluit, cum duritiam obstinationis prauo subducit affectui; unde in mensali oratur officio , ut que agenda sunt, inquit, uideant, et ad agenda que uiderint conualescant. Â»Pars una compluta est, et pars, super quam non plui, aruit,Â« Pars una compluitur cum beneuolentia rationi attribuitur; pars uero altera non compluta aruit, cum affectualitati, iuxta Apostolum, perficere non adiacuit .

uERS. 8.---Â»Et uenerunt due et tres ciuitates ad ciuitatem unam ut biberent aquam, et non sunt  satiate; et non redistis ad me, dicit Dominus.Â« Due et tres ciuitates ad unam ueniunt ciuitatem ut aquam bibant, cum aut affectus, aut uoluntas, siue etiam ut tres fiant ratione adiuncta ad intellectum, cui proprie proprium est diuina sentire, confugiunt; ut nimirum inibi combibant sapientie salutaris stillicidium; sed non satiantur, quia ad nullius efficientie redundantiam, que estuantes refrigeret, adducuntur.

uERS. 9.---Â»Percussi uos in uento urente, et in aurugine multitudinem hortorum uestrorum, et uinearum uestrarum.Â« Ac sic diceret: Quia nec sic ad me redistis percussi uos uento urente, desiderio scilicet preter modum estuante, qui non solum suo spiritu interiora consiccet, sed etiam exteriora infuscet.  Multitudo hortorum, et uinearum aurugine percutitur, cum bonorum originalium, et actualium frequentia, sed et illa qua ex Deo debriamur intelligentia in pallorem hypocrisis demutatur, hec enim natura est auruginis, ut in colorem subalbidum in hominibus se conuertat et herbis. Â»Oliueta uestra, et ficeta uestra comedit eruca: et non redistis ad me, dicit Dominus.Â« Per oliueta, cuius fructus est salubris et luciuomus, misericordie circa nos signatur affectus. Per ficeta, quorum succus est lacteus, pietas est, qua amicabiliter enutritur proximus. Â»Miserere, inquit, anime tue placens Deo .Â« Nisi enim nostri primum miserescamus, proximo non condescendimus. Eruca hispidum et  morosum est animal; hypocrisis uero, que hec absumere dicitur, quem semel inficit non deserens, quot habet illa pilos, tot habet motus hec ad inanis glorie distensionem prauos.

uERS. 10.---Â»Misi in uos mortem in uia Aegypti, percussi in gladio iuuenes uestros usque ad captiuitatem equorum uestrorum; et ascendere feci putredinem castrorum uestrorum in nares uestras: et non redistis ad me, dicit Dominus.Â« In uia Aegypti mortem in eos Deus mittit, cum in intentione seculari, in cuius introitu mors est posita, scientie nostre lucem contenebrari permittit. Iuuenes nostros usque ad captiuitatem equorum inibi percutit, cum quidquid pie uiuacitatis constat in anima usque ad incontinentiam, qua captiuantur corpora, undecunque  disperire sinit. Equi et iumenta corpora sunt, unde est: Â»Et iumenta eorum in morte conclusit .Â« Putredinem castrorum eorum in nares ipsorum ascendere facit, cum fetorem, prauamque opinionem corporalium que commiserint uitiorum, usque ad fedum sui ipsorum pudorem redundare concedit. Castra pro corporibus ponere in promptu est. Â»Egrediamur, inquit, ad eum extra castra improperium eius portantes .Â«

232 uERS. 11.---Â»Subuerti uos, sicut subuertit Deus Sodomam et Gomorrham, et facti estis quasi torris raptus de incendio.Â« Sicut Sodomam et Gomorrham Deus eos subuertit, cum perpetuale silentium, in quo rebellio nulla est, contra uitium, et per  populi cogitationum seditionem eos introrsum diminuit. Sodoma enim pecus silens, Gomorrha seditio populi dicitur. Fiunt quasi torris raptus de incendio, cum ambusti undecunque uitiorum rogis nichil in se habent residui de succo, aut semine genitiuo. In torri enim neque succus, neque germen remanet. De incendio autem rapitur, qui non per se a uitiis uoluntarie cohibetur, sed alterius disciplina uiolenter abstrahitur. Nec multum fructificat, cui uoluntas bene operandi habitum ex delectatione non prestat.

uERS. 12, 13.---Â»Quapropter hec faciam tibi, Isrel. Postquam autem hec fecero tibi, preparare in occursum Dei tui, Isrel. Quia ecce formans montes, et creans uentum, et annuntians homini eloquium suum, faciens matutinam nebulam, et gradiens  super excelsa terre, Dominus Deus exercituum nomen eius.Â« Ac si diceret: Que, inquit, predixi, pro meritis tibi inferam, at, postquam intulero, Deum tibi per flagella aduentantem bono animi apparatu suscipe, ecce enim, id est presto habes eum qui informat uirtutis ubertate magnanimes, sed subinde nouit excellentiam, quam indulsit per tentationum reflare uertigines, nec tamen a se pulsatos alienat, sed intime consolationis eloquium eis in necessitate suppeditat, faciens quidem in matutino nebulam, ut primordia nostra quibusdam misceantur malis, quia nemo repente fit summus, oportet enim ut gradiatur super excelsa terre, nimirum comprimat rudem illam, et teneram excellentiam terrenitatis  nostre. Deus exercituum nomen eius, quia potens est ulcisci transgressiones criminis alicuius.



CAPUT u.

uERS. 1.---Â»Audite uerbum istud quod ego leuo super uos planctum, domus Isrel.Â« uerbum quod super eos Deus leuat iubentur audire, cum intellectualem mentis ordinem, quomodo scilicet Deus humiliat, et quibus solatiis mentem subleuat, monentur intelligere. Hoc uerbum domus Isrel planctus est, quia nesciunt, hi qui ad Deum dirigi uolunt, utrum ipsa tentatio ruina, an salus sit. Â»Domus Isrel cecidit, non adiiciet ut resurgat.Â«  Â»uirgo Isrel proiecta est in terram suam, non est qui suscitet eam.Â« Domus Isrel cadit, cum is, qui cum Deo inter tentamenta principari debuerat  subsistere, non sufficit: Isrel enim princeps cum Deo est. Non adiicit ut resurgat, cum ex propria lentitudine desperatus nunquam ad meliora respirat. uirgo Isrel in terram suam proiicitur, cum eorum sterilitas animi sub propria temeritate demittitur. Non est qui suscitet eam, quia motus rationalis exstinguitur, qui talium faciat reuirescere conscientiam.

uERS. 3.---Â»Quia hec dicit Dominus: Urbs, de qua egrediebantur mille, relinquentur in ea centum: et de qua egrediebantur centum, relinquentur in ea decem in domo Isrel.Â« De urbe mille egrediuntur, cum pii studii uniuersitas a conscientia solida deriuatur, que plenitudo ad centum redigitur, dum remota spirituali exuberantia ad externa,  et ut ita dixerim, publice humanitatis bona restringitur. Centenarius enim millenarii pars est decima, et homo decimus in rationali creatura. Centum quoque extenuantur in decem, quando etiam abiecto ipso communi ac naturali bono, ad puram deponitur sensualitatis hebetudinem. Denarius namque id innuere inuenitur, quia uidelicet ipse quinarius in interiori et exteriori sensualitate geminatur. Unde cuidam lucri sui gratia dominium super decem ciuitates attribuitur .

uERS. 4, 5.---Â»Querite me et uiuetis. Et nolite querere Bethel, et in Galgalam nolite intrare, et in Bersabee non transibitis, quia Galgala captiua ducetur, et Bethel erit inutilis.Â« Quod est dicere: Si uos, qui ad Deum dirigi opere pretium  estimare debueratis, me quereretis, uitale procul dubio saperetis. Porro quia domus Dei uideri hypocritis presumptione gestitis, et clam inuoluimini uitiorum uolutabris, et ad puteum septimum, qui est Bersabee, uel etiam puteum satietatis, quod est humanitatis uorago, que quaternario exteriori, et interiori ternario constat, misera uos auiditate immergitis, sciatis indubie quia clandestine uestre sordes deprehense ducentur in publicum, et illud Dei, quod uos esse simulatis in nullo uobis proderit templum.

uERS. 6.---Â»Querite Dominum, et uiuite: ne forte comburatur ut ignis domus Ioseph, et deuorabit, et non erit qui exstinguat Bethel.Â« Ioseph  interpretatur augmentum. Conscientia ergo, cuius tota intentio exterioris fame augmento commilitat, comburitur, cum concupiscentiis intro addicitur; domus Dei, quod est Bethel non uera, sed imaginaria, ita ut non sit, deuoratur, quia a fructu opinionis magne priuatur.

uERS. 7, 8.---Â»Qui conuertitis in absynthium iudicium, et iustitiam in terra relinquitis. Facientem Arcturum, et Orionem, et conuertentem in mane tenebras, et diem nocte mutantem.Â« Iudicium in absynthium conuertunt, qui dulcedinem, qua Dei suauitas pregustatur, in temporalem gloriam, qua Deus amaricatur, peruerso iudicio intorquere non metuunt. Absynthium enim est quidquid infructuoso corporum supplicio quesitum est. Iustitiam  in terra relinquunt, cum in terrenis cupiditatibus remanentes ueram ipsius iustitie, que Deus est, essentiam spernunt. Hec iustitia Arcturum et Orionem facit, cum quidquid preclarissime sanctitatis et in prelatis reperitur, et subditis creat et 233 instruit. Non abs re enim Arcturum prelatos intelligas si bootem cum plaustro consideras. Tenebras in mane conuertit, cum obscuritatem conscientiarum in crepusculum aspirationis diuine reducit. At diem nocte mutat, cum splendorem hypocrisis, aut in presenti proprie retectione nequitie uel in futuro perpetua cecitate condemnat. Â»Qui uocat aquas maris, et effundit eas super faciem terre, Dominus nomen eius.Â« Aquas maris uocat qui ad sui amorem errore fluitantia, et internis pestibus  amaricata, sed et cupiditate inexplebili salsa corda contrahit et eleuat. Super faciem terre eas effundit, cum ad considerationem sue ueteris delinquentie eorum contemplationes extendit. Terra enim pro peccatore ponitur, ut est: Â»Terra es;Â« Dominus eius nomen est, qui aliud uas in honorem, aliud in contumeliam facere potest .

uERS. 9.---Â»Qui subridet uastitatem super robustum, et depopulationem super potentem affert.Â« Super robustum uastitatem subridet, cum eum, qui interne sibi fortitudinis gloriam arrogat, ad propatule desolationis infamiam uniuersorum cachinnis exponendo declarat. Depopulationem super potentem affert, cum interiores, quas se habere simulat uirtutum copias, ad exteriorem impotentiam,  et uitii inertiam redigendo deplet.

uERS. 10.---Â»Odio habuerunt in porta corripientem, et loquentem perfecte abominati sunt.Â« In porta corripit, qui iudicialiter quempiam coarguit. In porta enim antiquitus exerceri solere iudicia non nemini certum est. Odio ergo habent in porta corripientem, qui egre ferunt non ex temeritate, sed ex ueritate causantem. Perfecte loquentem abominantur, cum aliorum lenociniis assueti, eos, qui sincere sua uitia corripiunt, exsecrantur.

uERS. 11.---Â»Idcirco, pro eo quod diripiebatis pauperem et predam electam tollebatis ab eo, domos quadro lapide edificabitis et non habitabitis  in eis.Â« Pauperem diripit, qui a bona intentione quempiam dissipat et abducit. Predam electam ab eo tollit, qui quod pretiosius et electius in homine est, spiritualia utique bona peruersa dehortatione subuertit. Domos quadro lapide edificant, cum uirtutibus immutilata quasi auctoritate constantibus conscientias suas eminere demonstrant; sed in eis non habitant, quia in earum dominio, Deo eorum uitia reuelante, nimis perfunctorie perseuerant.

uERS. 12.---Â»uineas amantissimas plantabitis, et non bibetis uinum earum, quia cognoui multa scelera uestra, et fortia peccata uestra.Â« uineas amantissimas plantant, cum spiritualia bona mirabili alacritate, et multa uidentium gratulatione  propagant. Sed uinum earum non bibunt, dum nulla spiritualis mercedis exteriori intenti retributione sese reficiunt. Multa scelera eorum cognoscit, tanto nimirum plura, quanto occultiora, et quo occultiora, eo incorrigibiliora. Peccata eorum sunt fortia, quia spiritualia nimirum sicut in nullo pudori, ita et correctioni neutiquam patentia. Â»Hostes iusti accipientes munus et pauperes in porta deprimentes.Â« Hostes iusti, id est iustitie sunt, quia munus a ditiore accipiunt et idcirco pauperes in porta, id est iudicio deprimunt.

uERS. 13.---Â»Ideo prudens in tempore illo tacebit, quia tempus malum est.Â« Prudens in tempore illo tacere iubetur, quia in salicibus in medio Babylonis dispensatiue organa suspenduntur . Tempus malum est, non illud quod Domino, et membris eius nondum aduenit, sed quod reprobis semper paratum est .

uERS. 14.---Â»Querite bonum et non malum ut uiuatis; et erit Dominus exercituum uobiscum sicut dixistis.Â« Ac si diceret: uos uobis Deum in uobis habitare ascribitis, quod iam in figura Bethel audistis, sed id falso. At uero querite bonum, et non malum si uiuere uultis, et tunc uere Deus non aberit uobis.  Odientes ergo malum lumbos precingentes, diligite bonum, lucernas tenentes, in porta, id est in aditu cogitationis iudicium discretionis statuite, si forte reliquiis Ioseph Deus misereatur, id est si alicui bone intentioni residue eorum, qui mundialibus augmentis  aspirant adminiculari dignetur. Quod dicit forte Hebraici moris est, ut ambiguum pro certo certum ponatur pro ambiguo, ut illud: Forsitan inimicos eorum humiliassem .

uERS. 16.---Â»Propterea hec dicit Dominus: In omnibus plateis planctus, et in cunctis que foris sunt, dicetur ue ue; et uocabunt agricolam ad luctum, et ad planctum eos, qui sciunt plangere.Â«  Â»Et in omnibus uiis erit planctus, quia pertransibo in medio tui, dicit Dominus.Â« In omnibus plateis planctus est, cum in omni mentis et actus dispersione nichil de gaudio celesti requiritur, sed in quoque negotio sola luctu digna tractantur. In cunctis que foris sunt, ue ue dicitur,  cum non solum in ipsa enormi dilatatione animorum, que signatur nomine platearum, sed in omni forinseca administratione miseria accersitur  animarum et corporum. Agricola ad luctum uocatur, cum quilibet predicator, cui mentium uotiua cultura dignoscitur, dira super obduratos compassione mouetur. Qui sciunt plangere uocantur ad planctum, cum hi, quibus a Deo pietas est insita, ad alienum miserabiliter illacrymantur exitium. In uiis quoque est planctus, in omnibus nimirum qui alios exemplis norunt erudire uitalibus. Deus in medio eorum pertransit, cum ne ad modicum quidem in ullius eorum corde substitit.

uERS. 18.---234 Â»ue desiderantibus diem Domini, ad quid eam uobis? Dies Domini ista,  tenebre, et lux.Â« Diem Domini desiderat, qui uanis fauoribus dementatus qualem se uulgo predicari audit esse se putat. Ad suum ergo ue, et ad tenebras exoptat, qui non ad conscientiam, sed ad fabulosa respectat.  Â»Quomodo si effugiat uir a facie leonis, et occurrat ei ursus, et ingrediatur domum, et innitatur manu sua super parietem, et mordeat eum coluber?Â« uir a facie leonis effugit, cum multi arduum uiuendi statum aggredi metuunt, uerentes utique ad se uersus instigare diabolum, qui maiori eos face perurgeat tentationum. Quasi ergo euitantibus diabolum occurrit ursus, carnalis uidelicet quilibet appetitus, leone quidem lentior, sed ad subigendum perualidus. Quem subinde extimescens domum  ingreditur, cum ab exteriori diffusione intra conscientie sue ibi septa colligitur. Ibi manu sua super parietem innititur, cum obstaculo quasi inuisibilis conscientie operis sui intentionem contutari posse arbitratur. Sed ibidem mordetur a colubro, cum ad hominum oculos se subornans remissius agere disponit interius coram Deo, sicque dum singula queque precauet, torporis intimi contingit sibimet interire ueneno. Quod totum in hypocritas militat, qui dum ueraci studio timent irritare diabolum, ad homines habitu palliato parum curant intra mentis sue uitiari recessum: unde sequitur.

uERS. 20.---Â»Nunquid non tenebre dies Domini, et non lux, et caligo, et non est splendor  in ea?Â« Quod est dicere: uos de die iudicii quasi de ultima uestra sorte tractatis, sed diem Domini in presenti noueritis, qui non salubriter uobis illucescat, sed per illationem sensus in uobis reprobi tenebrescat.

uERS. 21.---Â»Odi, et proieci festiuitates uestras; et non capiam odorem cetuum uestrorum.Â« Deus festiuitates eorum odit et proiicit, cum opera inania, que uulgi conspectibus hypocrite solemnizant, exosa se habere retegendo eorum iniquitates ostendit. Odorem cetuum eorum non capit, cum quidquid beneficiorum publice coaceruare uidentur, diuine sensus maiestatis a se indignanter excludit.

 uERS. 22.---Â»Quod si attuleritis mihi holocaustomata, et munera uestra, non suscipiam et uota pinguium uestrorum non respiciam.Â« Holocaustomata ab eis Deo afferuntur, cum in omni specie, et per cruces innumeras, que uix, aut nullo modo a sanctis ferri uideas, eorum corpora macerantur. Nec mireris quod Deo offerri hec dicuntur, cum non offerantur Deo, sed uulgo; scias uero quod in Scripturis multa non ut sunt in re, sed uti sunt in opinione ponantur. Munera eorum non suscipiuntur, et uota pinguium non respiciuntur, quia quidquid sub Dei nomine quamuis magno impendio peragatur, quidquid uberioris beneficentie instar pinguedinis in proximum prerogatur, quia iuxta Apostolum, extra caritatem fit, a  Deo minime respectatur 

uERS. 23.---Â»Aufer a me tumultum carminum tuorum; cantica lyre tue non audiam.Â« Quidquid hypocrite ad sui protelandam memoriam libros cudendo conficiunt, in Dei auribus non nisi tumultus est, cuius momentanea laus solum fructus est. Cantica lyre non audiuntur, cum affectata eorum eloquentia, que predicationi inseruit, a Dei aure disploditur. Quo contra cuidam electe dicitur: Â»Sonet uox tua in auribus meis, quia uox tua dulcis .Â«

uERS. 24.---Â»Et reuelabitur quasi aqua iudicium, et iustitia quasi torrens fortis.Â« Quasi aqua iudicium reuelatur, cum ueritas status eorum  instabiliter palliata, ac si aquis superficie tenus adoperta, cito lapsu denudatur. Iustitia quasi torrens fortis efficitur, cum iusto Dei examine totius huius fucate sanctitatis simulacrum, quasi quodam fluxu rapido proturbatur.

uERS. 25.---Â»Nunquid hostias et sacrificium obtulistis mihi in deserto quadraginta annis, domus Isrel?Â« Hostias et sacrificium in deserto domus Isrel quadraginta annis non offerunt, cum deserentes Deum, et deserti a Deo licet euangelice et legaliter uiuere uideantur, nec hostiam, qua hostem diabolum subigant, nec sacrificium, quo Deo spontanee inseruiant, faciunt, qui quasi ad Deum directanei uideri uolunt.

uERS. 26, 27.---Â»Et portastis tabernaculum  Moloch uestro, et imaginem idolorum uestrorum, fidus dei uestri, que fecistis uobis. Et migrare uos faciam trans Damascum.Â« Tabernaculum Moloch suo portant, cum delubrum libidinis mentem suam facere non formidant, licet tabernaculo quasi continentis corporis bono exterius habitu illud obuoluant. Moloch autem ipse est Priapus. Portant etiam imaginem idolorum suorum, et sidus dei sui que sibi fecerunt, cum mentem occupant pene indelebili affectatione uitiorum, specialius tamen quadam concepti fastus ueluti siderea spectabilitate insigniri se appetunt. Trans Damascum migrare eos facit, cum intentionem criminose uoluntatis ad operis exsecutionem, quod est trans Damascum,  id est oculum sanguinis, excedere eos sinit. Oculus enim sanguinis intentio est peccati.



CAPUT uI.

uERS. 1.---Â»ue qui opulenti estis in Sion, et confiditis in monte Samarie, optimates capita populorum, ingredientes pompatice domum Isrel!Â« 235 Opulenti sunt in Sion, qui in plenitudine diuine speculationis sese preeminere presculpunt, et in monte Samarie, id est in excellentie exterioris cautele confidunt. His instat ue, iudicium utique damnationis eterne. Hi sunt optimates capita populorum, qui de se nichil nisi supremum cogitant, et semper impatientes consortium, tam loco quam opinione cunctis preferri desiderant.  Domum Isrel pompatice ingrediuntur, cum animum, quem ad Deum exporrigi decuerat, solis pomparum affectionibus imbuunt.

uERS. 2.---Â»Transite in Calane et uidete, et ite inde in Emath magnam, et descendite in Geth Palestinorum, et ad optima regna queque horum; si latior terminus eorum termino uestro est.Â« In Calane transire, et uidere iubentur, ut nimirum status ceterarum omnium mentium quantum sibi possibile est, metiantur. Calane enim interpretatur omnis. Inde Emath magnam ac si specialiter eant, quosque procul dubio magnificos in scelerum perpetratione attendant. Emath uero sanguis dicitur, et sanguis peccatum est. Inde in Geth Palestinorum descenditur, cum ad eos, qui temporalibus  desideriis debriantur, et tamen nulla sibi arrident, nisi que aut ui, aut clam, aut precario extorquentur, consideratione uenitur. Geth interpretatur torcular, Palestini, qui et Philisthei, potione cadentes. Optima queque horum regna sunt principaliora quorumque uite proposita. Perpendere ergo iubentur si terminus eorum termino illorum latior sit; utrum utique arrogantia eorum, et atrocitas cupiditatis, qui facinora patenter admittunt, tanta habeatur, quanta in hypocritarum mentibus efferari, ac dilatari dignoscitur. Tanta enim est latitudo, quanta opinionis propagande ambitio, que in his siquidem multo quam in Emath magna, siue in Geth Palestinorum inuenitur acrior.

uERS. 3.---Â»Qui separati estis in diem malum, et  appropinquatis solio iniquitatis.Â« In diem malum separantur, qui per discrepantiam in presenti morum sic a bonis discernuntur ut ad diem malum ex hoc perducti, magis egregii ex integro tunc a bonorum societate reddantur. Solio iniquitatis appropinquat, qui scienter diaboli regno nunc se immergit et implicat.

uERS. 4.---Â»Qui dormitis in lectis eburneis, et lasciuitis in stratis uestris.Â« In lectis eburneis dormit, qui in falsa dum aduiuit castitatis securitate quiescit. Elephas enim, unde ebur, frigide nature est animal. In stratis suis lasciuiunt, qui sub fama continentie tanto licentius petulantie, atque uoluptati inseruire proponunt.

 uERS. 5.---Â»Qui comeditis agnum de grege, et uitulos de medio armenti. Qui canitis ad uocem psalterii.Â« Agnum de grege comedit, qui ad sue imitationem nequitie et alios quosque rudes sibi incorporare contendit. uitulos de medio armenti comedit, qui quoslibet hebetes, et lasciuos de eorum conformitate, qui non norunt nisi matura sentire sublatos, sue secte asciscit. Ad uocem psalterii sed non in psalterio canunt, qui bona opera, sed non pro boni operis intentione perficiunt. Psallere enim pro bono opere poni reperitur ubique psalmorum. Â»Sicut Dauid putauerunt se habere uasa cantici.Â« Ac si diceret: Quod Dauid instituit, imo exsecutus ad sancte significantiam operationis, hoc isti sibi ascribunt ad causam iactantie et elationis.

 uERS. 6.---Â»Bibentes in phialis uinum, et optimo unguento delibuti, et nichil patiebantur super contritione Ioseph.Â« In phialis uinum bibunt, cum de exemplo fragili temporalis materiam iucunditatis ex qua debrientur ad Dei obliuionem assumunt. Et hoc faciunt unguento optimo delibuti, plane similitudine uirtutis non ipsa uirtute tanquam superficiem cutis ornati. Super contritione Ioseph nichil patiuntur, qui ad augmentum seculare tendentes nequaquam super commodi spiritualis detrimento tristantur.

uERS. 7.---Â»Quapropter nunc migrabunt in capite transmigrantium, et auferetur factio lasciuientium.Â« In capite transmigrantium migrant, qui pre ceteris transgressoribus et transgrediuntur  et peccant. Factio lasciuientium aufertur, cum tota simulatio eorum, qui sub iactura pudoris de castitate se iactitant, ad ueritatem sui turpis habitus denudatur.

uERS. 8.---Â»Iurauit Dominus in anima sua, dicit Dominus exercituum: Detestor ego superbiam Iacob, et domos eius odi, et tradam ciuitatem cum habitatoribus suis.Â« In anima sua Deus iurat, cum ad ius uoluntatis sue tales tandem aspirando reuocat. Superbiam Iacob detestatur, cum eorum, qui sua se uitia supplantare sibi arrogant, sibimetipsis dignos detestatione demonstrat. Domos eius odit, cum mentium conceptacula, in quibus apud se de se gloriatur, odio digna ostendit. Unde  ciuitatem cum habitatoribus tradit, cum ipsam conscientiam cum uniuersis suis moribus per confessionem ad sui proditionem cogit.

uERS. 9, 10.---Â»Quod si reliqui fuerint decem uiri in domo una, et ipsi morientur? Et tollet eos propinquus suus, et comburet eum, ut efferat ossa de domo.Â« In domo una decem uiri reliqui sunt, cum in una conscientia duo quinarii sensualitatum, uacante iam prauo post confessionem opere, tanquam soli subsunt. Et ipsi moriuntur, cum a consueta sua auiditate perimuntur. Propinquus suus eos tollit, cum 236 ab infimo eas appetitu ratio fidelius ceteris eis propinqua sustollit. Eos quoque comburit, cum pii desiderii estu ipsas ad purum examinare contendit. Et hoc facit, ut ossa de domo  efferat, quidquid uidelicet interioris duritie latet per confessionem foras excludat.

uERS. 11.---Â»Et dicet ei, qui in penetralibus domus est: Nunquid adhuc est penes te? Et respondebit: Finis est. Et dicet ei: Tace, et ne recorderis nominis Domini.Â« Dicit, haud dubium quin propinquus, noster utique spiritus ei, qui est in penetralibus, scilicet carnalis affectus nostris medullis ingenitus. Interrogat si est adhuc penes eum, aliquid uidelicet de scrupulo peccati, quod intrinsecus mordeat eum. Ille respondebit: Finis est, quia ignis concupiscentiarum sopitus est. Cui ille infert ut taceat, nimirum ut nullo modo pro tantilla, et forsitan momentanea animi quiete se erigat. Recordari nominis Domini eum uetat; quod non est aliud, nisi  quod obliuioni hoc ipsum nullatenus tradat. Quorum enim obliuiscimur, recordari dicimur. Qui ergo interdum oblitus tandem eius sese commemorat, procul dubio sine intermissione non orat. Eum plane nominis Domini non estimo recordatum, qui quasi tumentes super se fluctus legitur timuisse Deum.

uERS. 12.---Â»Quia ecce Dominus mandabit, et percutiet domum maiorem ruinis, et domum minorem scissionibus.Â« Dominus mandat cum clementer aspirat. Domum maiorem ruinis percutit, cum diffusiorem et spatiosiorem illum mentis habitum, qui carnalis dicitur appetitus, conquassat et obruit. Domum minorem scissionibus percutit, cum ipsam rationem que subtilior, et ex natura intime discretionis quodammodo augustior est, aduersus  suos motus in seipsa continua duellione subdiuidit.

uERS. 13.---Â»Nunquid currere queunt in petris equi, aut arari potest in bubalis?Â« In petris equi non currunt, cum in mentibus postquam ex Deo contra uitia induruerint, ferales ac lasciui motus non se ingerunt. In bubalis non aratur, cum per motus effrenos, et impatientes iugi mens nullatenus aliqua subuersione pie cogitationis attingitur.

uERS. 14.---Â»Quoniam conuertistis in amaritudinem iudicium, et fructum iustitie in absynthium? Qui letamini in nichilo, qui dicitis: Nunquid non in fortitudine nostra assumpsimus nobis cornua?Â« Ac si diceret: Aliquando cum adhuc morem seculo gereretis, uestre rationis dulcedinem  in secularium negotiorum amaritudinem uertebatis, et inde suboriri uobis poterat fructus iustitie, hoc in absynthium, quod alibi cepas, et allia uocat Scriptura , solebatis inuertere, in hac que nichil dici potest temporalitate pro momento letantes, et potentiarum manuum cornua solo uestro robore, et ingenii acumine uos assumpsisse iactantes.  Â»Ecce ego suscitabo super uos, domus Isrel, dicit Dominus exercituum, gentem, et conterent uos ab introitu Emath usque ad torrentem deserti.Â« Deus gentem super domum Isrel suscitat, cum noue cogitationis genus in animo cum Deo dirigi uolente, penitudine concepta, uiuificat. Emath, ut superius dixi, sanguis interpretatur. Ab introitu ergo Emath usque ad torrentem deserti conteruntur,  id est a prima delectatione peccati, usquequo ex omnimoda mundi desertione sapientie in nobis secularis, aqua excrescente diuini amoris, estate siccetur.



CAPUT uII.

uERS. 1.---Â»Hec ostendit mihi Dominus Deus: Et ecce fictor locuste in principio germinantium serotini imbris, et ecce serotinus post tonsorem [al., tonsionem] regis.Â« Hec, inquit, que dicturus sum ostendit mihi Dominus Deus. Ecce, inquit, fictor locuste in principio germinantium serotini imbris, uidelicet Deus compositor nostre ad probationem tentationis, et in Sina enim, quod est tentatio, et in sancto, id est in sanctitate nobiscum diuersatur, in principio nostre institutionis, quando  tamen ex diuino amore compungi incipimus, is enim est imber serotinus, ad cuius motum in omnium plane uirtutum germen erumpimus. Ecce, inquit, fictor locuste. Ac si diceret: Accessisti ad seruitutem Dei, sta in iustitia et timore , quia ecce, id est ad subitum tibi insiliet, Dei tamen nutu, mordacitas suggestionis praue. Locusta enim ore ledit, in frigore torpet, sic tentatio cordi admissa consumit, reprimitur aduersis, prosperitate mouetur. Tonsor regis brucus ad litteram uocabatur, et ideo tonsor quia residuum locustarum solo tenus attondere uidebatur. Regis autem dicitur, quia sine regis omnium permissu nichil agere sinebatur. Brucus itaque tonsor est, cum capitalis cuiuslibet uitii usus indesinens menti deuastande inuisibiliter superest.  Post hunc tonsorem serotinus redit, cum exasperante, imo urgente peccato, quasi ad extremam compunctionis medicinam mens uniuersa repente concedit. Bruchi autem naturam scimus, loco cui insederit donec reddat exesum, minime dimoueri.

uERS. 2.---Â»Et factum est, cum consummasset comedere herbam terre, dixi: Domine Deus, propitius esto, obsecro. Quis suscitabit Iacob, quia paruulus est?Â« Herbam terre comedere consummat, cum tentatio spei interne uirorem 237 extenuat. Iacob quia paruulus est, minime suscitatur, quia rudis animus, et a ueteri consuetudine necdum uiriliter resipiscens, nunquam a suo torpore leuatur, nisi per illapsum gratie fulciatur.  uox  hec spiritus est, de sua in se ad Deum miseria conquerentis. Miseretur itaque, ostensurus subinde menti et alterius modi casus.

uERS. 4, 5, 6.---Â»Et ecce uocabat iudicium ad ignem Dominus Deus; et deuorauit abyssum multam et comedet simul partem.Â« Si causam pro effecto ponamus, iudicium pro ratione intelligere possumus. Iudicium igitur ad ignem Dominus uocat, cum rationis auctoritatem concupiscentialibus flammis addemnat. Abyssum multam deuorat, cum prerupta ingenia, et cuiusdam profunde perspicacitatis extremum obnubilando adnichilat. Partem simul comedit, quia licet statum suum, in quantum dilabitur, adhuc metiri et dolere possit, quorsum tamen Deo permittente ducatur, et quos cepti mali  exitus habeat, quasi partim cecutiens non agnoscit. Ad reprimendam ergo mortis instantis rabiem, paruitatem suam clamans spiritus Deo noster ingeminat, et prosequente mox gratia non fiendum quod proposuerat dictat. Unde necesse est, ut quibus erudiamur, et alia ostendat.

uERS. 7, 8.---Â»Et ecce Dominus stans super murum litum, et in manu eius trulla cementarii. Et dixit Dominus ad me: Quid tu uides. Amos? et dixi: Trullam cementarii.Â« Dominus super murum litum stat, cum super nostre propugnacula mentis, quibus diabolo paramus obsistere Dominus auxilium laturus assistere, certo animorum nostrorum experimento se monstrat. Murum autem litum uocat, quia Deus eum remota uitii scrupulositate  complanat, et contra pluuias tentationum munit et roborat. In manu Dei trulla cementarii est, quia in eius arbitrio efficientia nostre tuitionis. Amos dicitur populus auulsus. Ille enim auellitur, cuius cogitatio Dei timoris interstitio a mundi amore deducitur. Amos ergo quid uideat recogitatur, et trulla cementarii uideri respondetur, quia Dei opificio calx diuini caloris nostre terrenitati adiuncta, semper nostris animis ad tutelam adhibenda monstratur. Â»Et dixit Dominus: Ecce ego ponam trullam in medio populi mei Isrel. Non adiiciam ultra superinducere eum.Â«  Â»Et demolientur excelsa idoli, et sanctificationes Isrel desolabuntur, et consurgam super domum Ieroboam in gladio.Â« Dominus dicit cum animo suis  motibus respondenda suggerit. Notandum quod cuique uisioni preponitur: Ecce, ut repentinas insinuet titillationum, uel diuersorum habituum superuentiones menti humane. In medio populi sui Isrel trullam Deus ponit, cum ministerium subsidii sui, quo paratus est omnibus qui tentantur auxiliari, omnibus in euidenti proponit. Non adiicit ultra superinducere eum, cum exigente merito suo, apud se cogitatu iudicat dignum se, cui Deus subtrahere debeat, sue opitulationis obstaculum; hoc namque, quo munitur maceria contra tempestatis impetum, uidetur significare cementum. Excelsa idoli demoliuntur, cum superbie singularitas diabolo nos colaphizante deponitur. Quid est enim excelsum idoli, nisi quoddam insigne spectaculi? Unde  et spectabiles dicimus quos ex sua opinione miramur. Sanctificationes Isrel desolantur, cum crasse religionum species et magni nominis umbre quotidiana deuolutione coquuntur. Super domum Ieroboam in gladio consurgitur, cum super conscientiam solis per hypocrisim temporalibus aspirantem uitiis adequitantibus militatur. Gladius enim peccatum graue significat. Dauid enim de gladio maligno se eripi rogat .

uERS. 10.---Â»Et misit Amasias sacerdos Bethel ad Ieroboam regem Isrel, dicens: Rebellauit contra te Amos in medio domus Isrel, non poterit terra sustinere sermones eius.Â« Amasias interpretatur robustus et frigidus; Ieroboam temporalis. Robustus et frigidus sacerdos est Bethel, cum  quis hypocrita fortis opere, sed frigidus mente, sacrum ducatum, ac si Dei sit templum, prebere se posse pollicetur; qui ad Ieroboam regem Isrel mittit, cum se ei ex temporalitatis amore, cuius regiminio, cum a Deo deberet dirigi, se meminit dirigendum tradidisse, committit. Amos, inquit, contra te rebellat in medio domus Isrel, tua nimirum cogitatio a mundi uolens auelli lasciuiis tibi ipsi intra te rebellis est. Non poterit terra sustinere sermones eius, non poterit utique humani corporis fragilitas tolerare nimietatem continentiarum eius.

uERS. 11.---Â»Hec enim dicit Amos: In gladio morietur Ieroboam, et Isrel captiuus migrabit de terra sua.Â« Ac si diceret: Temporalitatis amor in malum semper capitale relabitur, et Isrel fictitius  corporis sui libertate emigrando priuabitur.  Â»Et dixit Amasias ad Amos: Qui uides, gradere, et fuge in terram Iuda, et comede ibi panem, et ibi prophetabis. Et in Bethel non adiicies ultra ut prophetes, quia sanctificatio regis est, et domus regni eius.Â« Qui uides, inquit Amasias, gradere, id est, qui prospicis omnes penitentiali confessione in fine posse saluari, tuis interim dum sospes es legibus utere. Fuge in terram Iuda, salutem tuam ultime confessioni reserua. Ibi panem comede, in hac uidelicet intentione temporalibus iocunditatibus satiare. Ibi prophetabis, sub huius procul dubio spei prouidentia 238 permanebis. In Bethel non adiicies ultra ut prophetes, contra mores utique qui hospite Deo digni ab omnibus  iudicantur, contentus honore presentium de futuris tractare desistes. Quia sanctificatio regis est, et domus regni eius, quod est: Nisi plane nos, qui ita laudamur, pro sanctis Deus haberet, et in nobis regnare deligeret, nunquam nostris actibus laus tanta succederet.

uERS. 14, 15.---Â»Et dixit Amos ad Amaziam: Non sum propheta, et non sum filius prophete, sed armentarius ego sum uellicans sycomoros. Et tulit me Dominus cum sequerer gregem.Â« Amos ad Amasiam loquitur, cum spiritus noster instinctu hypocrisis quasi ratiocinans refragatur. Non sum, inquit, propheta, nulla plane, ut de meo fine determinem, preemineo prouidentia. Non sum  filius prophete, quia nec seminarium nedum prudens sim accepi prudentie. Armentarius uero sum uellicans sycomoros, discretiones procul dubio et pondera quorumque sapientium prosequens in opere et uerbo. Sycomoros, quos beatus Hieronymus rubos dicit, uellicans, non de futuris que attingere nescio, sed de instantibus animi mei passionibus moraliter mecum tractans. Non enim de crastino cogitare fas est, ubi sufficiens diei malitia sua est. Recte per rubum notatur passio, quem esse constat folio et fructu rubeo. Tulit me Dominus cum sequerer gregem, sustulit utique me a mundo cum despiciendo ab ipso secularem sequerer hebetudinem. Grex enim proprie ouium dicitur, sic armentum boum, et oues pro fatuitate ponuntur, ut est:  Sicut oues in inferno positi sunt .Â« Â»Et dixit Dominus ad me: uade propheta ad populum meum Isrel.Â« Dominus dicit, cum rationi sentienda instinguit. uade, inquit, ab inepta simplicitate, et populo cogitationum cum Deo dirigi querentium ad cautelam prouide.

uERS. 16.---Â»Nunc audi uerbum Domini: Tu dicis: Non prophetabis super Isrel, et non stillabis super domum idoli.Â« uerbum audit, qui intelligit. Non prophetat super Isrel, qui nulla mentem prouisione castigat. Non stillat super domum idoli, quicunque paulatim non inflectere studet conscientiam peccati. Stillare enim pro decidere solet poni. Super domum ergo idoli stillat, qui in sua consideratione hypocrisis uires extenuat.

 uERS. 17.---Â»Propter hoc, hec dicit Dominus: Uxor tua in ciuitate fornicabitur, et filii tui et filie in gladio cadent, et humus tua in funiculo metietur, et tu in terra polluta morieris, et Isrel captiuus migrabit de terra sua.Â« Uxor hypocrisis delectatio est uoluntatis. Hec in ciuitate fornicatur, cum ad laudes extrarias in mente prostituitur. Filii et filie in gladio cadunt, cum fortes et infirmi habitus animi sub criminis malo ruunt: Humus eius in funiculo metitur, cum ad quantitatem cuiuspiam perpetrandi peccati corporis officium non negatur. In terra polluta moritur, cum in exsecutione carnalis desiderii spiritus omnis exstinguitur. Isrel captiuus de terra sua migrat, cum animus a directione deficiens, a sua soliditate interna diducitur,  quod terra significat.



CAPUT uIII.

uERS. 1, 2.---Â»Hec ostendit mihi Dominus Deus, et ecce uncinus pomorum: Et dixit: Quid tu uides Amos? et dixi: Uncinum pomorum. Et dixit Dominus ad me: uenit finis super populum meum Isrel.Â« Dominus hec ostendit cum menti intelligenda proponit. Et ecce uncinus pomorum, quia subito pulsat animum, dum talia cogitantur qualiumcunque representatio meritorum. Quasi unco enim fructus trahitur, cum mente timore contracta, in quam sortem sit deuentura prospicitur. Interrogatur quid uideat, cum ad Dei cogitando delata iudicium, apud se discutitur, quid de se sentiat; sed mox ei ingeritur quem sue fructum actionis exspectat.  Super populum, inquit Dominus, meum finis uenit, cum peruerse cogitationi, que eatenus se cordi ingesserit, cohibitorius modus accedit.

uERS. 3.---Â»Non adiiciam ultra, ut pertranseam eum. Et stridebunt cardines templi.Â« Ultra Deus eum non pertransit, quem locali iam aspiratione perfundit. Cardines templi strident, cum precordialiores bone conscientie sensus a facie pristini erroris exululant. enim Grece, unde et cardines dicuntur, cor uocatur. Â»In illa die, dicit Dominus, multi morientur, in omni loco proiicietur silentium.Â« In illa die multi moriuntur, quia in illa interioris hominis illuminatione fit prepes interitus superflue cogitationis. Silentium in Scripturis dicitur, quando  neque prece neque uita quisquam Deo loquitur. Unde est: Â»Dum medium silentium tenerent omnia .Â« Hoc silentium in omni loco proiicitur, cum ab omni mente que non horarie sed localiter Deo seruit, hec praua taciturnitas exsecrationi habetur.

uERS. 4.---Â»Audite hoc qui conteritis pauperem, et deficere facitis egenos terre.Â« Quod est dicere: Intelligant hec qui paupertatem spiritus per superbiam hypocrisis obterunt, et eos motus, qui se diuini auxilii fatentur egenos, et de sua crebro terrenitate causantur, a Deo deficere faciunt.

uERS. 5.---Â»Quando, inquiunt, transibit mensis et uenundabimus merces.Â« Mensem transire desiderant 239 qui hanc uirtutum collectionem exinaniri intra sinum mentis exoptant, ad quod plane  estuare affectualitates solent. Tunc merces uenundant, cum bone exhibitionis opera mentes laudis auaras, eiusdem causa recipiende, pro pretio ostentant. Â»Et sabbatum,  et aperiemus frumentum, ut imminuamus mensuram, et augeamus siclum, et supponamus stateras dolosas?Â« Sabbatum queritur, cum ex lege membrorum a bono opere requies miseranda captatur. Tunc frumentum aperitur, cum fructuositas interior ad lucra fauoris expanditur. Mensura imminuitur, cum sancti propositi modus in ipsa intentione deponitur. Siclus augetur, cum diabolice suggestionis nummus ad mores gratanter admittitur. Statera dolosa supponitur, cum ad excusandas excusationes  in peccatis Scripturas adhibemus . Statere enim ideo in psalmo ponuntur, ut est: Â»Mendaces filii hominum in stateris .Â« Ibi enim nostra facta appendimus. Solemus nimirum cum a pio studio torpere uolumus, dicere illud sapientis: Onus, inquit, super te ne leuaueris, cum necdum profecto boni initii rudimenta ceperimus.

uERS. 6.---Â»Et ut possideamus in argento egenos et pauperes pro calceamentis, et quisquilias frumenti uendamus.Â« In argento egenos possident, cum per falsas Scripturarum interpretationes, ad remissiorem uitam quoslibet doctrine et rationis intorquent, per quod eos sibi incorporando possident. Pauperes pro calceamentis itidem possident,  cum uere humilitatis amicos uerborum suorum lenocinio, mortuis operibus addicere student. Quisquilias frumenti uendunt, cum extrema, et quasi carnaliter dicta Scripturarum exempla, ad audientium traductionem exponunt.

uERS. 7.---Â»Iurauit Dominus in superbia Iacob. Si oblitus fuero usque ad finem omnia opera eorum.Â« In superbia Iacob Deus iurat, cum timorem eorum, qui de supplantatione uitiorum gloriantur, ad ius debite ultionis uocando reflat. Omnia opera eorum usque ad finem non obliuiscitur, quia etsi interim uidetur obliuisci, in finem tamen, id est omnimodis ab eius nequaquam iudicio obliterari permittuntur.

uERS. 8.---Â»Nunquid super istud non commouebitur  terra, et lugebit omnis habitator eius?Â« Super istud terra mouetur, cum nulla non mens peccatoris sub tanta comminatione terretur. Et quid mirum si peccator timet, cum etiam omnis habitator eiusdem terre, id est qui ipsi peccato ad integrum dominatur, fugiet? Terra enim pro peccante, et habitare pro dominari solet poni. Â»Et ascendet quasi fluuius uniuersus, et eiicietur, et defluet quasi riuus Aegypti.Â« Quasi fluuius uniuersus ascendit, cum ipse habitator non dimidius, sed uniuersus instar fluuii omnia precipitantis aduersa, ad superna uirtutis erumpit. Et isdem eiicitur, cum a pristina terrenitate, uel peccato secluditur. Quasi riuus Aegypti, haud dubium quin terra, que inhabitari, id est possideri debet, defluit, cum peccati de  lectatio, que de presentis seculi Aegypto deriuatur, in seipsa deficit.

uERS. 9, 10.---Â»Et erit in die illa dicit Dominus: Occidet sol in meridie, et tenebrescere faciam terram in die luminis.Â« Erit, uera scilicet essentia constabit, in die illa, id est in luce interna pre oculis semper habenda, et ideo pronomine demonstratiuo notata. Occidet sol meridie, estus uidelicet tentationis decidet sub calore aspirationis superne. In die luminis terra tenebratur, cum excandescente ad Dei amorem conscientia sordent, et erubescere faciunt hominem tenebrarum que exercuit opera. Â»Et conuertam festiuitates uestras in luctum.Â« Cum gaudia seculi compunctionis rediguntur ad stimulum. Â»Cantica uertuntur in planctum,Â« cum  delectationes in quacunque re mundiales, nullum amurce spiritualis ualent reperire suffugium. Â»Et inducam super omne dorsum uestrum saccum, et super omne caput caluitium: et ponam quasi luctum unigeniti, et nouissima eius quasi diem amarum.Â« Super omne dorsum eorum saccum Deus inducit, cum in peruersa eorum patientia, qua iuxta alium prophetam, semper ad diabolorum transitum incuruantur ; hoc enim dorsum significat; peccati iugis asperitas confricatur. Super omne caput caluitium inducitur, cum discretiue cogitationes, que pudori nostro consulunt, et ac si capilli frontem muniunt, a mente, que caput est, ignominiose excidunt. Quasi luctum unigeniti Deus  eam ponit, cum illam, que per caput significata est, conscientiam singulari lapse rationis damno supponit. Nota quod de genere transit ad genus, sicut illud est, quod Dauid querens tabernaculum Domino, in Ephrata dicitur inuenisse eam ; pro significante interserens significatam. Nouissima eius quasi diem amarum ponit, cum satietatem peccati, quam penitudinis acerbitas solet sequi, amarissime facit doloribus suspicionis addici. Et recte dies amarus, uoluptatis hilaritas premissa meroribus.

uERS. 11.---Â»Ecce dies ueniunt, dicit Dominus, et emittam famem in terra, non famem panis, neque sitim aque, sed audiendi uerbum Dei.Â« Ecce, id est in hoc ipso tanti torporis habitu, dies,  non claritatis, sed malorum manifestationis ueniunt; et ab interiori miseria emittam inopiam externe desolationis in opera, ubi a nemine intelligatur, non uictus corporalis 240 inedia, sed uerbi Dei, id est interne dulcedinis medullitus gustande penuria.

uERS. 12.---Â»Et commouebuntur a mari usque ad mare, et ab aquilone usque ad orientem.Â« A mari usque ad mare commouentur, cum ab anxietate facinoris perpetrati, usque ad extremi timorem iudicii continua cordium discursione citantur. Usque ad orientem quoque ab aquilone procedunt, cum a diabolice desperationis gelu ad Dei misericordie orientem respirare contendunt. Â»Circuibunt querentes uerbum Domini, et non inuenient.Â« uerbum Domini querendo circumeunt, sed non inueniunt,  cum diuinitus sibi Deum illabi appetunt, sed per mundi appetitus circumire non desinunt; quem quidem non inueniunt, quia dissimiliter quam queri debuerat, querunt.

uERS. 13.---Â»In die illa deficient uirgines pulchre, et adolescentes in siti.Â« In die illa non intime lucis, sed ultionis manifeste, uirgines pulchre deficiunt, cum subtiliora, et quasi delicatiora, que Apostolus uocat carismata meliora , spiritus nostri dona dispereunt. Adolescentes etiam in siti deficiunt, cum fortia queque, sed per hypocrisim facta, ab interna ariditate subsidunt.

uERS. 14.---Â»Qui iurant in delicto Samarie,Â« quia firmiter perseuerare sine fructu interiori deligunt  in simulacro exterioris custodie. Samaria enim custodia dicitur. Â»uiuit, inquiunt, Deus tuus Dan, et uiuit uia Bersabee, et cadent, et non resurgent ultra.Â« Dan interpretatur iudicium. Bersabee autem puteus satietatis. Ac si dicerent: Hi qui sibi Dei misericordiam post longam hypocrisim circa finem pollicentur, o terribile iudicium, Deus tuus, qui salutem cuilibet quacunque hora ingemuisset spopondit, uiuit, quia heri et hodie ipse est ; idem quod promisit facere potens; sed et uia, id est actio putei satietatis, id est glorie temporalis aduiuit, plurimum infirmis mentibus sui commoditate ualens. Ideo, ait propheta, cadent et non resurgent ultra quia non debent diuina restringere sub suo uelle iudicia.



CAPUT IX.


uERS. 1.---Â»uidi Dominum stantem super altare, et dixit: Percute cardinem, et commoueantur superliminaria.Â« Dominus super altare stat, cum egre ferens dura animaduersione proposita peruersa impugnat. Pro altari enim habent, quidquid hypocrite noui instituti magnum apud se censent: Qui enim stat in Synagoga Deorum, ipse etiam diiudicat . Percuti cardinem iubet, ut superliminaria commoueantur, cum predicationum spiculis corda precipit uulnerari, in tantum siquidem, ut etiam exterior habitus commutetur. Â»Auaritia enim in capite omnium, et nouissimum eorum in gladio interficiam.Â« Quod super cardinem, hoc  istic caput, quod superliminaria, hoc hic nouissimum appellat. Auaritia in capite omnium est, cum honoris et fauoris ambitio principali mentium intentioni subest. Nouissimum eorum in gladio interficitur, cum corpus, quod ideo nouissimum dicitur, quia magis quam mens contiguum esse dignoscitur, lethali peccato addicitur. Â»Non erit fuga eis. Fugiet, et non saluabitur ex eis qui fugerit.Â« Fuga hypocritis non est, cum illic timore trepidant, ubi timor non est. Fuga namque animi timor est. Tamen fugiunt, quia sue laudis sola damna metuunt. Qui uero fugerit, non saluatur, quia quisquis hoc modo timuerit, nequaquam a Dei iudicio, quod plerumque peccata propalat, contutatur

uERS. 2.---Â»Si descenderint usque ad infernum,  inde manus mea educet eos.Â« Ad infernum descendunt, qui nulla pietate ad Dominum resipiscunt. Inde manus Dei eos educit, cum quo desperatiores sunt, tanto facilius is. Qui educit uinctos in fortitudine, et in sepulcris habitantes eos eruit . Â»Et si descenderint usque ad celum, inde detraham eos.Â« Ad celum ascendens inde detrahitur, qui elatus in superbiam ut, iuxta Iob, caput eius nubes tangat , quasi sterquilinium in fine disperditur.

uERS. 3.---Â»Etsi absconditi fuerint in uertice Carmeli, inde scrutans auferam eos.Â« Carmelus interpretatur mollis; uertex autem superbiam signat, ut est illud quod psalmus uerticem capilli appellat  . In uertice Carmeli absconduntur, qui de suo fragili opere in sua cogitatione letantur. Inde scrutans eos Deus aufert, cum eos intra se media ratione super suo turpi actu discutiens, a pristinis feditatibus, dimouet. Â»Etsi celauerint se ab oculis meis in fundo maris, ibi mandabo serpenti, et mordebit eos.Â« In fundo maris ab oculis Dei se celant, qui in extremis et despicabilioribus seculi uitiis, quibus Deum amaricant, dignationem diuine uisitationis, abdicata a se penitus omni confessione sequestrant. Ibi Deus serpenti mandat, eosque mordet, cum carnali nostro affectui instinguendo denuntiat, ut miseram rationem, cuius astutia se hactenus male occuluit fastidiendo que fecit, excruciet. Iste est serpens, qui Euam. id est uoluntatem  seduxit, et eius calcaneo quotidie insidiatur.

uERS. 4.---Â»Et si in captiuitatem abierint coram inimicis suis, ibi mandabo gladio, et occidet eos.Â« In captiuitatem coram inimicis abeunt, qui a sui exuti libertate arbitrii plus etiam apud se peccare deliberant, quam demones ipsi suggerant qui captiuauerunt. Ibi gladio Deus 241 mandat, eosque occidit, cum infelicibus peccandi opportunitatem laxat interituique permittit. Â»Et ponam oculos meos super eos in malum, et non in bonum.Â« Super eos oculos suos Deus ponit, cum hos prelibatos quinque peccandi modos, non tam animaduersorie quam propitiabiliter aspicit. Hec in malum non in bonum facit, dum eis non bona que per hypocrisim peragere,  sed malas intentiones quibus illa fecere proponit.

uERS. 5.---Â»Et Dominus Deus exercituum, qui tangit terram, et tabescet; et lugebunt omnes habitantes in ea.Â« Dominus, inquit, Deus exercituum est, qui potentiarum, prout libuerit, quarumque efficax est. Unde et cum tetigerit terram tabescit, quia cum manum suam per conscientie foramen, iuxta illud Cantici canticorum, immiserit , ac tactum eius uenter peccatoris intremiscit, et quasi ex sui consideratione tabescit. Â»Tangit enim montes et fumigant ,Â« respicit et facit tremere terram. Omnes habitantes in ea lugent, cum etiam qui corpora sua bene regunt, nichil in omni suo bono actu nisi luctu digna  uident. Si iustus uix saluatur , non ergo mirum si peccatores timent. Â»Et ascendet sicut riuus omnis, et defluet sicut fluuius Aegypti.Â« Hic uersus, et medietas precedentis supra expositus est. Ascendit sicut riuus omnis, cum omnis qui corpus suum castigat, et in seruitutem redigit , pleno ad Deum fertur impetu intentionis. Sicut fluuius Aegypti defluit, cum astutia illa, qua configurabatur seculari scientie, ex toto in eo deperit.

uERS. 6.---Â»Qui edificat in celo ascensionem suam, et fasciculum suum super terram fundauit.Â« In celo ascensionem suam edificat, cum in electorum pectore, qui, sicut celum, sibi sunt sedes, uirtutum instrumenta multiplicat, per que non solum in horum sensibus prouehatur, sed eos ipsos ad sui  notitiam promoueri faciat. Fasciculum suum super terram fundat, cum in corpore nostro totius boni exercitii materiem per sancte religionis uincula constringit et solidat. Â»Qui uocat aquas maris, et effundit eas super faciem terre, Dominus nomen eius.Â« Aquas maris Dominus uocat, cum quosque leues et fluidos, et sentina putide conuersationis amaros ad sue institutionis studium prouocat, quas intantum gratie sue condimento dulcorat ut eas super faciem terre effundat, id est ante faciem quorumque bonorum, qui, iuxta Apostolum, sunt Dei cultura , eos pro exemplo exponat. Nec id iniuria. Ipse est enim Dominus, sic re ut nomine, cui subest, cum uoluerit, posse.

 uERS. 7.---Â»Nunquid non, ut filii Aethiopum, uos estis mihi, dicit Dominus, filii Isrel?Â« Filii Isrel Aethiopum filii Deo fiunt, cum hi, qui cum Deo suis motibus principari debuerant, immutabiliter in peccati nigredine perseuerant. Isrel, princeps cum Deo, dicitur, qui ad obstinatos hypocritas sermo dirigitur. Â»Nunquid non Isrel ascendere feci de terra Aegypti, et Palestinos de Cappadocia, et Syros de Cyrene?Â« Isrel ascendere de terra Aegypti Deus facit, cum de seculi meroribus ac tenebris ad se uidendum Deus assurgere facit. Palestini de Cappadocia eruuntur, cum de frigore infidelitatis ad hoc ut mundane uoluptatis portione concidant, aliqui educuntur. Palestini potione cadentes dicuntur; Cappadocia autem aquilonalis  regio est. Syri, Cyrene similiter euocantur, uel ut, iuxta aliam translationem , dicam, de fouea, in qua tenebantur, cum superbi quique de imis uitiorum eruti; uel, quod Cyrene sonat, de hereditaria sorte diaboli per baptismum exempti, intra superbie sublimitatem remanere sinuntur. Quod totum ac si diceret: Ne extollamini quia uos de Aegypto eduxerim, meminisse debetis quod et alias communes quaslibet personas de grauibus malis ad faciliora sepe transtulerim.

uERS. 8.---Â»Ecce oculi Domini Dei super regnum peccans, et conteram illud a facie terre.Â« Ne eleuemini, inquam, hypocrite pro uestra fucata continentia, quia ecce oculi Domini super regnum peccans, id est iudiciaria Dei perspicacitas super eos  qui se exterius rexisse uidentur, et tamen ex eo ipso regimine in elationis foueam demerguntur. A facie terre regnum conteritur, cum iusto Dei iudicio etiam ad humanos usus pretensa castitas adnullatur. Â»uerumtamen conterens non conteram domum Iacob.Â« Ac si dicat: Licet uos plurimam sanctimoniam habere permittam, et electos meos, qui uitia supplantare nituntur, aliquoties cadere sinam, conterens tamen exterius, introrsum omnino non conteram, sed faciam eis casum standi materiam. Iacob, supplantator est.

uERS. 9.---Â»Ecce ego mandabo, et concutiam in omnibus gentibus domum Isrel, sicut concutitur triticum in cribro, et non cadet lapillus super terram.Â« Deus mandat, cum minime fieri uetat. In  omnibus gentibus domum Isrel concutit, inter omnia pene uitia conscientiam hypocrite plerumque collidit. Et hoc fit sicut triticum in cribro concutitur, in quo bonorum naturalium fruges a paleis et sordibus uitiorum Deo discernente purgantur. Sed non cadit lapillus super terram, quia obduratio animi non excedit, ut pertingat usque ad peccati et terrenitatis sue notitiam.

uERS. 10.---Â»In gladio morientur omnes populi peccatores mei, qui dicunt: Non appropinquabit, non ueniet super nos malum.Â« Quod est dicere: Quicunque sibi immunitatem a pena peccati, quasi pro uite merito sibi spondent, pro sua 242 securitate capitalis criminis gladium incident.

uERS. 11.---Â»In die illo suscitabo tabernaculum  Dauid, quod cecidit, et reedificabo aperturas murorum eius, et ea que corruerant, restaurabo.Â« In die illo tabernaculum Dauid quod cecidit suscitatur, cum in illa illuminatione interna, qua, dum superbit impius, ad sui claritatem uelut aurum incenditur pauper , sancta militia cuiuslibet manu fortis, que desidia effluxerat, innouatur. Aperturas murorum eius reedificat, cum mentis hiatus, per quos admittebatur praua suggestio, litura uirtutis accopulat. Que corruerant restaurat, cum damna peccati penitudinis impensione redintegrat.

uERS. 12.---Â»Et reedificabo eos sicut in diebus antiquis, ut possideant reliquias Idumee et omnes  nationes, eo quod inuocatum sit nomen meum super eos.Â« Sicut in diebus antiquis eos reedificat, cum ad exemplum supercelestis Ierusalem, cuius diebus, id est uirtutibus, ut sic dixerim, nichil eternius, eos qui militie illi inequitant instituit et reformat. Ut possideant reliquias Idumee, et omnes nationes, terrenitatem uidelicet sui corporis, et concupiscentias per corpus euagantes. Et hoc, eo quod inuocatum sit nomen meum super eos, id est non suo nomini peccati uictoriam ascripserunt, sed ante thronum Dei coronas suas ipsi soli gratulabundi, de sui laboris prosecutione miserunt.

uERS. 13.---Â»Ecce dies ueniunt, dicit Dominus, et comprehendet arator messorem, et calcator uue mittentem semen.Â« Dies ueniunt, cum menti  claritates interne succedunt. Comprehendit arator messorem, cum exercitium boni operis, etiam necdum promoto studio, iam boni operis secure operiri incipit messionem. Quod illi statui obuiare uidetur, quo perfectissimis ante Christi aduentum negari solere cognouimus celestis patrie mansionem. Calcator uue mittentem semina comprehendit, cum is, qui diuine gratie nectar per noue compunctionis affectum a sua mente extorquet et elicit, illum, qui doctrine salutaris spargit semen, feruore pii desiderii equiparare contendit. Â»Et stillabunt montes dulcedinem, et omnes colles culti erunt.Â« Montes dulcedinem stillant, cum excellentes in contemplatione animi, de superne glorie gaudio sensim, et quadam uerborum lentitudine, tractant. Et he sunt  scintilie apud Ezechielem eris candentis . Et quid aliud quam stillare uidetur, qui quod de Deo sentit, neutiquam elucubrare permittitur? Omnes colles culti sunt, cum ab eorum stillicidio nichil  agreste, nichil insolens, nichil incompositum residere in subditorum mente conspicitur.

uERS. 14.---Â»Conuertam captiuitatem populi mei Isrel, et edificabunt ciuitates desertas, et habitabunt in eis.Â« Captiuitatem populi sui Deus conuertit, cum qui captiuos nostros duxerant animales motus, ipsi captiui abducuntur ad liberi arbitrii rationales nutus. Unde est: Â»Captiuam, inquit, duxit captiuitatem . Â»Ciuitates desertas edificant, cum sensualitates Dei contubernio desolatas, contra totius incursus uanitatis instaurant. In eis inhabitant, cum eas sollicita custodia frequentantes, sue ditioni fixa deliberatione subiugant. Â»Et plantabunt uineas, et bibent uinum earum, et facient hortos, et comedent fructus eorum.Â« uineas plantant,  qui causas eterne letitie pie collaborando propagant. uinum earum bibunt, cum spei gaudium sempiterne inde presumunt. Inde debriantur, cum ad anteriora tendentes, ea que retro sunt obliuiscuntur . Hortos faciunt, cum ad fortia, et etiam corporalis exercitationis studia sese proripiunt. Fructus eorum comedunt, cum de labore forastico, et de beneficentie in proximum impendio, de celesti menti securitas etiam impresentiarum innascitur brauio.

uERS. 15.---Â»Et plantabo eos super humum suam, et non euellam eos ultra de terra quam dedi eis.Â« Super humum suam eos plantat, cum immobiliter eis suorum corporum, ne ulterius preter modum rebellia fiant, dominium donat. De terra quam dedit  eis ultra eos non euellit, quia quam promisit mitibus possidendam , eorum uidelicet corporum terram, eterno eis iure prefixit.


 EXPLICIT AMOS PROPHETA.



PROLOGUS AD LIBRUM QUINTUM.

 243 Beatissimus Ieremias, qui, ex ipso matris utero sanctificatus et propheta gentibus destinatus, iniens  euum sub euangelica uirginitate produxit, qui, secundum inolitam sibi puritatem, tanto acutius sese ad interna proripuit, quanto ab externo federe, et prosperitate mundana, pro temporis incommodo, et corde pudicissimo secretior fuit. Unde sancte infortunium ciuitatis ad interioris hominis conferens lapsum, quadruplex mysticis doloribus adhibuit alphabetum, ut quem quatuor elementorum immoderantiis ruisse compererat, per euangelicum cataplasma sanaret, et qui Decalogum duplicitatis transgressione calcauerat, sub euangelica se dualitate restringeret. uiginti enim due littere cum sint, deutereseos excessum, que legis sacre sinceritatem traditionum nouitate corruperat, uicenario signat;  sed cum ad caritatem Dei et proximi mens compuncta, et excidii sui lacrymabiliter recordata redigitur,  interius exterminium gemini precepti breuitate reparatur. Nos ergo deuteresim omittentes et hypocrisim, que suis coloribus plurimos in Ecclesia conduplicat, assumentes, in casus et damna mentium, que in quotidiana uastatione perpetimur, subtiliter inuehamur, et simulationis rugam, qua ad Deum quidem angustamur, ad seculum uero pessima uicenarii multiplicatione replicamur, de proximo euntes in Deum, in amicos et inimicos multa quaquauersum liberalitate tendamur. In defectu ergo urbium, ruinas meditemur animorum, et uideamus quid primus nobis character insinuet, ex quo uti de ceteris constat, quia subiecta sententia pendet. Ergo sancto nos Spiritu accingente pergamus.



LIBER QUINTUS TROPOLOGIAE IN LAMENTATIONES IEREMIAE.



CAPUT PRIMUM.



ALEPH.

uERS. 1.---Â»Quomodo sedet sola ciuitas plena populo, facta est quasi uidua domina gentium, princeps prouinciarum facta est sub tributo?Â« Aleph interpretatur doctrina. Ciuitas plena populo sola sedet, cum mens cogitationum stipata frequentiis, sola et incomitata absque doctrine salutaris meditatione subsidet, dum ad reparandam mentis quietem tumultusque sedandos nulla ui per se assurgere ualet. Unde cuidam male uirgini dicitur: Â»Sede in puluere .Â« Solus namque nemo est, qui sacri eloquii intra se compos est. Domina gentium quasi uidua fit, cum ratio, que uitiorum gentibus discretionis sceptro presidere debuerat,  expers diuini seminis, et Deo coniuge uacat. Princeps prouinciarum fit sub tributo, cum illa, que prouinciis exteriorum sensuum, qui in Euangelio quinque ciuitates appellantur , efficitur obnoxia peccato. De quo tributo dicitur: De necessitatibus meis libera me .



BETH.

uERS. 2.---Â»Plorans plorauit in nocte, et lacryme eius in maxillis eius.Â« Beth interpretatur confusio. In nocte plorat, qui in confusione peccati mentis acumen quasi capitis oculos ab humore pietatis extenuat. Lacryme eius in maxillis eius sunt, cum ad aperta dispendia animorum interioritates defluunt. Unde de iniquo quolibet dicitur: In uita sua proiecit intima sua. Â»Non est qui consoletur  eam ex omnibus caris eius.Â« Ex omnibus caris eius non est qui consoletur, cum ex uniuersitate uirtutum, in quibus sola uera caritudo penes nos reperitur, non est aliqua residua que nos ad spem refouere uideatur. Â»Omnes amici eius spreuerunt eam, et facti sunt ei inimici.Â« Omnes 244 amici eius eam spernunt, cum motus rationales, quos uere amicos, si se continerent, habere potuerat, ob feditatem sue actionis animum detestando confundunt, fiunt ei inimici, cum, licet quod agunt et quod cogitant habeant exsecrationi, non succurrendo tamen eius infami negotio perseuerant inimici.



GHIMEL.

uERS. 3.---Â»Migrauit Iudas propter afflictionem et multitudinem seruitutis, habitauit inter gentes,  nec inuenit requiem.Â« Ghimel interpretatur retributio. Propter afflictionem, et multitudinem seruitutis Iuda migrat, cum propter flagitiorum et scelerum creberrimos in mente recursus, confessionis omnino uirtus amittitur. Sic enim Iudas interpretatur, taliterque pessima uita peioris sensus retributione  damnatur. Inter gentes habitat, dum male conuersationis barbariem peccando frequentat. Requiem non inuenit, quia in miseriis non subsistit. Â»Omnes persecutores eius apprehenderunt eam inter angustias.Â« Mens angustatur, cum hinc inde prauo appetitu irruente uexatur. Inter has angustias persecutores eius eam apprehendunt, cum quecunque irruerint uitia eam sibi subiugare non desinunt.



DALETH.

uERS. 4.---Â»uie Sion lugent eo quod non sint qui ueniant ad solemnitatem.Â« Daleth interpretatur timor. uie Sion lugent, cum ille, que quondam fuerant mundi cordis puritates, per quas itur in diuinas, quod est Sion speculationes, nil de gaudio celesti pregustant, sed male sibi conscie nil aliud  norunt, nisi continuos parturire timores. Ex eo autem lugent, quod non sint qui ueniant ad solemnitatem, ea enim causa est remote letitie, quia nullius respiratio uirtutis occurrit, que ad contemplandam spiritus, et anime cogitationum quoque, et intentionum tanquam solemnis diei frequentiam nos ducere possit. Â»Omnes porte eius destructe.Â« Porte eius omnes destruuntur, cum a debite continentie statu sensualitas tota diruitur. De quibus legitur: Â»Attollite, inquit, portas, principes, uestras .Â«---Â»Sacerdotes eius gementes, uirgines eius squalide.Â« Sacerdotes eius gemunt, cum intellectualitates eius, quarum erat officii sacrum sibi prebere ducatum, non nisi digna gemitu tractare persistunt. uirgines eius sunt squalide, cum fides et  spes, que sole incorrupte resedisse uidentur, squaloribus uitiorum indesinenter addicuntur. Nec id iniuria, nam ipsa oppressa amaritudine. Amaritudine opprimitur, que nulla superne dulcedinis affectione conditur.



HE.

uERS. 5.---Â»Facti sunt hostes eius in capite inimici illius locupletati sunt, quia Dominus locutus est super eam.Â« He interpretatur esse. In capite eius hostes fiunt, cum in mentem, qua sicut capite membra regimus, et in qua substantiam, ut ita dixerim, uere essendi in Deo accipimus, obsidionem imo possessionem peccatorum admittimus. Ille enim non esse dici potest, qui interne ueritati sincere uiuendo non cest. Unde de diabolo dicitur:  Â»Habitent in tabernaculo socii eius qui non est .Â« Inimici illius locupletati sunt, cum de ea quam nobis subripuerint demones uirtute superbiunt. Et hoc fit, quia Dominus super eam loquitur, quod scilicet sue merito nequitie ad opprimendam eam sententia datur. Â»Pro multitudine [al., propter  multitudinem] iniquitatum eius, paruuli eius ducti sunt in captiuitatem ante faciem tribulantis.Â« Paruuli ducuntur in captiuitatem, cum idiote quilibet per eorum deuia fiunt extra arbitrii libertatem, ut necessitate peccent, quod contraxerint uoluntate. Et hoc pro multitudine his accidit iniquitatum, ut se quilibet a iure sui sensus sentiat captiuatum. Ducuntur autem ante faciem tribulantis, cum ardentior est impetus peccare uolentis, et longe subsequatur diaboli suggestio attentantis. In terram enim spatiosam, et latam, iuxta illud Isaianum, quasi pila mittuntur . Ipsi etiam auram praue aspirationis sibi generare dicuntur.



uAU.

uERS. 6.---Â»Et egressus est a filia Sion omnis  decor eius, facti sunt principes eius uelut arietes non inuenientes pascua.Â« uau interpretatur ipse. Ipse autem proprietatem eius super quo dicitur, insinuat. Unde egressus a filia Sion omnis decor eius dicitur, cum ab ea mente, que celestium speculatorum, aut olim fuerat, aut esse potuerat, si Deo inniteretur filia, hoc ipsum, quod in Dei conspectu personalitatem sibi, et, ut ita dicam, substantiuam quamdam proprietatem exstruit et edificat, Dei uidelicet gratiam, quam solam ipse concupiscit speciem, intima pestis eliminat. uelut arietes principes eius sunt, cum sensus eius exteriores duces uniuerse eius operationis fiunt. Arietes enim ducatum gregi prebere solent, et hunc quinarium habet Samaritana coniugem . Hi arietes non inueniunt  pascua, nimirum uitalia, nec requirere quidem gestiunt alimenta. Â»Et abierunt absque fortitudine ante faciem subsequentis.Â« Absque fortitudine abeunt, cum absque ulla rebellione spiritus diaboli suggestionibus cedunt. Ante faciem etiam subsequentis abeunt, cum ante experientiam maligne adhortationis, quasi presentiam faciei suis ipsorum motibus ultro succumbunt.



ZAI [al., ZAIN].

uERS. 7.---Â»Et recordata est Ierusalem dierum afflictionis sue, et preuaricationis omnium desiderabilium suorum, que habuerat a diebus antiquis.Â« Zai interpretatur huc, illud innuens, animam lapsam meminisse debere, unde et quo lapsa sit, quod scilicet huc 245 semper oculum retorquere  necesse sit. Ideo, inquit, conuertetur populus meus huc [al., hic] . Ierusalem dierum afflictionis sue recordatur, cum mens, que aliquando uisionem pacis attigerat, sue deiectionis reminiscitur. Recordatur autem dierum, id est quarumcunque discretionum, antequam cecutirent oculi intentionum, quod solet fieri in primordiis tentationum. Preuaricationis omnium desiderabilium suorum recordatur, cum interne opulentie gazas, que modo animorum preuaricatione turbantur, et que a diebus antiquis, id est antequam mens prorsus tenebrasceret, habebantur, miserabiliter, sine effectu tamen aliquo, ad memoriam reuocare uidetur. Desiderabilia non alia sunt quam interiora bona,  que Apostolus uocat meliora carismata , et que filie regis ab intus sunt gloria . Â»Cum caderet populus eius in manu hostili, et non esset auxiliator.Â« Cadit populus eius in manu hostili, cum cogitationum uulgus lasciuiens fracto bono proposito cedit diabolice parti. Non est auxiliator, cum deest spiritus repugnator. Â»uiderunt eam hostes, et deriserunt Sabbata eius.Â« Hostes eam uident, cum male habitus mentis eis nullo modo displicent. Sabbata eius derident, cum eam sibi acquiescentem, et omni utili studio supersedentem habere se gaudent.



HETH.

uERS. 8.---Â»Peccatum peccauit Ierusalem propterea instabilis facta est.Â« Heth interpretatur  stupor. Stupor autem insensibilitas est. Insensibilitas autem nil aliud quam reprobus sensus. Hoc ergo antonomastice peccatum Hierusalem peccat, et ideo fit instabilis, quia postquam a uisione pacis interne mens ruerit, per tentatorum impulsus huc illucque uagabunda discurrit. Â»Omnes, qui glorificabant eam, spreuerunt illam, quoniam uiderunt ignominiam eius.Â« Qui eam glorificabant, uirtutes sunt animi; hi eam spernunt, cum contemptu dignam argumento sue desertionis ostendunt. Quoniam, inquit, ignominiam eius uiderunt, infamem scilicet ex obscena conuersatione uideri fecerunt. Sunt autem huiusmodi dicta secundum: illud Â»Abominabuntur me uestimenta mea .Â«---Â»Ipsa autem gemens et conuersa retrorsum.Â« Gemit cum misera  mens difficultatem male operandi inuenit. Â»Sub lingua, inquit, eius labor et dolor .Â« Retrorsum conuertitur, cum ad preteritas potius uoluptates retorquetur, quam spe ad anteriora tendatur.



TETH.

uERS. 9.---Â»Sordes eius in pedibus eius, nec recordata est finis sui, deposita est uehementer, non habens consolatorem.Â« Teth interpretatur exclusio. Sordes eius in pedibus eius sunt, cum ab affectibus eius peccati intentiones non desinunt. Finis sui non recordatur, cum a praui sui status consideratione excluditur: hoc enim in premissa littera adnotatur. Finem suum attenderet, si fructum  studii sui quis sit futurus aduerteret. uehementer deponitur, que nunquam ad appetenda eterna leuatur. Consolatorem non habet, cum inter tot miserias, nec uirtutis quidpiam quo respiret, quin potius omni sancti Spiritus consolatione caret. Â»uide, Domine, afflictionem meam, quoniam erectus est inimicus.Â« uox est sancti cuiuspiam, qui de lapsu alieno affligitur. Inimicus erigitur: secundum quod illa, ut supradictum est, uehementer deponitur.



IOTH [al., IOD].

uERS. 10.---Â»Manum suam misit hostis ad omnia desiderabilia eius, quia uidit gentes ingressas sanctuarium suum, de quibus preceperas ne intrarent in ecclesiam tuam.Â« Ioth interpretatur  desolatio. Et plane desolatur, cum potestas, quod est manus hostilis, per interiora bona, que Deo desiderabiliora creduntur, obuagatur. Quod ideo ei contigit, quia gentes ingressas sanctuarium suum uidit, id est nequitias quaslibet conscientiam occupantes, que templum Dei esse debuerat, equanimiter tulit. Ea enim que exosa habemus, solemus dicere, quia uidere non possumus. De his precepit Deus ne intrarent in ecclesiam suam, qui etiam auerti precepit oculos ne uiderent uanitatem, nedum ipsa uanitas admitteretur in mentem.



CAPH.

uERS. 11.---Â»Omnis populus eius gemens, et querens panem, dederunt pretiosa queque pro cibo ad refocillandam animam.Â« Caph dicitur  incuruatus, nec immerito. Omnis enim populus eius gemens panem querit, cum tota cogitatio sub cupiditatum fasce dolens temporalis iucunditatis alimenta circumlegit. Quo contra in Iob legitur: Â»Abominabilis fit ei panis in uita sua .Â« Pretiosa queque pro cibo dant, cum pro seculari lasciuia bona interiora, magna pretii, et mercis iniquitate dispensant. Hoc faciunt, ut animam refocillent, ut momentaneo scilicet uoluptatis cuiuslibet haustu, appetitui sue animalitatis asseruiant. Â»uide, Domine, et considera quoniam facta sum uilis.Â« Sunt quidam, qui de hac sua incuruatione ac si uilitate, quasi de profundis ad Deum inclamando respirent. uidet Deus, cum uidere nos facit; considerat, cum nos ad nostri considerationem  reducit.



LAMETH [al., LAMED].

uERS. 12.---Â»O uos omnes, qui transitis per uiam, attendite, et uidete si est dolor sicut dolor meus.Â« Lameth interpretatur cor seruitutis. Per cor, quo sapimus, intelligentia; per seruitutem peccati subiectio designatur. Per cor ergo seruitutis cognitio est signata peruerse ad peccatum humilitatis. Unde operibus clamat: O uos omnes qui transitis per 246 uiam, qui per Christum uidelicet, qui uia est , informati transigitis uitam, attendere, et uidere documento, et exemplo me facite, quante dementie sit his me doloribus addici. Cum enim alii doleant pro suo quod commisere peccato, mihi, proh dolor! non tam meror quam rabies  innascitur; quod ad libitum peccare non ualeo. Et hoc ideo Â»quoniam uindemiauit meÂ« Dominus, totius utique pii exercitii, et celestis dulcedinis subripuit mihi fructus. Â»In die furoris sui Dominus,Â« hec loquitur, cum in aperta sue animaduersionis sententia peccatum, et pena peccati pariter quasi in die reteguntur.



MEN.

uERS. 13.---Â»De excelso misit ignem in ossibus meis, et erudiuit me.Â« Men interpretatur ex ipsis. Ex ipsis plane est, quia ex ipsorum fit merito quidquid introrsum damni est. Unde de excelso in ossibus ignis mittitur, cum inter ipsa lapsus primordia, ignis cenodoxie de uirtutum robore originem  sumens exoritur, qui de excelso, id est fastu superbie itidem generatur. Ignem enim sic accipi testis est propheta: Â»A uoce, inquit, loquele grandis exarsit ignis in ea .Â« Erudit eum, cum de quo bono ceciderit, instruitur per peccati cuiuslibet casum. Unde et Balaam de seipso: Â»Qui cadit, inquit, et sic aperiuntur oculi eius .Â«---Â»Expandit rete pedibus meis, conuertit me retrorsum; posuit me desolatam, tota die merore confectam.Â« Rete pedibus expanditur, cum offendiculum coram his, qui uolontarie peccant, ponitur; et dum hinc expedire se nititur, ingruentium malorum maculis amplius irretitur. Retrorsum conuertit, cum ad peccata ueterna reliditur. Desolata ponitur, cum a Deo inhabitatore uacans  diabolice uoluntati prostituitur. Tota die merore conficitur, cum sub terreno onere ingemiscens toto die, id est iugiter, ab eternis exsultationibus exsulatur.



NUN.

uERS. 14.---Â»uigilauit iugum iniquitatum mearum; in manu eius conuolute sunt, et imposite collo meo.Â« Nun interpretatur unicus. Supra dixerat, quia de sue estimationis excelso, in ossibus interioris constantie, iactantie ignis exarserat, idcirco unicum se et singularem estimabat. Proinde in manu Dei iugum iniquitatum eius uigilat, quia usus perpetrate nequitie, qui nos indesinenter opprimit et inclinat, irremediabilibus nos curis exagitat.  uigilare enim sollicitari est. He conuoluuntur, dum iniquitatibus iniquitates admiscentur. Collo imponuntur, dum in oppressionis consuetudinem uniuersa trahuntur. Â»Infirmata est uirtus mea; dedit me Dominus in manu, de qua non potero surgere.Â« Exinde uirtus infirmatur, quia non est ulla uis cordis, que suborientibus uitiis refragetur. Dat nos Dominus in manu de qua non possumus surgere, cum semel serui facti peccati a iure eius, cui nos submisimus, nequimus nos potestatis eruere.



SAMECH.

uERS. 15.---Â»Abstulit omnes magnificos meos Dominus de medio mei; uocauit aduersum me tempus, ut conterat electos meos.Â« Samech dicitur firmamentum. Dominus de medio nostri magnificos  aufert, cum principales motus, quibus magna in medio nostri, in ipsa scilicet ratione geruntur, et quibus, iuxta premisse littere sensum, in Dei dilectione firmamur, Deo iudice subtrahuntur. uocat aduersum nos tempus, ut electos nostros conterat, cum temporali nos appetitu diabolice instinctu suggestionis irritans, et ea ab ipso opportune suppeditari permittens, quidquid insignius in animo, quidquid electius est demolitur et dissipat. Â»Torcular calcauit Dominus uirgini filie Iuda.Â« Torculari succus cuiuslibet rei exprimitur. Torcular ergo Dominus calcat. cum suo iudicio eas que a nobis humorem totius pietatis eliciant et obstinatione indita passiones augmentant. Et hoc fit uirgini filie Iuda, confessioni uidelicet non uirili, que aduersum  se confiteri proponat, sed infructuose, quod uirgo est, et sterili, que partum suum ad uomitum redeundo effeminat, uel annichilat.



AIN.

uERS. 16.---Â»Idcirco ergo plorans, et oculus meus deducens aquam, quia longe factus est a me consolator, conuertens animam meam.Â« Ain, interpretatur oculus. Plorat qui a se instinctum teneritudinis interne eliminat. Oculus eius aquam deducit, cum intentio, que cogitationes illuminat, a se fontem sapientie salutaris pedetentim reiicit. Hinc est quod proposita littera oculum sonat, quia qui supra uirtutum firmamenta dissoluerat, et oculum ipse intentionis consequenter extenuat. Et hoc, quia longe factus est a se consolator, dum enim spiritus  consolationis ab animo emittitur, quidquid introrsum residui est, sempiternis indurationibus obfirmatur. Is consolator animam conuertit, quia a suo impetu, nisi eius inspiratione anima miseranda non redit. Â»Facti sunt filii mei perditi, quoniam inualuit inimicus.Â« Filii perduntur, quoniam inimicus inualuit, cum que bene gesta uidentur, non pro Deo geruntur, aut pro Deo gesta, diabolo nequitias ingerente, retributione priuantur.



PHE.

uERS. 17.---Â»Expandit Sion manus suas, non est qui consoletur eam.Â« Phe, interpretatur errauit. Quem errorem exponens subiungit: Manus suas Sion expandit, cum opera sua is, qui ad Deum speculandum eatenus intenderat  per hypocrisim, qua peius nemo a uero exerrat, manifestare concertat. Ideo non est qui eam consoletur, quia super his laboribus, quos frustra exercet, nulla penes Deum spe refouetur. Â»Mandauit Dominus aduersum Iacob in circuitu eius hostes eius; 247 facta est Ierusalem quasi polluta menstruis inter eos.Â« Dominus aduersum Iacob hostes eius mandat, cum aduersus eum, qui de uitiorum supplantatione se iactat, hostilitatem tentationis exsuscitat. Mandare enim eius permittere fieri est. Hos in circuitu eius immittit, cum etiam exteriorem hominem euidenter sinit impediri. Ierusalem autem quasi polluta menstruis est inter eos, cum intro forisque pulsata, potissimum languet introrsum per cogitatus  obscenos.



SADE.

uERS. 18.---Â»Iustus Dominus, quia os eius ad iracundiam prouocauit.Â« Sade, interpretatur iustitia. Unde sequitur: Quia iustus Dominus, qui os eius ad iracundiam prouocauit, iuste uidelicet ad exterius inconueniens duxit, quia diuina non pro Deo faciendo quasi in faciem Deo maledixit. Â»Audite, obsecro, uniuersi populi, et uidete dolorem meum.Â« Obsecrat uniuersos populos ut audiant, cum per praue operationis infamiam omnes sollicitat, exertam contra se Dei considerare sententiam. uidete, inquit, dolorem meum, non quo ego miseriis meis, proh nefas! indoleam, sed quod statum dolore dignum ducam. Â»uirgines mee et iuuenes mei abierunt  in captiuitatem,Â« quod est dicere: Si quid incorruptum in mea mente, si quid ualidum constansque resederat, hostis antiquus ab omni pio habitu abducendo captiuat.



COPH.

uERS. 19.---Â»uocaui amicos meos, et ipsi deceperunt me.Â« Coph, interpretatur conclusio. Plane concluditur a quo ubi respirare ualeat minime inuenitur. uocat enim amicos, et ipsi decipiunt, cum etiam sibi uult conciliare demonia, quo familiarius sibi subministrent uitia; sed in hoc ipso eum exitialiter fallunt. Â»Sacerdotes mei et senes mei in urbe consumpti sunt, quia quesierunt cibum sibi ut refocillarent animam suam.Â« Sacerdotes ipsi sunt rationales motus ducatum menti ferentes. Senes,  itidem motus, uel in sensu, uel in corpore maiori grauitate preeminentes. Hi in urbe consumuntur, cum intra conscientiam, ubi originem sumunt, diuini uerbi inedia periclitantur. Hi cibum sibi querunt, ut animam refocillent, cum temporalia aucupantur, quibus suas animalitates subleuigent.



RES.

uERS. 20.---Â»uide, Domine, quoniam tribulor; uenter meus conturbatus est, subuersum est cor meum in memetipsa, quoniam amaritudine plena sum.Â« Res, caput dicitur. uidere Deum rogat, quoniam tribulatur, cum de profundis, ut supra diximus, resipiscens Deum aliquoties inclamitat ut uidere, id est intelligere se faciat mortem, que intro grassatur. uenter conturbatur, cum animus, ne que  patitur ualeat perpendere, obscuratur. In semetipsa cor eius subuertitur, cum ratio, que in pretitulata littera caput dicitur, in sua ipsius contra uitia ratiocinatione confunditur. Amaritudine plenam se dicit, quia eam nulla superne dulcedinis gratia reficit. Â»Foris interficit gladius, et domi mors similis est.Â« Gladius foris interficit, cum exsecutione cuiuspiam capitalis admissi, efficientia eam corporalis intercipit. Mors similis domi habetur, cum exterius opportunitati uacante peccante, peccandi introrsum maligna auiditate seuitur.



SIN.

uERS. 21.---Â»Audierunt quia ingemisco ego, et non est qui consoletur me.Â« Sin, interpretatur super uulnus. Super uulnus autem est, cum super  interioris hominis damna etiam aduersitas corporalis se infert. Audire in Scripturis mysticis, pro eo quod est intelligere, ponitur. Audiunt quia ingemiscit, quia uidelicet lapsa anima ad Deum respirare contendit. Audiunt etiam, quia non est qui consoletur eum, non superesse utique animo, qui super uirtute interna consolari possit eum. Â»Omnes inimici mei audierunt malum meum, letati sunt, quoniam tu fecisti.Â« Quod est dicere: Omnes interioris hominis hostes, cum subintelligunt sibi hominem a Deo permitti tentare, letantur, quoniam quasi optionem eis intuleris. Â»Adduxisti diem consolationis et fient similes mei.Â« Deus tamen, si quando aliquam consolationem resipiscendi captiue menti inducat, ad  conformitatem illico eius omnis affectualitatis motus, qui hac illacque euagabantur, redigi constat. Correcta enim semel ratione, omnia ad idem contrahuntur.



TAU.

uERS. 22.---Â»Ingrediatur omne malum eorum coram te, et deuindemia eos, sicut deuindemiasti me propter iniquitates meas.Â« Tau, dicitur consummauit. Consummatur quod fini cuicunque addicitur. Quod fit, si omne diabolice uoluntatis malum coram Deo, quod est ingredi, exaudiatur. Ut deuindemientur, id est omnis eorum de me iocunditas annulletur, sicuti ipsi me, mea exigente nequitia, annullarunt. Multi enim gemitus mei, et cor meum merens, multi utique labores, quibus ingemo;  et ipsa, que non nisi digna luctu agit, perturbatur ratio.



CAPUT II.



ALEPH.

uERS. 1.---Â»Quomodo obtexit caligine in furore suo Dominus filiam Sion, proiecit de celo inclytam Isrel, et non est recordatus scabelli pedum suorum in die furoris sui.Â« Aleph, sicut superius, doctrina dicitur. Conqueritur ergo anima, et miratur quomodo obtexerit caligine in furore suo Dominus filiam Sion, quomodo utique permiserit obcecari, per irreuocabilem animaduersionis sue sententiam supercelestis olim Sion, id est speculationis filiam, et de celo, id est de superna conuersatione, in terrenas  concupiscentias deiecerit 248 eam que cum Deo dirigi ceperat animam. Scabelli pedum suorum in die furoris sui non recordari dicitur, cum pietatis antique, quod uidelicet in terra matrem, Patri ceternus, pro homine saluando susceperit, obliuisci uidetur. Scabellum enim pedum pro Genitrice eiusdem benedicte carnis accipitur. Unde est: Â»Adorate scabellum pedum eius .Â« Pretitulata autem littera doctrinam exprimit, que caligine obtecta disperiit, cui tanquam lucerne lucenti in caliginoso loco , mens sanum sapientis intendit.



BETH.

uERS. 2.---Â»Precipitauit Dominus, nec pepercit  omnia speciosa Iacob, destruxit in furore munitiones uirginis Iuda, deiecit in terram, polluit regnum et principes eius.Â« Beth, dicitur domus haud dubium quin Dei. Huius quondam uitia supplantantis omnia speciosa domus precipitat, cum totius uirtutis insigne debilitat. Parceret autem, si uel pia intentio resideret. uirgo Iuda, confessio est infructuosa. Huius munitiones in furore destruuntur, cum firmissimas rationes, quarum intuitu aduersum se suas iniustitias confitebatur, exuberante nequitia demolitur. In terram deiicit, cum ad terrena solum sapienda destituit. Regnum et principes eius polluit, cum intellectualitatis sedem, cum omni sensualitate, prauis delectationibus addici permittit.



GHIMEL.


uERS. 3.---Â»Confregit in ira furoris omne cornu Isrel, auertit retrorsum dexteram suam a facie inimici, et succendit in Iacob quasi ignem flamme deuorantis in gyro.Â« Ghimel, interpretatur plenitudo, ea scilicet de qua dicitur: Â»Complete sunt iniquitates Amorrheorum .Â« Secundum hanc non causa correctionis, qua irascitur non iratus, sed in ira furoris, que non reflectitur, omne cornu Isrel confringitur, cum quidquid carnem excedens, que sursum sunt sapere poterat, in mente subruitur. A facie inimici dexteram suam retrorsum auertit, cum inter tentationes in quibus potissimum inimici uirtus agnoscitur, memoria sancte perpetuitatis a corde recutitur. A facie enim cognoscimus,  et dextera eligimur. Quasi ignis flamme deuorantis in gyro in Iacob succenditur, cum concupiscentie corporales per sensus et membra, in eo qui olim eas subuertere consueuerat, excandescere permittuntur.



DALETH.

uERS. 4.---Â»Tetendit arcum suum quasi inimicus, firmauit dexteram suam quasi hostis, et occidit omne quod pulchrum erat uisu in tabernaculo filie Sion, effudit quasi ignem indignationem suam.Â« Daleth, interpretatur ianuarum, haud dubium quin exteriorum sensuum, per quos sepe nostrum admittimus interitum. Quasi inimicus arcum suum Dominus tendit, cum futuri minas iudicii, quasi securim ad radicem intentare non desinit. Unde est, Â»Dedisti,  inquit, significationem ut fugiant a facie arcus .Â« Quasi hostis dexteram suam firmat, cum ex nostre intuitu malignitatis supernam nobis se occlusurum patriam, quasi, id est reuera, hostis insinuat. Omne quod pulchrum erat uisu in tabernaculo filie Sion occidit, cum quidquid in extrinseco opere, uel Deo, uel homini placere potuerat, eius qui matri supercelesti similare debuerat, perditum ire sinit. Quasi ignem indignationem effundit, dum uniuersa criminibus consummanda concedit.



HE.

uERS. 5.---Â»Factus est Dominus uelut inimicus, precipitauit Isrel, precipitauit omnia menia eius, dissipauit munitiones eius, et repleuit in filia  Iuda humiliatum et humiliatam.Â« He, dicitur suscipiens, non alia plane quam que intrudere uoluerit diabolus influens. Unde et precipitasse Isrel dicitur, dum quidquid cum Deo directionis haberi ualet in animo inclinatur. Directus enim Dei, uel cum Deo Isrel sonat. Omnia menia eius precipitantur, dum exterior continentie eius pulchritudo dissoluitur. Munitiones eius dissipantur, dum spiritualis custodie proposita annullantur. Humiliatum et humiliatam in filia Iuda replet, cum deiecto spiritu, et etiam uoluntate deiecta, effeminata confessio languidam mentem pro destructis munitionibus implet. Filia enim Iuda confessio est inutilis et improba. Nota Hebraicum morem, quod dicitur in filia Iuda repleuit humiliatum et humiliatam, ut est  alibi: Â»Repleuit carnem pro ea Â« pro eo quod nos dicimus: Repleuit filiam Iuda humiliato et humiliata.



uAU.

uERS. 6.---Â»Dissipauit quasi hortum tentorium suum, demolitus est tabernaculum suum.Â« uau, interpretatur possessio, que non est alia quam ipse qui subscribitur hortus, cui quondam uitalis increuerat fructus. Quasi hortum ergo tentorium suum dissipat, cum auulsa uigilantie et timoris quasi sepium circumstantia, suis mentem utilitatibus, ac si hortum fructibus priuat. Et merito tentorium uel tabernaculum conscientiam, non domum uocat, quia nil perseuerans, nil stabile apud se proposuit, que statum suum tam facili desertione debilitat; utraque  enim peregrinis et militantibus perfunctoria sunt. Â»Obliuioni tradidit Dominus in Sion festiuitatem et Sabbatum, et opprobrio in indignatione furoris sui regem et sacerdotem.Â« In Sion festiuitatem et Sabbatum obliuioni Deus tradit, cum in mente quondam deuota, omnimode uirtutis frequentiam et peccati otium oblitterari permittit. Hunc diem solemnem in condensis 249 psalmus indicit . Tradit etiam opprobrio regem et sacerdotem, cum spirituali regimine prorsus exstincto pariter annichilat diuinam, que nos ducit et docet in omni sanctitate, doctrinam.



ZAIN.

uERS. 7.---Repulit Dominus altare, maledixit Â»sanctificationi sue, tradidit in manu inimici muros  turrium eius, uocem dederunt in domo Domini, sicut in die solemni.Â« Zain interpretatur alimentum. Altare suum Dominus repellit, cum animum, ex quo bone uoluntatis et fidei alimenta sumebat, malitia emergente contemnit. Sanctificationi sue maledicit, cum id quod sanctitatis aliquando iusto insigniebatur agnomine in defectum quotidiane deteriorationis adducit. Maledictio enim pro defectu ponitur, sicut benedictio pro augmento. Per muros cohibentia sensualitatum, per turres eminentia designatur uirtutum. Hec in manu inimici tradit, cum ea diabolum subintrando occupare permittit. uocem in domo Domini sicut in die solemni dant, cum per sensus reprobi dementiam in pessimis rebus exsultant.  Non dicit in die solemni, sed sicut, quia non est tanta aliquibus in boni perpetratione operis quanta in malorum exsecutione letitia.



HETH.

uERS. 8.---Â»Cogitauit Dominus dissipare murum filie Sion, tetendit funiculum suum, et non auertit manum suam a perditione, luxitque antemurale, et murus pariter dissipatus est.Â« Heth, interpretatur pauor, et is non aliunde, quam quod cogitauit Dominus murum dissipare filie Sion. continentiam scilicet earum que hac illac euagantur imaginationum. Unde Dominus: Â»Clauso, inquit, ostio ora Patrem tuum .Â« Funiculum suum Deus tendit, cum peccatum penasque peccati equa super nos lance perpendit. A perditione  manum suam non auertit, quia cum mens sua penes Deum non deprecatur exitia, euidens ultio cogitationi diuine succedit. Antemurale luget, cum sensualitas exterior dolendo appetitui subiacet. Murus pariter dissipatur, cum imaginationum licentia passim remissa dispergitur.



TETH.

uERS. 9.---Â»Defixe sunt in terra porte eius, perdidit et contriuit uectes eius, regem eius, et principes eius in gentibus.Â« Teth, interpretatur bonum. Porte eius in terra defiguntur, cum obstacula rationis, que uitiis opponuntur, quod summum hominis bonum est, terrenis cupiditatibus opprimuntur. uectes eius perditi conteruntur, cum spirituales instinctus, sine quibus rationi robur inesse  non preualet, consumuntur. Regem, et principes eius perdit in gentibus cum spiritum, cui omnia nostra regere attinet, cum sensualitatis affectibus uitiis submergit enormibus. Â»Non est lex et prophete eius non inuenerunt uisionem a Domino.Â« Ubi spiritus non est rex, nullius moderationis est lex. Prophete eius non inueniunt uisionem a Domino, quia prouidentie interne nichil sibi prospiciunt, nisi quod prosit seculo.



IOD.

uERS. 10.---Â»Sederunt in terra, conticuerunt senes, filie Sion consperserunt cinere capita sua uirgines Ierusalem.Â« Iod, confessio; illa proculdubio que perit a mortuo . Unde sedent in terra et conticescunt senes filie Sion, quia  dum herent omnino terrenis, sicut is, qui in cathedra pestilentie sedit , maturiores animi motus, quos peccati conscientia atrocissime mordere solet, a confessionibus obmutescunt. Inde consequenter uirgines Ierusalem capita sua cinere conspergunt, cum lapsi, et steriles antique pacificationis motus, mentis peccati refricatione inficiunt. Per cinerem enim perpetrati olim peccati memoria, mentes signari per capita in Scripturis celebre est.



CAPH. 

Â»Accincti sunt ciliciis, abiecerunt in terra capita sua uirgines Iuda.Â« Caph, dicitur cor. Ideo plane, quia quidquid subiungitur littere de interiori totum  constat damno. Ciliciis accinguntur, quorum lumbi titillatione libidinis compunguntur, cui sensui adnititur, quod animal petulcum est, de cuius pilis intexitur. uirgines Iuda, infecunda sunt confessionis officia. Bonum est enim confiteri, si simul sit psallere. Capita sua in terra abiiciunt, cum principales mentis motus, qui aliquoties de confessione admonent, prauo se pudore submergunt.

uERS. 11.---Â»Defecerunt pre lacrymis oculi mei, conturbata sunt uiscera mea.Â« Pre lacrymis oculi deficiunt, cum effusa benignitate intrinseca totius rationalitatis acumina decidunt. uiscera conturbantur, cum pariter interna uitalitas a uera discretione suffunditur. Â»Effusum est in terra iecur meum, super contritione filie populi mei, eum  deficeret paruulus et lactens in plateis oppidi.Â« Secundum physicos iecore amamus. In terra ergo iecur effunditur, cum supercelestis amor terreno mutatur. Et hoc super contritione filie populi accidit, quia tales casus fracta mollities cogitationis nutrit. Et hoc etiam cum paruulus et lactens in plateis oppidi deficit, cum scilicet fidei modicitas, et dulcedinis secularis auiditas, per mundi sollicitudines interitus causas facit.



LAMECH.

uERS. 12.---Â»Matribus suis dixerunt: Ubi est triticum et uinum, cum deficerent quasi uulnerati in plateis ciuitatis, cum exhalarent animas suas in sinu matrum suarum?Â« Lamech, interpretatur sermo. Matribus suis dicunt: Ubi est triticum et  uinum, cum aliquoties fastidio uoluptatum a conscientiis exigunt, non solum sermonis diuini, quem signat littera prescripta 250, solatium, sed etiam diuine aspirationis quo alacriores reddantur instinctum. Quasi uulnerati in plateis ciuitatis deficiunt, cum diabolici appetitus sagitta affecti ex nimia licentia uite secularis occumbunt. Ciuitas hic et oppidum, sicut alibi atrium, seculum signat, anguste uie platea repugnat. Animas in sinu matrum suarum exhalant, cum intra conscientias, que matres et bonarum et malarum interioritatum sunt, laqueo concupiscentiali se strangulant.



MEN.

uERS. 13.---Â»Cui comparabo te? uel cui assimilabo te, filia Ierusalem? cui exequabo te, et  consolabor te, uirgo filia Sion? magna est enim uelut mare contritio tua. Quis medebitur tui?Â« Men, uiscera, non alia plane quam eorum qui cum compassiue erga illorum qui sic periclitantur infortunia. Est ergo sensus ac si dicant: Tu anima, que supercelesti matri tue cultu interne pacis et Dei speculatione confermari debueras, cuius comparatione lapsum tuum leuigare potero, cum te absorbeat tua per te desperabili obliuione contritio? Et cum tu tui iam non memineris, quis medebitur predicando tui?



NUN.

uERS. 14.---Â»Prophete tui uiderunt tibi falsa et stulta, nec aperiebant iniquitatem tuam, ut te ad penitentiam prouocarent.Â« Nun, interpretatur  pascua eorum, procul dubio illorum qui alienis mendaciis pascebantur. Prophete stulta et uana nobis uident, cum nostre seculares astutie non solum falsos prouentus, ut assolet, spondent, sed etiam de futuris coniectantes in spe superbos nos promouent. Que sequuntur perspicua sunt, cum deberent scilicet que peccant sibi proponere, student magis fastuosa cogitare. Â»uiderunt autem tibi assumptiones falsas, et eiectiones.Â« Assumptiones sunt, quibus se in mundanas sublimitates assumendos credunt; sed hec omnia nil aliud sunt, quam eiectiones, quia dum crementa forastica ambiunt, certissima a uero bono eiectione sese prostituunt.



SAMECH.


uERS. 15.---Â»Plauserunt super te manibus omnes transeuntes per uiam, sibilauerunt, et mouerunt caput suum super filiam Ierusalem.Â« Samech, interpretatur, adiutorium. Plaudunt super eam manibus, qui quondam in adiutorio Altissimi commanentes, quod littera precinuit, piis eius alletantur operibus. Plausus enim colletari, manus signat operari. Hoc fecerunt omnes transeuntes per uiam, quia dum in bono mens statu esset, aggratulabantur omnes qui per Christum, qui uia est, desideranter aspirant ad patriam. Qui sibilat, ore restricto flatum extenuat. Et qui de bono quempiam opere sapienter laudat, partim loquitur, partim loqui dissimulat. Ne laudaueris, inquit, hominem  in uita sua . Et laudandus est plane, quod et Paulus facit , ut animetur; parce tamen ne securificetur. Unde caput suum mouere dicuntur; quia etsi in eis Deum operantem gloriosa miramur, interim tamen pro incertitudine finis cohibere uerba debemus. Â»Heccine est urbs, dicentes; perfecti decoris, gaudium uniuerse terre?Â« Eadem capitis motio, que super Iob quondam fit  et super Ierusalem. Sed post lapsum eius perfecti decoris eam fuisse conqueruntur, quia ueteris eius habitus pulchritudinem securitate iam inutili predicantes, recordantur. Sed ille perfectus decor in gaudium uniuerse terre conuertitur, cum exemplum ruine uel obstinationis,  uniuersis terrena querentibus exinde ministratur.



AIN. 

uERS. 1.---Â»Aperuerunt super te os suum omnes inimici tui, sibilauerunt, et fremuerunt dentibus et dixerunt: Deuorabimus eam, en iste est dies quem exspectabamus, inuenimus, uidemus.Â« Ain, interpretatur questio. Et que peruersorum maior questio est, quam quod a sanctis uiris minus rationabiliter aut dictum, aut factum est? Idcirco super eos inimici os aperiunt, que dum statum suum bene regerent, clausa tenuerunt. uel etiam ora aperiunt, cum mordaces conscientias retegunt. Sibilant, cum totius iustitie proposita, pro unius casu  iam refutanda et decidenda diiudicant. Illa enim exsibilamus, que omnino respuimus. Dentibus fremunt, cum in eis si quid residui fuerit bona cetera decoquere, imo, ut expressius dicam, commasticare contendunt. Et aliter super eam os suum aperiunt inimici, cum supergredientur eam, iam ueluti licenter consilia se declarant hostis antiqui. Sibilant, cum crimina dulce immurmurant. Dentibus tamen fremunt, quia inter illationes [f., titillationes] uoluptatum mentem miseram uniuerse terre malleo commolunt. Deuorabimus, inquit, eum, id est nobis incorporabimus. Ita enim dies, id est prosperitatis nostre claritas est, et uotiue exspectata, quia diu quesita, tandem inuenta, demum experiendo iam uisa.



PHE.


uERS. 17.---Â»Fecit Dominus que cogitauit, compleuit sermonem suum quem preceperat a diebus antiquis; destruxit, et non pepercit, et letificauit super te inimicum, exaltauit cornu hostium tuorum.Â« Phe, interpretatur os. Ore secreta nostre mentis absoluimus. Et Dominus facit que cogitat, cum ea, que cordi nostro aspirando insinuat, pia operis exsecutione reuelat. Sermonem suum complet, cum ea, que per spiritum suum serit in nobis, per se operatur, per se ad exemplum exhibet. Hunc preceperat a diebus antiquis, quia eo nos instruerat a primoribus sanctis. Hi enim sunt dies, qui in libro Dei formantur. Per hos enim dies dicto factoque precipitur, quo mens 251 nostra  ex sermonis conceptione lustratur. Sed post hanc claritatem destruit Dominus, et non parcit, cum qui ascenderant ad celos repente in abyssos delabi permittit. Inimicum super eam letificat, cum sub suo eam hostis, id est uoto cohibens, gratulabundus aggrauat. Cornu hostium exaltat, cum uires resistendi eorum superbie negat. Cornu enim nostrum, spiritu carnem excedere est. Cornu autem diaboli, miserum cor hac illacque uentilare.



SADE.

uERS. 18.---Â»Clamauit cor eorum ad Dominum super muros filie Sion.Â« Sade, consolatio. Cor eorum uidelicet, qui supra plauserant manibus ad Dominum, super muros filie Sion clamat, cum super  lapse conscientie oppressionem consideratione frequenti illacrymat. Et que maior consolatio anime cuiuslibet miseri, quam quod scit sanctis uiris se cure haberi? Hoc enim littera sonat. Â»Deduc quasi torrentem lacrymas per diem, et noctem, et non des requiem tibi, neque taceat pupilla oculi tui.Â« uox eorum est quorum cor clamat ad Dominum, ad filiam Sion. Ac si dicat: De interiori tua conscientia duc in euidens pietatis opus, ac si torrentem, qui obuia uitia queque precipitet, interne ad Deum respirationis lacrymas non solum per prosperitatis diem (confitentur enim quidam cum benefecerit eis Deus , sed etiam per aduersitatis noctem, in qua clarissime retinuit in Dei aures canticum eius; nec des requiem, id est securitatem tibi,  ut de tui meroris assiduitate presumas; neque taceat pupilla oculi tui, id est nunquam praue conscientie acquiescat, quin suis successibus semper inuigilet subtilitas spiritualis aciei.



COPH.

uERS. 19.---Â»Consurge, lauda in nocte in principio uigiliarum, effunde sicut aqua cor tuum ante conspectum Domini.Â« Coph, dicitur aspice. Rogatur a quibus supra ut aspiciat quorsum et quomodo de ueteri lapsu, et ad quem consurgere debeat. Lauda, inquit, in nocte, id est nunquam a Deo desciscas in tentatione. Et hoc in principio uigiliarum, in initio scilicet conuersionis, aut in primeuitate ipsarum etatum. Sicut aqua cor suum ante conspectum Domini effundere iubetur, quia non aliter placet,  nisi ut absque scrupulo, et crassitudine cogitationis aliqua, conscientia interius, ubi solus Deus uidet, extenuetur. Â»Leua ad eum manus tuas pro anima paruulorum tuorum, qui defecerunt in fame in capite omnium compitorum.Â« Ad eum leuat manus, qui bonum in Dei nomine, non in laude humana extollit, non inclinat opus. Et hoc pro anima paruulorum, id est pro uita studiorum recens in sancta professione ceptorum. In fame deficiunt, qui uerbi Dei inopia pereunt. In capite omnium compitorum, in proposito scilicet omnium secularium actionum.



RES.

uERS. 20.---Â»uide, Domine, et considera quoniam uindemiaueris ita.Â« Res, spiritum sonat. Clamant ergo, qui supra, Domino, ut uideat, et consideret  quem ita uindemiauerit, id est uidere, et precordialiter attendere nos faciat, quomodo spiritum, qui aduersus carnem proprie concupiscit , uitalibus lucis fructibus tantopere spoliauerit. Â»Ergone comedent mulieres fructum suum, paruulos ad mensuram palme? si occiditur in sanctuario Domini sacerdos et propheta?Â« Quod est dicere. Si sacri eloquii ducatus, qui est lucerna nostris pedibus , et prouidentia que nostris preeminet actibus, in sanctuario Domini, quod est mens, subruitur, scire uelim utrum infirme mentes, que innuuntur per mulieres, in quibus dispereunt he due res, comedent, id est, consument intra se totius sue bone actionis fructus nuper ceptos,  et necdum ad perfectionem aliquam attingentes? Palma uero initium, cubitus plenitudinem significat.



SIN.

uERS. 21.---Â»Iacuerunt in terra foris puer et senex; uirgines mee, et iuuenes mei ceciderunt in gladio, interfecisti in die furoris tui, percussisti, nec misertus es.Â« Sin, uita; non illa, que abscondita est cum Christo in Deo ; non illa, qua in presenti commorimur, et consepelimur ipsi Christo . Unde est quod iacuerunt in terra foris puer et senex. Foris puer et senex in terra iacent, cum extra se non solum carnalis affectus, quo in morem pueri nil leuius, nil instabilius constat in homine, sed etiam ipsa ratio, cui fluxos animi  habitus suo senioratu restringere conueniret, terrenis prorsus inherent. uirgines, et iuuenes in gladio cadunt, cum si qua in animo bona illibata resederint, si quid in eius moribus ualidum ac forte restiterit, totum alicui capitali peccato succumbit. In die, uel est in manifestatione, sui furoris, interficit, cum interiorem occasum de exterioris ruine euidentia ostendit. Percutit, nec miseretur, cum labi permittit, nec statim post lapsum compungi conceditur. Cui concinit: Â»Cum ceciderit, inquit, iustus, non colliditur, quia Dominus supponit manum suam .Â«



THAU.

uERS. 22.---Â»uocasti quasi ad diem solemnem, qui terreret me de circuitu, et non fuit in die furoris  Domini qui effugeret et relinqueretur.Â« Thau, interpretatur signa, quod eis in fronte iuxta Ezechiel prescribitur , qui super alienis malis merere probantur, quod hic iuste damnatis opponitur, qui sui ipsorum nec in ipsa pena miserentur. Quasi ad diem solemnem uocantur, qui eam de circuitu terreant, cum ad spectaculum perpetrate iniquitatis, quasi 252 festiui ciuntur, qui extrinsecus minis, et exprobrationibus pro reatu miseros insectentur et arguant. Non est in die furoris Domini qui effugiat et relinquatur, quia non est in hac aperta ultione quispiam animi motus, qui se peccato subtrahat, et penitentie reseruetur. Â»Quos educaui et nutriui, inimicus meus consumpsit eos.Â« Educantur, qui a temporalibus, et eorum appetitibus  eximuntur. Enutriuntur, cum idem status nostri sub fomento, et custodia rationis aguntur. Et inimicus eos consumit, cum discrete hactenus menti chaos tenebrositatis inducit.



CAPUT III.



ALEPH.

uERS. 1.---Â»Ego uir uidens paupertatem meam in uirga indignationis eius.Â« In hoc tertio alphabeto attendendum uidetur quod singulis uersiculis tertio littera queque repetitur. In quo coniici potest quod, quatuor modi peccandi cum sint, suggestio uidelicet, delectatio, consensus et actio, in solo consensu maior adhibenda sit rationis et doctrine cautio. Si enim consensum spiritus rebellione cerceas,  nunquam tibi se ingeret in feda actione quod doleas. Sunt ergo quidam qui labuntur, sed lapsum suum perspicacissime metiuntur. Hic igitur quilibet talis eloquitur. Suam uidet paupertatem in uirga indignationis Dei, qui animi sui uigilanter attendit inopiam, et internarum uirium depopulationem, dum diuina animaduersio inibi seuit, sed nisi cum penitentia interuenit, nequaquam in longum mens ipsa discernit. Unde et uir dicitur, qui damna sua non sine conscientia lugubri contemplatur, sed sequitur:

uERS. 2.---Â»Et me minauit, et adduxit in tenebras, et non in lucem.Â« Minat cum rediuiua delectatio mentem a sui consideratione subducendo sequestrat. In tenebras adducit, cum ad sui ipsius ignorantiam trahit. Tali cuiuis dicitur; Â»Statuam  te contra faciem tuam .Â« Et non in lucem adducitur, cum non sui sola cognitione, sed etiam totius sacri eloquii, quod littera nostra sonuit, pia eruditione nudatur.

uERS. 3.---Â»Tantum in me uertit et conuertit manum suam tota die.Â« Quod est dicere: Cum Deus animaduertere in uitia, que me opprimunt, debuisset, ipsis erectis ad mei tantum oppressionem animaduersum est. Nec hoc solum, sed manum suam tota die conuertit, iugiter scilicet subsidium interne consolationis me indurato auertit. Unde est quod dilectus manum suam mittit per foramen .



BETH.

uERS. 4.---Â»uetustam fecit pellem meam, et carnem meam, contriuit ossa mea.Â« Beth, confusio.  Pellis uetusta efficitur, cum affectus noster quo citius in interiori homine nil leditur, cum ipsa carne, id est uoluntate, que media inter pellem et ossa, id est affectum rationemque, consistit, creberrimorum casuum uetustate consumitur. Â»Quod enim antiquatur et senescit, prope interitum est .Â« Ossa conteruntur, cum rationalitatum, que fragilia queque in nobis regere debuerant, rigor infringitur. Ecce euidens in mente confusio. Nota distantiam inter affectum et uoluntatem, quia de multis afficimur, que nolumus; multa uolumus, de quibus non afficimur. uelle enim boni secundum legem mentis Apostolo adiacet, sed secundum legem membrorum, quod est affectus, perficere non inuenit ; sed de his alias plenius egimus.

 uERS. 5.---Â»Aedificauit in gyro meo, et circumdedit me felle et labore.Â« In gyro nostro edificat, cum res, quas appetamus, et quibus introrsum magis obstruamur, undecunque multiplicat. Felle et labore circumdat, cum dure amarescit peccatum quod perpetrat, et tamen ad peccata perpetranda laborat.  Â»In tenebrosis collocauit me, quasi mortuos sempiternos.Â« In tenebrosis collocat, cum iam non horaria, sed quasi stabili animum Deus confusione condemnat, et hoc quasi mortuos sempiternos, scilicet quasi eos qui nunquam resipuerint ad aliquos actus bonos.



GHIMEL.

uERS. 7.---Â»Circumedificauit aduersum me, ut non egrediar; aggrauauit compedem meum.Â«  Ghimel, plenitudo. Aduersum nos, ut non egrediamur circumedificat, cum occasiones male agendi, quibus ac si carcere corporis uitiis irremissibiliter obstringamur, iusto iudicio undecunque ministrat. Compedem nostrum aggrauat, cum carnalis appetitus mole alacritatem spiritus onerat.

uERS. 8.---Â»Sed et cum clamauero et rogauero, exclusit orationem meam.Â« Ecce plenitudo malorum. Clamamus, cum peccati atrocitate a cordis nostri gemitu irrugimus. Rogamus, cum qualicunque etsi uapido animi statu, non tam orationes quam orationum simulacra exercemus. Oratio tamen excluditur, que sub peccati iuxta psalmum affectu efficitur .

 uERS. 9.---Â»Conclusit uias meas lapidibus quadris, semitas meas subuertit.Â« uie nostre lapidibus quadris concluduntur, cum eorum exemplo remoto, qui super terram uolui dicuntur, eorum potius imitatione, qui ex omni parte terre funditus herent uie, id est nequam actiones minuuntur. Semite subuertuntur, cum intentiones, que minus conspicabiles sunt, pariter deprauantur.



DALETH.

uERS. 10.---Â»Ursus insidians factus est mihi, leo in absconditis.Â« Daleth, interpretatur natiuitas. Et quid est nasci, nisi per praue 253 uoluntatis conceptionem ad crimina informari? Hanc natiuitatem Iob et Ieremias maledicendo detestantur . Fit ergo Deus isti natiuitati primum  ursus insidians, id est feralis appetitus interiora nostra cuncta sibi subigens. Ursorum enim est nature quidquid pedibus applicuerint conculcare. Dicitur autem a Deo id fieri, quod fieri permiserit. Unde, in Osee, quasi ursam se futurum raptis catulis attestatur . Fit leo in absconditis, cum quidquid mali suggeritur, inexplebili auiditate haurit. Natura enim leonis est ut oblati pecoris ante totum sanguinem ebibat quam carnes attingat. Ursus ergo insidians, exterior sensus est aucupans leo in absconditis, ad explendum immanitas mentis.

uERS. 11.---Â»Semitas meas subuertit, et confregit me: posuit me desolatam.Â« Semite subuertuntur, cum ante ruinam plerumque exaltatio priuata confunditur. Deinde confringitur, cum quidquid  intus erat insigne deponitur. Desolatur, cum Deo habitatore priuatur.  Â»Tetendit arcum suum, et posuit me quasi signum ad sagittam.Â« Arcum suum tendit, cum Scripture sententias habitui nostro conuenientes obtendit. Quasi signum ad sagittam nos ponit, cum diuine ultionis iacula diuinitus intentari sub continuo timore depromit.



HE.

uERS. 13.---Â»Misit in renibus filias pharetre sue.Â« He, interpretatur salus. Quid enim salubrius quam semper urgeri diuinorum uerberum timoribus? Filie pharetre ad litteram nil aliud sunt quam sagitte. Filias pharetre in renibus mittit, cum superni consilii sententiis cogitationum, uel etiam  corporis nostri delectamenta configit.

uERS. 14.---Â»Factus sum in derisum omni populo meo, canticum eorum tota die.Â« Fit in derisum populo suo, cum ipse cogitationes nullos cepti sui bonos successus spondent spiritui suo. Tota die eorum canticum fit, cum frequentia cogitationis quidquid boni propositi arripitur, quasi mox transiturum in uulgi fabulam, in modum cuiuspiam ludicri, arbitratur.

uERS. 15.---Â»Repleuit me amaritudinibus, inebriauit absinthio.Â« Amaritudinibus repletur, qui perpetratorum facinorum penitudinibus sed momentaneis coarctatur. Inebriatur absinthio, qui appetitu exardescit et ingemiscit admisso. uoluptatum enim, ait quidam, appetentia plena anxietatis est, satietas  uero penitentie.



uAU.

uERS. 16.---Â»Et fregit ad numerum dentes meos, cibauit me cinere.Â« uau, dicitur et ille: Quod est: Et ille, qui predicta mihi, sed non iniuria intulit, fregit ad numerum, id est quotquot sunt, dentes meos, intellectualitates scilicet quibus commolimus quidquid dignum scrupulo cogitamus. Cinere nos cibat, qui peccati refricationem cum delectatione nobis inuiscerat. Hoc facit, qui fieri permittit.

uERS. 17.---Â»Et repulsa est anima mea, oblitus sum bonorum.Â« Anima nostra repellitur, cum  salus eius ad incuriam destinatur. Bonorum obliuiscitur, qui, quamuis malis intestinis opprimatur, bonorum tamen que fecit, aut que in premio sortiri potest, memoria nullo modo delectatur.

uERS. 18.---Â»Et dixi, periit finis meus et spes mea a Domino.Â« Periisse finem suum dicit, dum quod pro eterna mercede faciendum aliquando proposuerat, in intimis inanescit. Spes etiam perit a Domino, cum tentationibus occupata, et quasi auxilii celestis indigna, etiam deficere iam disponit ab ipso.



ZAIN.

uERS. 19  .---Â»Memoria memor ero, et tabescet in me anima mea.Â« Zain, interpretatur duc te. Ac si diceret: Tu spem tuam periisse dixeras,  non tamen in hac desipientia maneas, sed duc, id est, promoue te, ut ad interiora contendas. Spes enim dicitur quasi est spes. Quo monitu ille infert: Memoria, inquit, memor ero; subaudis, non pro lapsu desperandum, sed spei potius insistendum, sic ut anima contabescat, scilicet animalitas, que non capit que Dei sunt, sancte spei spiritualitate superueniente, in se deficiat. Orare ergo iam incipit.

uERS. 20.---Â»Recordare paupertatis et transgressionis mee, absinthii et fellis.Â« Ac si dicat: Meminisse, Domine, debueras quod ob penuriam uirium internarum hucusque deliquerim, nec minus etiam meminisse quod lapsum eum egerrime  tulerim, nec eius nisi cum ingenti amaritudine recordari potuerim. uidetur autem quedam distantia inter absynthium, et fel. Absynthium enim et haustu habile est, calorem excitans, et sanguinem sedans, fel autem neutiquam. In absynthio ergo meror recens acti facinoris, qui nos ad Deum recaleficat, et incentiuum criminis sedat; in felle uero peccati est post penitudinem memoria prorsus menti intolerabilis et indigna.

uERS. 21.---Â»Hec recolens in corde meo, ideo sperabo.Â« Quod est: Dum hec cum mea cogitatione retracto, ad spem me prouoco. Unde et sequitur:



HETH.

uERS. 22.---Â»Misericordie Domini multe, quia  non sumus consumpti, quia non defecerunt miserationes eius.Â« Heth, dicitur enarratio. Et quod est istud enarrare, nisi Dei misericordias etiam inter peccandum expertas oculis cordis attexere? Ergo he sunt; quia non sumus consumpti, prestando uidelicet in ipso prauo actu uiciniora saluti, Alioquin profecto deficerent, si iniquitatibus misericordie cederent.

uERS. 23.---Â»Noui diluculo, multa est fides tua.Â« Quod est dicere Deum ad animam: Ex tua sedulitate et uigilantia noui quia multe sis fidei. Diloculum 254 enim pro sedulitate crebro ponitur, sicut et matutinum. Quod si, iuxta quedam exemplaria,  nescio si mendosa, dicatur noue, ita exponetur: ueteres misericordie sunt, que plerumque prestantur ingratis, et he non nisi temporales. Noue autem, que ex illuminatione recenti in conuersorum mentibus quasi diluculum elucescunt, et he eternales. Deinde quod sequitur, apostropha erit eius ad Deum, qui sic de misericordiis gratulatur.

uERS. 24.---Â»Pars mea Dominus, dixit anima mea; propterea exspectabo eum.Â« Non, inquit, a Deo misericordias temporales prestolor, sed ipsum anime mee quasi retributoriam partem sortior; propterea spe uiuaci non eius transitoria, sed ipsum eumdem opperior.



TETH.

 uERS. 25.---Â»Bonus est Dominus sperantibus in eum.Â« Teth, interpretatur bonum. Quo enim affectuosius spe ibis in Deum, eo precordialius et ineffabilius intelliges bonum.

uERS. 26.---Â»Anime querenti illum. Bonum est prestolari cum silentio salutare Domini.Â« Anime, que nichil preter Deum querit  bonum est sine preparatione aliqua sub diurnis laboribus Dei non fastidire seruitium; sic enim dormitur in medio clerorum . Quod enim hic silentium dicitur, illic dormire.

uERS. 27.---Â»Bonum uiro, cum portauerit iugum ab adolescentia sua.Â« Iugum ab adolescentia portat, qui pro adolescentie motibus sese sub diuini  timoris depressione castigat.



IOD.

uERS. 28.---Â»Sedebit solitarius, et tacebit, quia leuauit se super se.Â« Iod, interpretatur principium, quod principium non tam ad initium, quam ad quamdam principalitatem refertur. Determinans enim iugum uidetur exponere. Sedet solitarius, qui in humili se cohibet, a terrenis sese remouendo tumultibus. Tacet uero, cum sopitis cogitationum imaginationumque nugis soli orans loquitur Deo. Quod aliter fieri non potuit, nisi quia se super se leuat, id est animalitatem suam spiritualitati subiugat.

uERS. 29.---Â»Ponet in puluere os suum, si forte  sit spes.Â« In puluere os suum ponit, qui quamlibet summa gerat, se tamen semper puluerem, id est peccatorem recognoscit. Peccanti enim dictum est: Â»Puluis es .Â« Et hoc facit, si forte sit spes, ut uidelicet sibi semper uideatur de Deo sperare premia, quasi quedam ambigua res.  Â»Dabit percutienti se maxillam, saturabitur opprobriis.Â« Percutienti maxillam dat quisquis ea que sibi amantiora et spectabiliora in presenti noscuntur iniurias inferre uolentibus exponit potius quam defensat. Opprobriis saturatur, qui ipsas contumelias pro summis sibi refectionibus arbitratur.



CAPH.

uERS. 31.---Â»Quia non repellet in sempiternum  Dominus.Â« Caph, dicitur incuruatus, non tamen in terrena, sed ad sui uilipensionem salubri consideratione depressus. Ac si diceret: Haud iniuria humiliatur, quia non in sempiternum repellitur, licet moderne uilitati addici uideatur, in manu enim Dei fines terre sunt, qui scilicet terrenitatem in se consumunt. Quia si abiecit in hoc eos seculo affligendo, miserebitur tamen secundum multitudinem miserationum suarum in futuro.

uERS 33.---Â»Non enim humiliauit ex corde suo, et abiecit filios hominis [al., hominum].Â« Humiliat Deus ex corde, quos sic in presenti punit ut magis puniat retributionis tempore. Modo uero flagellat et abiicit specie tenus filios hominis, cum a mundiali extorres facit letitia filios Redemptoris. Non enim  dixit hominum sed hominis, illius plane qui dixit: Â»Si me persecuti sunt, et uos persequentur .Â«



LAMETH [al., LAMED].

uERS. 34.---Â»Ut contereret sub pedibus omnes uinctos terre.Â« Dicitur seruo: Seruamus autem quod pro mysterio habemus. Mysterium uero est quod huius seculi pressuris atterimur, sed de sequentis uite statu ambigimus. Sensus ergo est: Abiicit quidem filios hominis, ut conterat omnes uinctos terre sub pedibus suis, ut uidelicet omnes qui huius seculi negotiis, aut quibuslibet uitiis uinciuntur, predicatorum suorum sub documento frangantur. Quod est dicere: Si filii Dei et hominis quantum oculis adiacet, abiiciuntur, quanto magis filii  diaboli quondam cum ad Dei filiationem rediguntur, non modo Deo, sed etiam seruis Dei, qui sunt eius pedes, quod eum predicando circumferunt, non esse, aut stare, sed conteri, id est prorsus humiliari merentur? Quos uinctos educit Dominus, iuxta psalmum, in fortitudine .

uERS. 35.---Â»Ut declinaret iudicium uiri in conspectu uultus Altissimi.Â« Declinatur iudicium uiri in conspectu uultus Altissimi, cum scimus indubie nos operibus bonis insistere, et tamen nescimus utrum odio digni simus, an amore . Nostrum ergo iudicium ad uultum Altissimi declinamus, cum quod de nobis metimur eius trutine reseruamus.

 uERS. 36.---Â»Ut peruerteret hominem in iudicio suo, Dominus ignorauit.Â« Abiecit, inquam, filios hominis, ut peruerteret hominem in iudicio suo, ut ostenderet utique non ita a Deo prestitutum, ut bonis bona facientibus bona ad presens restituerentur; sic enim moribus est humanis inolitum, ut bonum quemlibet malis oppressum, bonum minime estiment exstitisse; quod in amicorum Iob opinione creuisse. Sed hoc Dominus ignorat, qui bonis plerumque mala, et malis etiam bona, utrisque quoque aliquoties meritis suis conuenientia prestat.



MEM.

uERS. 37.---Â»Quis est iste qui dixit ut fieret Domino 255 non iubente?Â« Mem, interpretatur uiscera. Exclamat ergo propheta aduersus eos qui de talibus  conqueruntur, secundum quos et psalmus, Quam bonus Isrel Deus! conscriptus est . Domino non iubente fieri dicit, qui eos quos scelerose uictitare cognoscit, sanosque incolumes ac opulentos attendit, fortuna potius quam Dei iudicio agi credit.

uERS. 38.---Â»Ex ore Altissimi non egredientur nec bona, nec mala.Â« Nec bona, nec mala ex ore Altissimi egrediuntur, quia nunquam in presentiarum proprie bona bonis, nec rursus specialiter mala malis ex sententia contigisse creduntur. Utrobique enim cedunt, quia utrisque communia sunt.

uERS. 39.---Â»Quid immurmurauit [al., murmurauit] homo uiuens, uir pro peccatis suis?Â« Homo  uiuens murmurat, quia cum in peccatis uiuat, non ad peccata respicit que perpetrat, si aliquid aduersitatis incurrat, sed eorum, qui agere peiora uidentur, sese comparatione iustificat. uir quoque pro peccatis murmurat, cum non sua inter patiendum peccata accusat, sed Deum nimie ferientem querimoniis pulsat.



NUN.

uERS. 40.---Â»Scrutemur uias nostras, et queramus et reuertamur ad Dominum.Â« Nun, sempiternum. Non enim conuenit, si ad tempus pro peccato puniamur, murmurare, sed potius ad sempiternum, quod Deus est, properare. Unde uias nostras scrutemur, id est actiones discutiamus. Dominum quoque queramus, et ad eum reuertamur, Scripturis  scilicet inuigilemus, ibi querentes unde compungamur, et ad ipsum preuia compunctione ducamur.

uERS. 41.---Â»Leuemus corda nostra cum manibus ad Dominum in celos.Â« Corda nostra cum manibus leuamus, cum intelligentias cum exsecutione operum, sine infime laudis aspiratione, ad Deum sub spe scilicet sola celesti porrigimus.

uERS. 42.---Â»Nos inique egimus, et ad iracundiam prouocauimus, idcirco tu inexorabilis es.Â« Liquet, cetera prosequamur. Hoc tamen uidetur tractandum quod pro iniquitatibus inexorabilis hic dicitur Deus, et alibi, peccatores non audire , quod uno uerbo soluitur, quia uidelicet quandiu in intentione peccandi perseuerare probantur,  et inexorabilem Deum faciant et minime audiantur.



SAMECH.

uERS. 43.---Â»Operuisti in furore, et percussisti nos, occidisti, nec pepercisti.Â« Samech, interpretatur audi. Summa enim ope, quo inexorabilior estimatur, dimota prauorum appetituum densitate, necesse est ut audiat, si obnixius inclametur. In furore operimur, cum irruente criminum nebula desipientie nocte deprimimur. Percutimur, cum ab omni integritate deiicimur. Occidit Deus, nec pepercit, cum spiritum a sua luce exstinguit, in quo tamen nobis parceret, si uel scintilla nobis alicuius beneuolentie remaneret.

 uERS. 44.---Â»Opposuisti nubem tibi, ne transeat oratio.Â« Nubes ei opponitur, cum obstaculum inter nos et Deum praue nostre intentionis obtenditur. Oratio non transit, quam maleuolentie crassitudo retudit.

uERS. 45.---Â»Eradicationem et abiectionem posuisti me in medio populorum.Â« Non dixit, eradicasti me, sed eradicationem posuisti me. Eradicatio, uel abiectio mens illa fit aut ponitur, que totius interioris boni semetipsi pestis efficitur. Eradicat enim et abiicit, qui bona naturaliter insita a se extorquet, et superbe excludit. Et hoc fit in medio populorum, circumstrepente utique animi auribus frequentia uitiorum.



PHE.

 uERS. 46.---Â»Aperuerunt super nos os suum omnes inimici.Â« Phe, interpretatur os, et quod illud os, nisi quod menti ad peruersitates iam prorsus acclini, omnes actus insusurrat obscenos? Hoc super nos omnes inimici nostri aperiunt, cum ad succendendam per quelibet crimina conscientiam indubitanter erumpunt.

uERS. 47.---Â»Formido et laqueus facta est nobis uaticinatio et contritio.Â« Ordo est: Facta est nobis uaticinatio et contritio, laqueus et formido. uaticinatio est, cum mens obsessa flagitiis successus sibi prosperos, et spes gloriarum spondet. Sed hanc uaticinationem sequitur contritio, quia quo magis sine sui respectu extollitur, eo grauiori opprimitur repente peccato. Fitque mox utrumque misere anime  formido et laqueus, dum uaticinationem mordacis intercipit culpe metus, et contritioni adiacet is qui spiritum confessionis occludat desperationis laqueus.

uERS. 48.---Â»Diuisiones aquarum deduxit oculus meus in contritione filie populi mei.Â« Aque diuiduntur, cum spiritualis subtilitates intelligentie, si que resederint, disperguntur. Has, dum populus conteritur, oculus deducit, quia, dum sceleribus incipit subiacere intentionis acumen, paulatim extenuatus interius extra se fundit.



AIN.

uERS. 49, 50.---Â»Oculus meus afflictus est, nec tacuit, eo quod non esset requies. Donec respiceret,  et uideret Dominus de celis.Â« Oculus affligitur, nec tacet, cum intentio uitiis atteritur, nec a strepitu desideriorum etiam conscientia se accusando affligente cohibet. Et hoc fit quia non est requies, nulla uidelicet ab estu interiore temperies, donec respiciat, et uideat Dominus de celis, donec utique misereatur, et approbet conuersionem nostram Dominus per imitationem celestis conuersationis.

uERS. 51.---Â»Oculus meus depredatus est animam 256 meam in cunctis filiabus urbis mee.Â« Ain, interpretatur oculus. Et quis est oculus, nisi ipsa eadem intentio, que animam depredatur, dum cuncta que bene exercere aliquando uidetur, per sui preuaricationem subtrahit, dum laudes forasticas  aucupatur? Sed hoc non fit nisi in filiabus urbis sue, in mollitie uidelicet habituum conscientie nostre.



SADE.

uERS. 52.---Â»uenatione ceperunt me quasi auem inimici mei gratis.Â« Sade, dicitur iustitia, que tamen iustitia non alia mihi uidetur quam quod iusto Dei iudicio cuique etiam in presenti ad meritum retribuitur. Unde quasi auem ab inimicis se uenatione captum queritur, quia per leuitatem, que in aui figuratur, gratis et sine omni fructu ab his qui non nisi carnalia querunt, uanis fauoribus irretitur. Et recte inimicos nominat, quos in sui beatificatione, iuxta prophetam, deceptiores probat .

 uERS. 53.---Â»Lapsa est in lacum uita mea, et posuerunt lapidem super me.Â« In lacum uita labitur, cum in labyrinthum inexpedibilem status noster inclinatur. Lapis superponitur, cum mentis obduratio cogitationi in infima merse adducitur. Unde psalmus: Â»Non absorbeat, inquit, me profundum, neque urgeat super me puteus os suum .Â« Quod illic urgere, hoc hic lapidem superponere.

uERS. 54.---Â»Inundauerunt aque super caput meum. Dixi: Perii.Â« Aque super caput inundant, cum fluxus carnalium uoluptatum ultra quam mens capere possit, sese ei accumulant. Unde et periisse se dicit, quia quorsum euadere ualeat nescit.



COPH.


uERS. 55.---Â»Inuocaui nomen tuum, Domine, de lacu nouissimo.Â« Coph, uocatio. uocamur autem, cum inter molestias interiores ad diuinum recurrere oraculum rationaliter admonemur. Inuocaui nomen tuum, Domine, non est aliud quam De profundis clamaui ad te . Quod enim de profundis, hoc de lacu nouissimo.

uERS. 56.---Â»uocem meam audisti, ne auertas aurem tuam a singultu meo et clamoribus.Â« uox de lacu nouissimo clamantis auditur, cum rugitus interior de statu pene desperabili in diuinas aures admittitur. Audire autem Dei, est concupiscentiam spiritus aduersus carnem uel ad modicum subleuare.  Singultus est, cum mens prius timoris anxietate quatitur; clamor uero, cum uehementia feruide compunctionis attollitur. Ab his Dei auris non auertitur, cum eius aspirationis nutrimento utrumque fulcitur.

uERS. 57.---Â»Appropinquasti in die quando inuocaui te. Dixisti: Ne timeas.Â« Quod est dicere: Cum lacus mihi tenebrasceret, tu diem interni luminis tua propinquitate donasti, nec dixisti: Ne clames, sed potius: Ne timeas, ut quod timore conceperis, amore exhibeas.



RES.

uERS. 58.---Â»Iudicasti, Domine, causam anime mee, Redemptor uite mee.Â« Res, dicitur primatus. Nec id iniuria. Post diuinam enim exauditionem  redit rationi sui quod amiserat arbitrii principatus. Iudicat causam anime nostre Dominus, cum discernit commissiones carnis et spiritus. Unde redemptor uite nostre dicitur, quia motus rationis, sine quibus non uiuitur, a ueteribus eximere erumnis misericorditer dignatur.

uERS. 59.---Â»uidisti, Domine, iniquitatem aduersum me; iudica iudicium meum.Â« uidet Dominus iniquitatem aduersum nos, cum uidere nos facit stimulos aduersus spiritum superequitare corporeos. Iudicium nostrum iudicat, cum intellectualitatem ad uniuersa discernendum suo illapsu illuminat.

uERS. 60.---Â»uidisti omnem furorem, uniuersas cogitationes eorum aduersum me.Â« Furor  uitiorum est, quod, apud Iob, clamor dicitur exactoris . Cogitationes eorum, ea sunt que mentis obtutibus omnimoda imaginatione coaggerant. Cogito enim frequentatiuum a cogo, cogis, nil aliud quam coadunare est. Unde illud, Â»coge, inquit, concilium .Â« Has, inquam, cogitationes Deus uidet, cum nobis acuminat ad id prouidendum discretiones.



SIN.

uERS. 61.---Â»Audisti opprobria eorum, Domine, omnes cogitationes eorum aduersum me.Â« Sin, dicitur super uulnus. Et morale, est ut cataplasma uulneri imponatur. Quod non aliud est quam quod sequitur. Semper amatur in quo ex deliberatione peccatur, et ideo probro minus imputatur. Eorum  ergo Deus opprobria audit, cum quam sint probrosa et pudenda ex plenitudine penitudinis intelligi facit. Notandum repetit quod in superiori dictum fuerat uersu, et forsitan non abs re. Omnes cogitationes eorum aduersum nos, quia quo magis nos eorum puduerit, et quo maior contra hec eadem erit nostra rebellio, tanto acriores assultus experiemur internos.

uERS. 62.---Â»Labia insurgentium mihi, et meditationes eorum aduersum me tota die.Â« Insurgentium labia, nil aliud sunt quam emergentium suggestionum susurra. Mute enim tentationes nil aliud quam uerba sunt; que, quod alii uerbis, ipse specierum lenocinio peragunt. Meditationes eorum  retractationes, uel potius delectationes esse noscuntur imaginum. He fiunt tota die, procul dubio assidue.

uERS. 39.---Â»Sessionem eorum, et resurrectionem eorum uide, ego sum psalmus eorum.Â« Sessio eorum est ex diabolica calliditate uitiorum fucata quietio. Ad tempus enim a tentatione quiescit, ut ex insperato prosternat quod secure aliquandiu uictitare permisit. Porro 257 surrectio eorum, mentium repentina peruasio. Hanc petimus ut Deus uideat, discernere uidelicet nos faciat, ut dum in aliqua perfunctoria pace sopimur, nunquam ad subitum elisi precipitari possimus. Denique fit psalmus eorum, cum intentio suggestionis pascitur ex inepta retractatione cordium tentatorum. Psalmus  enim nil aliud est quam quod uulgo dicitur ladius, qui sine uocis exercitio conficitur chordis et manibus. Sicut ergo psalmus aures, sic reuolutio cogitationis mulcere dignoscitur, et nutrire male spiritualitatis imagines.



THAU.

uERS. 64.---Â»Redde eis uicem, Domine, iuxta opera manuum suarum.Â« Thau, interpretatur consummauit. Consummat autem Deus, quorum fluctuationem diutinam certo fine determinat. uicem reddit iuxta opera, cum per singulas noctes ad abluendum lectum lacrymarum suggerit lauacra.

uERS. 65.---Â»Dabis eis scutum cordis laborem tuum.Â« Labor Dei est, dum uitiis debita uiuacitate resistitur. Iste labor scutum cordis efficitur, a  quo diaboli spiculum omne recutitur. Hoc pro operum suorum uice eis redditur, ut quo insolenter intrauerant, inde digna seueritate pellantur.

uERS. 66.---Â»Persequeris in furore et conteris eos sub celis, Domine.Â« In furore persequuntur, qui integra animaduersione ab animo diuinitus extricantur. Sub celis quoque conteruntur, cum sub uirtutum iure franguntur. Celos uirtutes uocat, in quibus solis gratanter Deus mansitat.



CAPUT Iu.



ALEPH.

uERS. 1.---Â»Quomodo obscuratum est aurum, mutatus est color optimus, dispersi sunt lapides sanctuarii in capite omnium platearum?Â« Aleph, sicut superius, doctrina est, cuius solutio in uersum  poterit pendere sequentem. Queritur ergo quomodo aurum obscuretur, quomodo utique notitia Dei, que non est nisi amor, et qua nichil pretiosius est, et in qua etiam omnia scienda et gerenda docemur, tantopere in animo a pristina specie extenuatur. Color optimus mutatur, cum sinceritas cogitationis auertitur. Lapides sanctuarii in capite omnium platearum disperguntur, cum nitidissime et perspicaces in omni sancta prudentia rationes, per seculi uoluptates et glorias  a sua in Deum simplicitate diuiduntur.



BETH.

uERS. 2.---Â»Filii Sion inclyti et amici auro  primo. Quomodo reputati sunt in uasa testea, opus manuum figuli?Â« Beth, confusio. Quis enim iustius confunditur quam qui de tanto pretio ad nichil pene redigitur? Filii Sion inclyti, intellectuales sunt motus masculina uirtute liberrimi. Auro primo amiciuntur, qui sapientie diuine priuilegiis adornantur. In uasa testea reputantur, cum iam ad fragilia opera deuoluuntur. Opus manuum figuli sunt, quia auctorem iam habent ex tam peruersa conuersatione diabolum. Hunc Pharao ille significat, qui Isrelitas in luto et latere et paleis seruire cogebat.



GHIMEL.

uERS. 3.---Â»Sed et lamie nudauerunt mammam, lactauerunt catulos suos, filia populi mei crudelis,  quasi struthio in deserto.Â« Ghimel, retributio. Meritis enim nostris exigentibus huiusmodi: Casuum infamias pro retributione sortimur. Est ergo dicere: Non solum in terrena studia labuntur, sed et facti lamie mammam nudant, cum sub specie benignitatis et alios ad eadem que ipsi faciunt perpetranda, uirosa uerborum dulcedine, et feminea quadam adultatione compellant. Lamia enim monstrum est, muliebrem cingulo tenus habens formam. Mammam ergo nudant, cum doctrinam ad ea que agunt propaganda promulgant. Catulos lactant, cum ad bestiales ritus alios lenocinando attrectant. Filia populi huius crudelis quasi struthio in deserto, quia hi, qui superius filii dicebantur, et nunc per morum effeminationem filiarum uocabulo iam censentur, crudeles  sunt, quia quos diabolica suadela genuerint, sub terrena leuitate recondunt. Struthionis enim natura, est oua in terra ponere, et ea puluere adoperta relinquere. Ferro etiam pasci dicitur, nimirum quia huiusmodi, ac si cibis, malignitatibus satiantur.



DALETH.

uERS. 4.---Â»Adhesit lingua lactentis ad palatum eius in siti. Paruuli petierunt panem, et non erat qui frangeret eis.Â« Daleth, interpretatur tabule. Qui sunt tabule, nisi qui exciso a se interne plenitudinis robore a uirtutis duritia extenuantur cogitatu et opere? Lingua ergo lactentis ad palatum eius in siti adheret, cum deficiente aqua sapientie salutaris  locutio eius, qui monstruoso lacte pascitur ad eius conformitatem, a quo uirulente doctrine saliuas acceperat, se continet. A palato enim saliua digreditur, et lingua palato astringitur, cum uerba discipuli doctoris nequitia resculpuntur. Paruuli panem petunt, cum innocentiores et prauitate minus imbuti, documentum uitale deposcunt, sed dissertores omnino deficiunt.



HE.

uERS. 5.---Â»Qui uescebantur uoluptuose, interierunt in uiis, qui nutriebantur in croceis, amplexati sunt stercora.Â« He, dicitur ista. Et que ista, nisi presentia? uoluptuose uescitur 258 qui diuinis eloquiis pro presenti solum gloria delectatur. Is in uiis interit, quia dum super his que ad  Deum pertinent, uerbum Dei adulterando, fauores scilicet requirendo, extra se digreditur, perit. Crocus aurosi coloris est, et redolet. In croceis nutritur, qui aut sanctitatis specie, aut sapientie opinione gloriatur. Hi amplexantur stercora, cum magna de se uolentes intelligi, turpi subito auiditate proruunt ad infima, que Apostolus arbitratur ut stercora . Huc enim respectat nostra littera.



uAU.

uERS. 6.---Â»Et maior effecta est iniquitas filie populi mei peccato Sodomorum, que subuersa est in momento, et non ceperunt in ea manus.Â« uau, interpretatur ipse, procul dubio idem qui ista, que superius diximus significare presentia; inuenitur affectare. Huius filie populi peccato Sodomorum  maior iniquitas efficitur, quia quantum argenti pondus a pondere plumbi distat, tantum peccata simplicium et hebetum a peccato eorum qui uoluptuose uescuntur, et nutriuntur in croceis, differre constat. Sodoma enim interpretatur pecus silens. Et quid pecus nisi ingenita fatuitas, cuius ingenii nulla uox est? Que etiam Sodoma subuertitur in momento, quia subuertibilis est, et prona casui, si sit qui impetat quouis modo. Et non capiunt in ea manus, quia quodcunque tali menti sese intulerit, gratanter admittitur turpe opus. Manus quoque in ea non capiunt, dum plusquam possibilitas agendi sustineat, facere appetunt.



ZAIN.

uERS. 7.---Â»Candidiores Nazarei eius niue,  nitidiores lacte, rubicundiores ebore antiquo, saphiro pulchriores.Â« Zain, alimentum mundi. Et a quibus magis alitur mundus quam a filiis Sion inclytis, qui amiciuntur auro primo? Hos ergo exprimendo prosequitur. Nazareus interpretatur sanctus. Quasi diceret: Illi, qui quondam sanctitatis munditia florulenti erant,  per appetitum celestis glorie candidiores sunt niue, hec enim celitus labitur; per simplicis innocentiam actionis nitidiores lacte, quod ex carne nascitur; per tolerantiam corporee titillationis, rubicundiores ebore antiquo, id est, ipsis incentiuis suis examinatiores aliquo ueteri sancto. Elephas enim, unde ebur, frigide nature est. Saphiro denique pulchriores, his uidelicet multis, quorum in  celis conuersatio esse dicitur , digniores; saphirus enim etheree speciei est.



HETH.

uERS. 8.---Â»Denigrata est super carbones facies eorum, et non sunt cogniti in plateis; adhesit cutis eorum ossibus, aruit, et facta est quasi lignum.Â« Heth, uita. Si superbia, qua cadimus, ruina sua mortem parit, humilitas, qua uere leuamur, uitam munit. Unde facies eorum super carbones denigratur, cum tota eorum speciositas plusquam eorum qui peccato exstincti peccatores estimantur, in sui ipsorum consideratione uilipendenda putatur. Inde est quod come sponsi quasi coruus nigre dicuntur . In plateis non sunt cogniti,  quia in latis et spatiosis huius seculi sollicitudinibus non sunt uisi. Cutis eorum ossibus adhesit, quia affectualitas, et ipsa etiam sensualitatis facilitas indiuisibiliter se fortitudini rationis adiunxit. Arescit, cum ab omni fluxu lasciuie inanescit; et quasi lignum fit, cum ad impassibilitatis duritiam coalescit.



TETH.

uERS. 9.---Â»Melius fuit occisis gladio quam interfectis fame, quoniam isti extabuerunt consumpti ab sterilitate terre.Â« Teth, dicitur exclusio. Melius est occisis gladio, quam interfectis fame, quia leuius est occumbere sine deliberatione aliqua lapsu peccati subitaneo quam defectu pedetentim lentescere diuturno. Isti enim extabuerunt consumpti ab sterilitate  terre, quia uitiorum putoribus sunt addicti pro incultibilitate et longa incuria mentis sue. Unde merito a predictorum isti; iuxta sensum premisse littere, sorte excluduntur, quos cordis non terreni sed lapidei feracitas nulla consequitur.



IOD.

uERS. 10.---Â»Manus mulierum misericordium coxerunt filios suos, facti sunt cibus earum in contritionem filie populi mei.Â« Iod, desolatio est. Et quid magis desolatur quam quod Deo hospite uacuatur? Manus mulierum misericordium filios suos coquunt, cum opera eiuratorum hominum, nichil scilicet intellectualis tenoris habentium, eos, quos ad sui exempla contraxerint, ad sui ipsorum conformitates igne subdole persuasionis emolliunt. Mulieres  et ironice misericordes uocantur, quia hinc lenociniorum mollitie fallunt, et illinc sub colore benignitatis imo quasi consulendi se ingerunt. Cibus earum fiunt, dum eos sibi incorporare contendunt. Et exinde filia populi conteritur, dum non rationis filius, qui, iuxta Apocalypsim, ad thronum Dei perducitur , sed uulgaritatis intime instabilis filia indesinenter obruitur.



CAPH

uERS. 11.---Â»Compleuit Dominus furorem suum, effudit iram indignationis sue, et succendit ignem in Sion, et deuorauit fundamenta eius.Â« Caph, interpretatur operatio. Que operatio non nisi premisse iniquitatis quidam effectus dicitur, sicut ex peccato peccati pena efficitur. Unde furorem suum  Dominus complet, ut qui peccato irascebatur, ex furore iam sententiam pene irroget. Iram indignationis sue effundit, cum tentationis miseram conscientiam ludibriis exponit. 259 Ignem in Sion succendit, cum carnis petulantie flammas in mente, que Deum speculari consueuerat, ingeri Deus sinit. Fundamenta eius deuorat, cum subsistentiam totius bone intentionis absumit et abrogat.



LAMED.

uERS. 12.---Â»Non crediderunt reges terre et uniuersi habitatores quoniam ingrederetur hostis et inimicus per portas Ierusalem.Â« Lamed, dicitur cor seruitutis. Cor seruitutis intelligitur intelligentia, que non ex ratione, que imperat, sed ex  sensualitate, que seruit, habetur. Reges terre sunt rationales motus, qui omnia nostra terrena disponunt. Terre habitatores, membra sunt nostra super terram, uel quelibet corporee habitudines. Hi non credunt quoniam per portas Ierusalem hostis et inimicus ingrediatur, quia, ex ueterimentis quiete iam desides non arbitrabantur quod per sensualitates uisioni pacis quondam dedicatas, hostis antiquus, et post eum inimicitia naturalis appetitus suggerere quidpiam attentaret.



MEM.

uERS. 13.---Â»Propter peccata prophetarum eius et iniquitates sacerdotum, qui effuderunt in medio eius sanguinem iustorum.Â« Mem, uiscera. Et quid sunt uiscera, nisi ipsa cogitationum intentio,  que, sicut uiscera in corpore, ita sub cogitationibus latet in mente? Unde et Apostolus sanctum Spiritum uocat cogitationum discretorem et intentionum . Pene ergo interioris intentio, peccata sunt prophetarum, et iniquitates sacerdotum. Sacerdotum, id est rationalium motuum, qui nos salubriter ductitare debuerant, iniquitas est, quod inter impetum carnis et spiritus non eque iudicant. Prophetarum uero, id est prouidentiarum, peccata sunt, quod sibi non futuri seculi penas aut premia prospiciunt, sed quelibet, que fortuitu suboriri queant, sibi in presenti fastuosa promittunt. Hi sanguinem iustorum in medio eius effundunt, cum ea que intra se naturaliter iustitie conuenire potuerant, in peccata conuertunt.



NUN.


uERS. 14.---Â»Errauerunt ceci in plateis, polluti sunt sanguine.---Cumque non possent, tenuerunt lacinias suas.Â« Nun, dicitur pascua eorum. Pascua eorum sunt quidquid in mundo eis suppetit curarum. Unde errant ceci in plateis, quia sub nullo discretionis lumine secularibus se inspersere negotiis. Sanguine polluuntur, cum inter ea nulla non contagione criminis inficiuntur. Cumque eis peccare non suppetit, lacinias suas tenent, quia nunquam esse absque peccandi intentionibus sustinent. Sicut enim lacerna laciniis, sic cura forastica innectitur intentionibus prauis.



SAMECH.

 uERS. 15.---Â»Recedite, polluti, clamauerunt eis: Recedite, abite, nolite tangere. Iurgati quippe sunt, et commoti dixerunt inter gentes: Non addet ultra ut inhabitet in eis.Â« Samech, dicitur audi. Plane petuntur ut audiant, quibus sanguine pollutis clamatur ut a sua pollutione recedant. Sunt autem qui clamant aut diuina uerba, que intonant, aut intellectualitates, que quod improbe fit naturaliter obiurgant. Recedunt si a peruersa exsecutione se subtrahunt, abeunt si ab intentionum uanitatibus resipiscunt. Tangere uetantur, cum affectum illo non intorquere iubentur. Iurgati sunt, qui ex diuini perceptione eloquii contra suam uecordiam rixas in animo conceperunt. Commouentur, cum in ipsa sua disceptatione turbantur. Unde ad studia ueterna mox reflexi dicuntur, id est proponunt, quod  inter gentes eos non inhabitet, possessas uidelicet semel a tot criminibus mentes nequaquam Deus ulterius mansurus intret.



PHE.

uERS. 16.---Â»Facies Domini diuisit eos, non addet ut respiciat eos, facies sacerdotum non erubuerunt, neque senum miserti sunt.Â« Phe, interpretatur os. Os autem nil aliud est quam ipsa que sibi iungitur Dei facies. Facies, inquit Domini diuisit eos, quia dum in illa interiori contentione istinc penitentie lacrymas, illinc mundiales lasciuias sua sibi in mente presculpunt, quasi ante superni Iudicis se ora constituunt, et sancte conuersationis difficultate perspecta, quasi ab ore Dei ad proposita laxiora se  referunt. Et quia ex deliberatione sic ad peccata feruntur, nequaquam addit Deus ut per illationem penitudinis respectentur. Facies sacerdotum non erubuerunt, cum rationi cum Deo se monenti impudenter restiterunt. Neque senum miserti sunt, cum maturo aliquoties statui, et peccata fastidienti incentiua etiam peccandi obtulerunt.



AIN.

uERS. 17.---Â»Cum adhuc subsisteremus, defecerunt oculi nostri ad auxilium nostrum uanum, cum respiceremus attenti ad gentem, que saluare nos non poterat.Â« Ain, dicitur fons, uel oculus. In fonte uel oculo, itidem intentio accipitur, de qua emergunt cuncta que mente concipimus. Unde cum  adhuc subsistimus, id est post Dei desertionem cum pro sola seculi honestate a criminibus nos continere disponimus, oculi nostri ad auxilium nostrum uanum deficiunt, cum intentiones nostre fragili subsidio innise subito emarcescunt. Breui enim se continet, non Deus, sed Aegyptus auxilium prebet, imo manum innitentis sibi perforat, que non solum saluare non potest, sed ipsum suum opus coram Deo imprudenter addemnat. Sed uidendum, in his duobus posterioribus 260 alphabetis, quiddam quod a prioribus discrepat, et certum utique quod non abs re fiat. Duo nempe characteres in his ulterioribus Phe scilicet, et Ain preposterantur, que in prioribus Ain uidelicet ante Phe ordinate locantur. Et dixisse me recolo quod in hac lamentatione  quaterna quatuor peccandi portendantur genera. Porro in duobus, penultimo utique et ultimo, consensus intelligitur ac operatio, sicut in duobus prioribus suggestio et delectatio.

In primis igitur Ain ante Phe ponitur, ut per hoc innuat quia in suggestione et delectatione mens suum ordinem non excedat, dum intentio qualecunque opus ipsius delectatiuncule precedere uideatur. At postquam consensus et operatio in mente successerint, ibi oculus praue prouidentie cessim uadit, quia mens uniuersa in externos affectus euadit. Quid enim ibi facit intentio, ubi ipsa postposita iam seuit actio? Consensus plane quedam exhibitionis est portio, quod habes ex Euangelio de iuuene extra portam elato . Est ergo in consensu  et opere iusta ordinis litterarum mutatio, ut ibi nimirum subsidat intentio, quo operis mens uniuersa se premisit in studio. Porro triplicitas que in tertio alphabeto preponitur characterum, nil aliud est quam instructio sacri eloquii ad munimen cogitationis, locutionis et operum; hec enim necessaria est triformiter ad restrictionem lapsuum. Sicut enim uerecundia ante casum utilis est, post casum uero sancte confessionis obstrusio est, sic intentio ante peccatum multa circumspectionum cura indiget, postquam uero in peruersum transit opus, deses et pene nulla remanet, quia quo intendat, postquam satis sue fecerit uoluntati, non habet.



SADE.


uERS. 18.---Â»Lubricauerunt uestigia nostra in itinere platearum nostrarum, appropinquauit finis noster, completi sunt dies nostri, quia uenit finis noster.Â« Sade, iustitia; que refertur, sicut superius, ad iusta Dei iudicia. Qui respexerant ad gentem, id est ad humane circumspectionis astutiam, que eos saluare non poterat, modo lubricasse uestigia sua in itinere platearum dicunt, cum labefactari affectiones suas per sollicitudinum seculi disquisitiones attendunt. Finis eorum appropinquat, cum peccatum consummatur in opere, quod animus destinarat. Dies eorum complentur cum uirtutes consumuntur. Et hoc, quia uenit finis omnimode scilicet mentium destitutionis.



COPH.


uERS. 19.---Â»uelociores fuerunt persecutores nostri aquilis celi; super montes persecuti sunt nos, in deserto insidiati sunt nobis.Â« Coph, conclusio. Plane concludimur, cum uitiorum frequentia coangustamur. Unde uelociores aquilis celi persecutores nostri sunt, cum carnis incentiua, que nobis naturaliter incumbunt, ex ipso consuetudinis usu, ipsis etiam demonibus rabidiora sunt. Aquile enim pro sua rapacitate id significant. Super montes nos persequuntur, cum in ipsa superbia nostra nos demoliuntur. In deserto insidiantur, cum nos a Deo desertos ob nostra facinora aucupantur.



RES.

uERS. 20.---Â»Spiritus oris nostri Christus Dominus  captus est in peccatis nostris. Cui diximus: In umbra tua uiuemus in gentibus.Â« Res, dicitur spiritus. Spiritus autem oris nostri, intelligentia est cordis nostri. Os enim pro corde ponitur, ut est: Â»Os iusti meditabitur sapientiam ;Â« et: Â»uoluntaria oris mei beneplacita fac .Â« Ipse Spiritus Christus Dominus dicitur, quia et ungi a Deo ei specialiter attinet, et dominari eum non minus decet. Is in nostris peccatis capitur, cum eorum superueniente seruitio ab arbitrii sui libertate priuatur. Cui dicimus, id est, ascribimus quod sub umbra eius uiuere possimus in gentibus, quod uidelicet sub imagine rationis, non in azymis sinceritatis, seculari uidelicet illa, de qua  supra diximus, cautela nos inter uitia palliare queamus.



SIN.

uERS. 21.---Â»Gaude et letare, filia Edom, que habitas in terra Hus. Ad te quoque perueniet calix, inebriaberis, atque nudaberis.Â« Sin, dicitur uita. Gaudere ergo et letari filia Edom precipitur, dum terrena mens in preputio, et carnis sue sepulta delictis uiciniora salutis offendit, et ad uitam respirandi corporis et anime, pro quo utroque gaudere et letari iubetur, causas incidit, cum ueniens ad Babylonem ibi liberari incipit. Edom enim terrenus dicitur. Edom autem filia affectio est carnali mente progenita, hec habitat in terra Hus, que interpretatur festina, ac peccatum utique prepropera:  Non enim inuenitur ab Apostolo in hac terra, id est carne bonum . Ad hanc quoque peruenit calix, quia sicut rationem, ita et affectum ex pudore peccati sententia bone respirationis intercipit. Inebriatur, cum a ueterum malorum conscientia et consuetudine absentatur. Nudatur, cum pie confessionis ueritate uetegitur.



THAU.

uERS. 22.---Â»Completa est iniquitas tua, filia Sion, non addet ultra ut transmigret te. uisitauit iniquitatem tuam, filia Edom, discooperuit peccata tua.Â« Thau, interpretatur errauit, uel consummauit. Error enim uere consummatur, cum ipse etiam affectus, qui ad malum procliuior est, de suo errore suffunditur. Cum ergo affectus, filia Sion  nimirum, intellectualitatem non transmigrat, id est a recto statu non distrahit, iniquitati profecto eius finem indit. Iniquitatem eius filia Edom uisitat, 261 cum ex eo quod interiores motus non eque diiudicat, etiam fastidium carnalis appetitus ualde insimulat. Nisi enim fastidiret peccata sua, et illius non discooperiret.



ORATIO IEREMIAE PROPHETAE.

uERS. 1.---Â»Recordare, Domine, quid acciderit nobis, intuere et respice opprobrium nostrum.Â« Recordatur Deus quid nobis acciderit, cum lapsuum nostrorum recordari nos facit. Opprobrium nostrum intuetur, cum illud, quo maius nichil est, defectum nostrum a Deo perpendere aut dolere hortatur.  Unde et septem mulieres in Isaia: Â»Aufer, inquiunt, opprobrium nostrum .Â«  Â»Hereditas nostra uersa est ad alienos, domus nostre ad extraneos.Â« Hereditas nostra, corpora nostra sunt que mitibus sub specie terre in possessionem promissa sunt. Hec ad alienos uertitur, cum uitium quodlibet ea abutitur. Domus nostre ad extraneos uertuntur, cum nostre conscientie ad eos, qui nichil iuris in nobis, nisi ex nostra proditione habent, scilicet demones, intorquentur.

uERS. 3.---Â»Pupilli facti sumus absque patre, matres nostre quasi uidue.Â« Absque patre fuimus, qui diabolum, qui secundum ueram essentiam esse desiit, patrem habuimus. De ipso enim legitur:  Â»Habitent in tabernaculo eius socii eius, qui non est .Â« Matres nostre quasi uidue, Deo, qui uere solus est, carentes coniuge.

uERS. 4.---Â»Aquam nostram pecunia bibimus, et ligna nostra pretio comparauimus.Â« Aquam suam pecunia bibit, qui uapidum statum suum, et spiritualis uini calore alienum impensa pecuali stoliditate cemit. Pecunia enim a pecoribus dicta est, quia de pecorum fieri solebat tergoribus. Ligna nostra pretio comparauimus, cum insensibilitatem, et merubidos animi et corporis habitus dato pretio totius rationalitatis acquirimus.

uERS. 5.---Â»Coruicibus minabamur, lassis non dabatur requies.Â« Ceruice minatur, cui superbia dominatur. Ceruicosos enim superbos dicimus. Lassis  requies non datur, cum laborantibus, iuxta Euangelium, et oneratis refectio interne requiei nulla conceditur .

uERS. 6.---Â»Aegypto dedimus manum, et Assyriis, ut saturaremur pane.Â« Aegypto dat manum, qui mundo attribuit operationis sue studium. Assyriis idem dat, qui curialitates, et nomina uana sibi conciliat; hoc enim Assur, qui aula dicitur, ex honorum aulicorum fasce designat. Et hoc sit, ut pane saturentur, terrena uidelicet ad tempus iocunditate letentur.

uERS. 7.---Â»Patres nostri peccauerunt, et non sunt; et nos iniquitates eorum portauimus.Â« Patres nostri sunt, quorum imitamur exempla, qui peccant, et ideo non sunt, quia a uera exterminantur  essentia. Nos iniquitates eorum portamus, quia graui ultione ferimur, qui nequaquam peccati alieni pena corrigimur. Â»Septies enim ultio dabitur de Cain, de Lamech uero septuagies septies .Â«  Â»Serui dominati sunt nostri, et non fuit qui redimeret de manu eorum.Â« Serui uitia sunt, si causa pro effectu ponatur, quia seruos nos faciunt.Â« Qui enim facit peccatum, seruus est peccati .Â« Non fuit qui redimeret de manu eorum, quia uerum esse non habuit, et quasi Dei intra se subsistentia caruit intellectualitas, que liberos exinde facere non potuit.

uERS. 9.---Â»In manibus nostris afferebamus panem nobis, a facie gladii in deserto.---In manibus  nostris panem nobis afferimus, cum ex operum nostrorum studiis pabulum nobis alicuius mundane prosperitatis exigimus. Et hoc a facie gladii in deserto, id est urgente necessitate peccati, in quo eius refectione subtracta deserimur a Domino. Gladius enim peccatum est.

uERS. 10.---Â»Pellis nostra quasi clibanus exusta est a facie tempestatis famis.Â« Pellis nostra affectus noster est, quod sicut cutis in corpore, citius ledatur in mente. De multis enim malis afficimur, que uoluntate horrescimus, sic enim hec duo discernimus, quia et bona ex ratione uolumus, de quibus non afficimur. Hec pellis quasi clibanus exuritur, tanto furiosus ardens quanto in morem clibani magis occluditur. A facie tempestatis famis exuritur,  cum ab instantia interne intemperiei, que famem uerbi Dei parturit, conflagratur.

uERS. 11.---Â»Mulieres in Sion humiliauerunt, et uirgines in ciuitatibus Iuda.Â« Mulieres in Sion humiliant, cum ubi bone uoluntatis aliqua fecunditas arridebat, status conscientie subiugant. uirgines in ciuitatibus Iuda pariter humiliantur, cum illa, que post peccatum sola residet medicina, confessio scilicet, intra conceptacula mentis, sterilitate damnatur

uERS. 12.---Â»Principes manu suspensi sunt, facies senum non erubuerunt.Â« Principes manu suspenduntur, cum sensualitates nostre a concupiscentie carnalis effectu, non desiderio, sed inopia possibilitatis arcentur. Facies secum non erubescunt,  cum maturiores animi habitus, qui aliquoties pudoratius sentiunt, sensuum leuitates irrumpunt. Facies autem pro presentia uel cognitione in Scripturis solere accipi nulli dubium est.

uERS. 13.---Â»Adolescentibus impie abusi sunt, et pueri in ligno corruerunt.Â« Tunc adolescimus, cum ad aliquot mentis robur excrescimus. Sed hac adolescentia impudice abutimur, cum bonarum artium ualetudinem in contrarias 262 fortitudines commutamus. Quod sepius experimur, dum quos perspicaces olim Deo cognouimus, astutiores seculo impudentissime iam uidemus. Pueri in ligno corruunt, cum hi, qui nichil uirium et subtilitatis attigerant, nimio flagitiorum usu impudentie et insensibilitati sese addicunt.

 uERS. 14.---Â»Senes de portis defecerunt, iuuenes de choro psallentium.Â« Senes de portis deficiunt, cum intellectualitates quibus descriptio est insita animorum, in interni examinis censura succumbunt. In portis enim urbium exerceri solebat reipublice solemne iudicium. Iuuenes de choro psallentium pereunt, cum uiuaces solertie a bene agendi unanimitate desciscunt.

uERS. 15.---Â»Defecit gaudium cordis nostri, uersus est in luctum chorus noster.Â« Gaudium cordis nostri deficit, cum testimonium conscientie, quod est gloria nostra , in nobis obsurdescit. Chorus noster in luctum uertitur, cum beneuolentia animi sibi concors operibus luctu dignis inuoluitur.

 uERS. 16.---Â»Cecidit corona capitis nostri. ue nobis, quia peccauimus!Â« Corona capitis nostri cadit, cum totius nostri premii spes, si qua quondam bona fecimus, inanescit. uictoribus enim antiquitus corona dabatur, sed uictoria nulla est, que defectu cassata est.

uERS. 17, 18.---Â»Propterea mestum factum est in dolore cor nostrum, ideo contenebrati sunt oculi nostri. Propter montem Sion quia disperiit, uulpes ambulauerunt in eo.Â« Quod est dicere: Quia a corona destitimus, et ad ue ob peccata deuenimus, propterea mestitiam ex quotidiani casus mordaci suspicione incurrimus, ideo ad alicuius futuri boni prognosticum exspectationes nostre cecutiunt,  dum se pii meriti spes nulle obiiciunt. Et hoc fit propter montem Sion, quia disperiit, propter excellentiam uidelicet, qua olim imbuta mens fuerat diuine speculationis, que propter ingruentia menti uitia oblitterari commeruit. Sion enim in speculam uertitur. In hoc monte uulpes ambulant, quia istam perfunctoriam sanctitatem demonum calliditates et tenebrarum facta conculcant. Animal enim subdolum est, et quod cuniculis delectetur.

uERS. 19.---Â»Tu autem, Domine, in eternum permanes, solium tuum in generatione et generationem.Â« Ac si dicat: Horum momentanea sanctitas euanuit, sed tu, id est tui, tibi uidelicet incorporati, non temporarie, sed eternaliter tibi obsecundare deliberant, et hi, quibus ac si in solio presidere  et regnare dignaris, non solum in hac, qua tibi nascuntur presenti generatione, sed etiam in illa huius seculi subsecutiua regeneratione, famulatum perpetuant.

uERS. 20.---Â»Quare in perpetuum obliuisceris nostri, derelinques nos in longitudinem dierum?Â« Si tu, inquit, tuis hec impertiris electis, ut hic et in posterum tui eis indiuisibilitatem largiaris, nos, quos a te desipere uides, et resipiscere facere potes, quare hic perpetuum tibi seruiendi affectum, et illic diuturnitatem inexplebilis lucis aufers? uox est eorum qui de sua salute hesitant.

uERS. 21.---Â»Conuerte nos, Domine, ad te, et conuertemur, innoua dies nostros sicut a principio.Â« Certe, inquit, si tu gratiam conuersionis  nobis inspirares, procul dubio nil possemus nisi ad te sicut et illi conuerti. Innoua ergo dies nostros sicut a principio, id est eam claritatem pii desiderii, que iam deambulacra uulpium facta est, in nobis repara, ut fas sit redire ad dulcedinis atque letitie  quondam experte principia. Sed tu per obstinationem nos repellis, et te iratum irremediabiliter ostendis.

Quoniam tandem emenso pertimescendi laboris opusculo per immensas mysteriorum uoragines sermo noster enatauit, securrissimo ausu dicam quia, in tam horrendi transmissione sali, solum Deum remigem et nauclerum habuerim. Testor enim ipsum, intra cuius portus anchoram mee intentionis appulerim, quod ab ipso exordio totius huius stadii in tantum ingenii mei acumen hebuerit quoties aciem animi ad hec uestiganda tetenderim: ut nisi ad ipsum, cuius uultus lumen cordi nostro insignitur lacrimabiliter respectarem  cum magna  procul dubio ab eo quod ceperam confusione desisterem. Sed infinitas super hac experientia, Deus, grates, qui sic nos tuo munere imbuis, ut nos nullo modo lateat quid ex te, quid sapiamus ex nobis.



EPILOGUS.


 Quoniam ergo huius estuantissimi freti qualemcunque Deo ductore portum attigimus, ad te  tandem in quo totius sinceritatis iudicium preeminere non ambigo, quasi in solidissimo littore commercia nostra, magnis cordis et corporis cempta sudoribus, magister reuerende, deponimus. Nec enim te improuide eligimus huius nostre supellectilis  appretiatorem, immo uigilantissimum discussorem, cui prorsus insolitum scio, sine omnimode equitatis intuitu censoria quempiam iaculari sententia, cuius nimirum operis gressus indesinenter precurrere consueuit intellectualis consilii palpebra. Non absurde, inquam, tuis presens opusculum disquisitionibus appulisse decreuerim, presertim cum indubitanter agnouerim neminem super interioris 263 hominis statu in cunctis nobis contiguis regionibus maiorem discretionis obtinuisse uim. Nec id iniuria. Quid enim spirituale nescias, cum in huius examinatione te indesinenter exerceas? In his tractatibus noctem diei continuas, in huius contemplationis radio, totius interni habitus delectatione conspiras. Quod si ad animales, quorum copia est  infinita, magistros, et qui suis dignoscuntur sensualitatibus irretiti, aliqua spiritualiter sensa proponerem, studium plane meum eorum lentitudine considerata grauissime examinarem.

Ad te igitur, qui spiritualiter cuncta examinas et a nemine iudicaris, securus intendo, quia ad liquidum uniuersa, et his maiora non penetrare non poteris;  cum nichil sit aliud quam diuinum et spirituale quod uiuis. Si qua ergo istic corrigenda perpendis, consilio cum Scripturis, quarum tibi non infrequens usus exstat, communicato, nequaquam corrigere dedigneris, sciens indubie quia non ingratum me ullo modo reperies, si qua inibi oblitteranda, uel potius immutanda notaueris. Ceterum ad litteram nichil me dixisse nolo mireris, quia quod B. Hieronymus satis superque elucidasse in promptu est, idipsum repetendo schedulas implere superuacaneum procul dubio mihi est. Que ergo pro captu meo, et Deo, ut credo, indigno peccatori aspirante, bona intentione peregisse me memini, non tantum tua lectione quam oratione firmanda et auctorizanda transmisi.


 EXPLICIT TROPOLOGIARUM LIBER QUINTUS ET ULTIMUS.





uEN. GUIBERTI ABBATIS TRACTATUS DE INCARNATIONE CONTRA IUDAEOS.



AUCTORIS EPISTOLA NUNCUPATORIA.

 264 Patri et domino sancte Suessionensis Ecclesie decano BERNARDO indignus admodum prenomine suo.

Petitionem tue sanctitatis biennio distuli, sed iam nunc nescio si digne paruerim. Fateor enim tibi Dominum, quem communem testor, multum me huius postulationis puduit, dum tuam de me opinionem maiorem sentio quam merui. Scientie enim imbecillitatem expaueram, et dum inexperta, et que Gregorios Hieronymosque terrere poterant, exigor, sub assumpto turpiter fasce ueritus casum, quantum licuit, urgentem te dilationibus hucusque suffugi. Inauditas plane et male subtiles que nostre intenduntur fidei controuersias refellere, perspicacissimi animi postulat puritatem. Dominice  namque Incarnationis illa sinceritas oculo uestigatur nonnisi a quibusdam imaginationibus lautiore, quibus cum me nouerim acerrime prepeditum, nimirum ualde cum id aggredi cogerer, estuabam.  Si enim id facerem, et res uilipensioni pateret,  hoc mei honoris posse fieri detrimento, imo, quod magis uerendum est, tepide tractare de talibus Ecclesie poterit officere documento. Attamen pensans quod tantopere orationem premittere me rogasti, ad eum qui omnia mea hactenus cepta iuuisset, cor appuli, demumque, si qua possem, super tuo negotio elaborare tentaui. Si quid in eo bene potui, in hoc tibi ascribo, quia tue summe humilitati humiliter obtemperare proposui. Cum puer essem et sub pedagogo agerem, accidit me quasdam admodum seculares litterulas dictitasse  ; quod cum magister idem egre tulisset, dormienti astitit cano persona capite, dicens: uolo mihi rationem de litteris reddas, uerumtamen manus  que scripsit non est illius persone que scripsit. Quod cum esset mihi ab ipso relatum, animaduerti quod aliquid mihi interne lucis impenderet Deus, ut manus mea piis seruiret operibus.



LIBER PRIMUS. DE CONCEPTIONE FILII DEI INTRA uIRGINEM.



CAPUT PRIMUM.


Cur tractatum fuerit aggressus rationem reddit auctor. Tolerabile utcunque est, cum ab his fidei nostre detrahitur qui eius nequaquam dogmata susceperunt. At cum hi qui Christi reconciliati uidentur gratia aduersus eamdem controuersiarum dentes et lingue macheras exacuunt, omnium bonorum animi pie emuli tali auditione tabescunt. Etsi Iudaica inertia de Filii Dei intra uirginem conceptione submurmurat, nimirum res est inolita genti, et pudendum quiddam sibi estimat incuti, cum a suis Deum, qui sibi Saluator aduenerat, progenitoribus traditum audit cruci. Porro Christianus, qui hoc ipso censeri  nomine non refutat, qui, quamuis miser et tepidus, ecclesias tamen intrat  ; altaria aliquoties et sacerdotes honorat, dum Eucaristie fidelium et peccatorum confessioni communicat  ; qui Dominice memorias passionis adorat, et interdum etiam eleemosynarum  largitiones affectat. Is, inquam, quare Iudaicis sermonibus se inclinat? Quare eorum aduersum nos contentiones assumit ac roborat? Susurria eorum qui per se grunnire non audent, suo, quo Deo iudice breui florebit, potentatu sustentat; et quod illi in faucibus uix loquuntur, iste promulgat, et, o mirum! uerborum suorum superstitionis arguitur, egre fert, uix tolerat, sese Christianum inclamitat. Et quis furor est, ut qui Iudeum aut paganum se haberi aut uocari respuit, eorum ceremonias tueatur, et instituta defendat, in leges odium Christianas exerceat, imo idipsum uituperet quod adorat? Dum cum Iudea quadam facetissima de hoc ipso colloquerer, extreme, ait, dementie est  sui quas dicit Saluatoris imagines hominem adorare, et idem mox quod adorauit, postquam recesserit, subsannare.

Plane hunc non incongrue Neutericum nouo uocabulo dicam, qui neutrum sectatur, dum ea que  laudat iura non prosequitur, et que uidetur prosequi Christiani studii iura non laudat. Haurit ergo homo nequissimus ex Hebreorum confabulatione uerba nefaria, et que sint nostre pudice fidei non modo dictu, sed uel auditione grauissima. Certe credideramus hactenus, quia legeramus uirginem illam unicam, sine exemplo Deiferam, in uniuerso mundo interemisse prauitates hereticas. Sane ex ea Natus capita confregit inimicorum suorum , ipsa sunt capita draconis dati in escam populis Aethiopum . Et unde huic ualentissime domine accedet impotentia? quin etiam conterat uerticem capilli in delictis suis perambulantium . Quisquis contra uirginis partum disputat, in Spiritum sanctum blasphemat.  Nemo autem sanus dubitat quin felix eadem fuerit Spiritu sancto fecunda: non est ergo blasphemia hec remissiua.

Audieramus beatitudinem mundicordium, quod huiusmodi uisuri sint Deum . Ioannes, qui nemini secundus in natis est mulierum; soluende calceamenti Iesu corrigie se profitetur indignum . Hi agni carnes coquunt aqua, et fede nimium ab eis dissipatur calceamenti corrigia, qui genituram Saluatoris discrepare non estimant ab aliis, nec habere mysteria. Omnium a seculo sanctorum, et qui ante gratiam preuidere fiendum, et sub gratia tractauere de facto, super huius consideratione sacramenti puritas intellectualis emarcuit. Ubi etsi scintillam momentanee intentionis pius  quilibet contemplator habuit, ad id tamen quod comprehendi non poterat, oratione caruit. Meritoque super hoc hominum perspicacitas siluit, ubi totius eorum nature exemplum defuit. Ad hoc itaque capiendum nulla subtilitas spiritualis eualuit: Generationem enim eius, ait propheta, quis enarrabit . Nunquid etiam dicet homo: Homo natus est in ea, et ipse fundauit eam Altissimus .

Si ergo nulli mundicordes, si nec uterinus cognitor Baptista Ioannes, si neque propheta, neque apostolus quidpiam super tanto presumpsere negotio, quid sapiet, precor, animus, impudicitiis enormibus sordens, apud quem flagitiosa commercia nichil residui  habuerunt? Si Paulus nec ad tertium raptus celum ausus est quidquam tale, optime congruit modo de his hominem turpissimum disputare? Si ipse ex affectu laudaret, laus eius in se deficeret; in ore enim peccatoris nequaquam speciosa laus esset , ne dum omnium spurcissimus cum nostre exordia salutis exprobret, et partus celo ac terra digniores infamet. Dissererem de eius genere et moribus, nisi mihi per sequentia sese largior aperiret locus. Certo autem nobis constat certius quia continuis ingentium facinorum libidinumque motibus in supreme huius blasphemie uenit casus. Sed iam aliqua maledictorum eius proponamus, quibus, quia ex putidissimo Iudeorum fonte prolata sunt, ita respondeamus ut impuri dogmatis susurrones cum  suo promulgatore claudamus. Marie uero erit, si sui supplices secundos exitus habeamus.



CAPUT II.



QUAESTIO IUDAEI.

Â»Nullus, inquiunt, nisi qui desipiat, credit Deum ad uteri feminei sese dimittere uoluisse uilitatem, et consuetudinarii incrementi pertulisse moras. Illud potissimum horrori est ut is, qui Deus diceretur, per mulieris uirginalia funderetur. Isdem quoque natus, cum non dissimilia humanitati membra haberet, et feminalibus usus est, et edendi ac bibendi necessitati subiacens, his etiam que consequuntur erumnis addictus est. Unde prorsus ridiculum est ut is talis Deus habeatur qui in nullo a miseriis discrepare communibus uideatur. Porro  si dicatur quia de uirgine natus fuit, falsissimum est, quia homo, tanta infirmitate depressus, contra leges nature nasci non potuit. Maximum denique huic sententie robur accessit quia cum latronibus ipse et latronum morte decessit. Et unde malum se potuit resuscitare, qui non preualuit tam putendi exitii facta uitare?Â«

Hec ille. Nos autem:



SEQUITUR QUAESTIONIS SOLUTIO.

Deus incomprehensibilis, continens et implens omnia, corporalibus pollui non potest.---Deus, cui nullus similis, ne sileas neque compescaris , sed imple faciem eius ignominia , qui minuit nomen tuum. Mihi enim nichil attinet de his qui foris sunt iudicare . Queramus  tamen ab utrisque Deum incircumscriptum omnia regentem credant, nec ne. Si dicant eum aliqua, licet magna, corporalitate finitum, et ac si senem gloriosum ex Danielis libro maiestatiue confingant, quod dicere sunt soliti, quoniam oculos et aures, manus, uterum et pedes Dei ubique Scripturarum reperiunt : et nos pariter nescio quam auem eum dicemus, quoniam alatus legitur et uolasse, ut est: Sub umbra alarum tuarum protege me . Et: Filii hominum sperabunt sub alarum tuarum tegmine . Ascendit quoque super Cherubim, et uolauit . Quod si quemquam eorum dicti huius pudeat, et Deum incomprehensibilem, ut est, esse concedat, respondeat  mihi an is, qui ubique totus est, et uniuersaliter que creauit adimplet, corporalibus, que in mundo sunt, aut etiam spiritualibus immunditiis polluatur? Totus enim ubique omnia continet ac implet, ut diximus. Quod si dicat, quod et uerum est, naturam illam impenetrabilem alterius non posse nature diuersitate fedari, consequenter inferimus quia nec Deus potuit aut debuit, aut sua, aut materna, humanitate grauari.



INTERROGATIO.

Deus creaturas condidit bonas.---Subinde interrogatio subsequatur: Utrum bona an mala Deus fecerit que creauit? 264 Haud dubium plane quin bona et ualde astruat . Licet enim post hominis creationem solita Moyses uerba tacuerit  scilicet Deus uidit quod esset bonum , quod constat non sine mysterio factum, tamen esset omnimoda absurditate plenissimum, si humiles creature hominum subsidio facte, ualde dicerentur bone, et is qui ad Dei imaginem est conditus inferior fieret bonitate. Imo ualenter excellit; nam prepostere Conditor ordinasset, si bruta intellectualibus pretulisset. Si ergo bona a Deo est condita natura mortalium, quod utique est, quid aspernaris quod creature conditionaliter bone pius auctor illapsus est?

De originali peccato. Circumcisio et sacrificia per fidem profuere Iudeis.---Quod si de originalis peccati contagio, de quo tamen apud Iudeos silentium est, agitur, dicemus quia quiqui hoc remedio eguerunt,  fide sua potius, ut parentum, quam circumcisione, seu ceremoniis mundati sunt. uerbi gratia, femine apud Iudeos quondam fideles recens nate et mortue, nec etiam ad templum cum hostiis delate, nunquid iere perditum? Certe fides non per sacrificia, sed sacrificia ualuere per fidem; et locus in feminis circumcisioni non erat. Respexit enim Deus Abel, inde [al., et ad] eius munera . Ergo quicunque uel in circumcisione, seu preputio, tunc temporis saluabantur, fide meruerunt sua parentumue saluari. Non immerito itaque in Actibus apostolorum dicitur: Fide mundans [al., purificans] corda eorum : licet nostris hostibus confutandis, hec minime susceptibilis apud ipsos nequaquam Scriptura conueniat. Sine fide etiam in baptismo  cetera sacramenta cassantur. uirgo igitur paritura Deum, fide sibi munditiam, ubi Deum susciperet, comparauit. Sed iam ad susceptam seriem redeamus.



CAPUT III.



QUAESTIO SEQUITUR.

Creditur a uobis Deus omnipotens. Et certe omnipotens non fuit, si ad hominem, quem bene fecerat, pro redimendo suscipiendum pietate duci non potuit. Peccare enim, est impotentia; pietate superari, potentia. In hac enim quam dicitis infirmitate plus potuit. Fecit enim quod debuit. Specialiter sane Deus misericordiarum debitor est. Cur nobis non proponitis quod uos continua murmurationum, et  querelarum obstinatione rebelles, quasi aquila pullos in deserto circumtulit, multimoda idololatriarum repetitione damnatos in terra promissionis tamen fouit. In lege et prophetis uestris non modo misericors, quod est in natura, aut miserator, quod est in efficientia, sed ipsa essentialis misericordia uocitatur, etsi ipse aliter se egisset, seipsum profecto negasset.

Dicitis igitur quia feminei uentris humilitas diuine sublimitati non congruit. Quare, inquam? Quia tot sunt presertim in sexu femineo fragilitates ut ipsa sibi plerumque natura sordescat. Et cum sibi ipsa humanitas ob frequentes quibus obsita est miserias indignetur, ignauum est credere quod his diuinitas unquam implicari pateretur.



SOLUTIO.


Quare humanam Deus potius quam angelicam assumpsit naturam.---Bene sensa sunt hec. Debuerat ergo Deus propter euitandos carnis fetores, angelicos sibi uteros preparare. Hos forsitan aptiores conceptioni ipsius poteritis iudicare. Minime gentium. Non legistis quia celi non sunt mundi in conspectu eius . Et: In angelis suis reperit prauitatem?  Si de dignitate agitur, nil Creatori in creatura dignum. Et cum sit tanta Conditoris puritas, ut conditorum omnium iustitie habeant unde displiceant, illam rationalem, que uidebatur infirmior, naturam congruentissima sibi ratione connexuit, ubi preter ullam meriti spem sola gratia dignationis apparuit. Nam si angelos  apprehendisset, supparilitas quedam uideri, quia incorporei sunt, ex assumptione contigua potuisset. Unde et in libris uestris, rebus crebro indignissimis comparatio diuina subiicitur, ut quidquid apud homines dignius estimatur, in Dei comparatione prematur, et ubi Deo bonis indigne hominibus similitudines dantur, nullatenus ei conferenda que sunt hominibus pretiosa putentur. Hinc est: Stridebo subter uos sicut plaustrum onustum feno . Et: Excitatus est tanquam dormiens Dominus, tanquam potens crapulatus a uino .

Fragilitas bifariam accipitur.---Quid de fragilitate causaris? hec bifariam solet accipi. Quia et cibi, potusque, ac somni necessitas, et peccandi  labilitas consueuit appellari. Plane in paradiso peccati adhuc fragilitate et morte suspensa, ex necessitate uescendi, bibendi dormiendique fragiles erant illi generis nostri principes. Quod pareret eis fragilitas illa peccatum, si contigisset non preterire mandatum? Ex libro tuo habes: De omni ligno paradisi comede . Et: Quia misit Dominus soporem in Adam . Hec dicebantur ei. Hec in eo cum esset immunis a peccato fiebant. Quid horret Deus in homine? non naturam utique, quam ipse condidit, sed malum quod homo addidit. Quod si horreret, facturam utique suam iustissime detractioni exponeret. Nam si ipse quod statuit, exauctorando ac uilipendendo destituit, preuaricatorem se constituit.

Sed absistat hec uecordia. Celeberrimum est in  libris tuis Deum et filios et deos homines sepius appellare. Ne corruptionem carnis et uteri fetores attendas. Non estimes Deo quidpiam preter peccata fetere. Non habet Deus nares tibi pares. Legisti Ne altari post diluuium fabricato holocaustum de auibus obtulisse, et Deum odorem suauitatis hausisse . Et que in tali uapore uoluptas? Forsitan tu Deum estimas nebulonem, ut patinis fumantibus delectetur, et assarum carnium flagrantiam libenter absumat. Certe sobriis hominibus idipsum quod usui preparatur, et nidor displicet coquinarum, ne dum Deo placeat putor auium exustarum. Putasne quia quod hominibus est putidum, Deo suaue redoleat? Depone suillum caput, et sensum  reiice carnis. Spiritualibus spiritualia compara. Deus spiritus est, et solius uirtutis haurit odorem, et sola morum uitia sibi sordent. Ubi ergo Deus bona anime uniuersa congesserat, nullatenus in uirgine fragilitatem corpusculi horrere debuerat.



CAPUT Iu.



QUAESTIO.

Pro Filii Dei incarnatione nequeunt homines dignas grates rependere.---Quis uero ex uobis potest ipsam feminam arguere de peccato? At quoniam non suppetit unde arguatur, sola nature et sexus indignitas in causa est. Si Deus in propria persona ad homines descendisset, aut personam aliquam diuinam, unde nescio quo modo nasceretur, sibi adhibuisset, dum sibi in nullo de sua quidquam maiestate minuisset,  satis mediocres ab hominibus gratias meruisset. At quia totum pro eorum se contulit salute, humilitati et gratie, non est quod homo possit dignum rependere. Non fuit quod hominem magis potuisset instruere.



SOLUTIO QUAESTIONIS.

Humana specie Deus apparuit. Inde concludit haud absurdum, Deum corpus humanum induisse.---Nonne Deus in ueteri tua lege sub humana specie in conualli Mambre Abrahe apparuit?  Et qui uestiri nostra ad horam imagine unius causa hominis uoluit, id facere quandoque ueraciter pro sue imaginis salute non debuit? Tantum sane precellere specialem debuerat utilitas generalis. Nonne illi tuo quem dicis Deo azymus panis, butirum cum  uitulinis illata sunt carnibus. Deinde legitur comedisse, et discumbenti Abraham astitisse . Et ne dicas angelum fuisse. Lege Deum uerbo ad Abraham habito abiisse ; et duos angelos nominatim Sodomam contendisse . Perpende igitur Deum necdum corporatum corporalibus cibis ac potibus indulsisse. Et si tu Deum credis fuisse, nichil quantum ad humilitatem spectat, minus ego eum perpendo fecisse quam quod postmodum uisus est hominem induisse. Creditur enim ille secundum opinionem tuam Deus corpus ex ere perfunctorium assumpsisse. Si ergo credis Deum incorporeum ad horam corporaliter manducasse, cur discredis pro tanto salutis humane negotio corpus  aliquandiu suscipere uoluisse. An persone illi, licet expertissime fidei, pro filii denuntiatione plus debuit quam seculorum saluationi. Porro in semine eius benedicende erant omnes gentes . Quod uos non intelligitis, quia non creditis.



CAPUT u.

Quid quod indignamini per femine puerperia fusum? Cogor insolita loqui, et cum pudore maximo, sed ut B. Gregorii uerbis utar: Â»Hanc ipse uerecundiam in me reprehendo.Â« Qui enim tantas pii Redemptoris iniurias non egerrime fert, qui inaudita integerrime Matris probra non acerbissima animaduersione refellit, qui hec equanimis audit, patet  quia Christianus non sit, multoque rectius isti dicitur quod impius hic fueris, si pius esse uelis. Quare zelo uehementi non efferar  , cum uideam, eos qui coniugia pulcherrima et honesta deserunt, et anus etiam sub maritis agentes, iamque rugosissimas assectantur, in quarum quoque abusione germanorum suorum riualitati non parcunt, qui nulla desponsata Deo uerentur, qui nullo studio fidei, sed periurii et proditionis aguntur, quorum patres et ex quibus isti materne Ecclesie, destructionibus institerunt, sacri ordinis cedes amarunt. Hi, inquam, ad reprobi sensus augmentum de diuina disputant genitura, et assumpto Iudeorum patrocinio, cum lingua eorum in terra transierit, in celum iam posuerunt ora sua , et  secundum usitatas sordes metiuntur diuina mysteria, et cum putores exercitate libidinis fastidire ceperit, ex se uicta nequitia flagitiorum suorum crapulam in Christianas, imo in rerum celestium nauseant puritates.

Nec mirum si Deo, quem non uident, derogent, cum id genus in sese alterutrum implacabiliter hostes existant. Est tamen qui dicat aliquando: Existimasti, inquam, quod ero tui similis, arguam te, et statuam contra faciem tuam . Interrogo itaque eos qui, dum turpissimos usus attendunt, uirginee et impassibilis munditie gloriam non agnoscunt. Adam et Eua quare, post transgressionem mandati, foliis pudenda texerunt? Antea nudi erant, et non erubescebant. Unde pudor? Iustum fuit ut quandiu  Deo obedirent corpora rationi, concupiscentialiter rebellia non haberent: at, ubi Deum postponerent, fedis illico in se motibus estuarent. Hi sunt motus, qui in animas et corpora eorum qui gignuntur, peccatum originale traiiciunt. Conqueritur se proinde Dauid in iniquitate conceptum . Merito itaque erubuerunt, qui iam membrorum suorum dominos se non esse senserunt.

Quare pudenda corporis membra uelantur.---Queritur proinde a quibusdam quid cause sit, quod tantopere ea membra uelamus, cum nullas corporis nostri partes ea intentione tegamus. Non enim ea sola celamus, sed etiam propinqua eis loca, uti sunt umbilicus et crura uideri uix patimur. Quare hoc?  Cum mouentur digitus meus, oculi mei, labia mea, meo nutu, mea uoluntate mouentur; et quia placide sub meo agunt imperio, nullum mihi pudorem incutiunt . At quia partes, de quibus agimus, contra iura totius rationis effreni quadam libertate feruntur, et quasi quedam diuersa lex est, iuxta Apostolum, in membris nostris repugnans 264 legi mentis nostre, et captiuos nos ducens in lege peccati, que est in membris nostris ; idcirco iuste erubescimus, quia uelimus, nolimus, turpiter hec erigi ex desiderii passione uidemus. uerbi gratia, habe seruum alias utilem, sed proteruum, coram extraneis ei quidpiam imperare, aut  sermonem cum eo miscere dissimulo, et quantum possum contego, quia si superbe se erigit, contemptum meum reputo. Iure ergo et uirtute, et uestibus res contumax operitur, quia ad plurimam et carnis et spiritus contumeliam suscitatur. Sed ad rem redeamus.



CAPUT uI.

In statu innocentie pudor nullus. Utrum generationi intendissent primi parentes, si in obedientia perstitissent.---Adam igitur et Eua, ante preuaricationem, his uacantes motibus, beatissime impudentes fuerunt. Cui rei simillimum est quod infantulos et impubes plerumque pueros conspicimus sine uerecundia nudos incedere, qui, si titillationes  aliquas paterentur, aut seipsos utique aut eos qui possent occurrere uererentur. Beatus ergo primus primorum hominum status. Felix etiam ignorantia paruulorum, quia dum impassibilitatis menibus circumdatur, angelica securitate letatur.

Sed querendum est, si obediendo persisterent, utrum duo soli paradisum incolerent, an de posteritate, imo de prole curarent. Posteritas namque dici non potest, ubi decessor non est; sed nisi procrearent, numerum non facerent; nisi numerum facerent, ad id pro quo facti fuerant, non sufficerent. Tractandum igitur est quem modum generandi haberent, cum alter agendi, altera patiendi nulla unquam incentiua sentirent. Peccati immunitas utrobique constiterat. Peccatum autem concupiscentia est.  Quod si sine concupiscentia, cum et cetera omnia mala uacarent, miror, sed definire non audeo, si non et utriusque uirginitas indemnis foret. uirginitas enim bonum est: uirginitatem igitur deperire malum esset. Iesu bone! licet maiora per te meruerimus, quid munditie, quid tranquillitatis in primo parente perdidimus?

uoluptates uirginitatis ingerunt contemptum.---Iactitant itaque sordidis rictibus hostes deifice natiuitatis uerba putentia. Dicam, et astruam certe digniora fuisse illa membra, que illi tunc partui deseruissent, quam sint ora spurcissima, que se quotidianis fraudibus et luxuriis imbuunt, et uiuifica sacramenta derident. Quid, queso, displicet in his  membris, nisi fede uoluptatis expletio? Aufer libidinis suspicionem, non erit quod horreas, sed quod uenereris. uos qui turpitudines amatis, iuste damnabimini, qui ea ipsa que uos turpes efficiunt membra damnatis. Deus omnipotens, quid gratius, quid bone menti suauius esse potest quam uera uirginitas et illibatus animus? Nos audieramus ex Osee quia uinum et ebrietas aufert [al., auferunt] cor . Et Iel de tuis loquitur: stupra potationi communicans: Puerum, inquit, posuerunt in prostibulo,  et puellam uendiderunt pro uino, ut biberent . Dic mihi quod uinum est germinans uirgines , cum soleant facere pudicitiarum cetera uina iacturam? Scio quia nescis; et ego adhuc inferam, quia illud idem est uinum, quod in libro Iudicum Deum letificare et homines dicitur . An Deum aliquando bibisse putas, cum iuxta litteram sensu deficias? Exponam tua tibi; interim si uis, garri.

Quid uinum letificans Deum et homines, ac germinans uirgines.---uinum quod letificat Deum et homines, Spiritus sanctus est qui Patrem Filiumque amore coniungit, Deoque subiungit homines. Quid autem amor nisi gaudium? et quod gaudium nisi in amore? hoc uinum, is scilicet spiritualis feruor, germinat uirgines,  quia nunquam nisi per celestis flammam desiderii mitigari poterunt carnis ardores. Si hoc Dei bonum, hoc pulchrum eius est, ut nichil penes Deum melius pulchriusque putetur. Quis est qui horrere audeat uirginis uterum? quis uirginalis partus causetur egressum? Si uelis hoc ob naturales detestari meatus, o, quoties hiremarum carnium pridianas crapulas ore fetentissimo uomuisti? Quoties tetros uomices, et horribiliora flegmata, quam sit liquor ille, iecisti? Sensui tuo respondeo. At Deo talium auctori nichil dedecens preter peccata scio.

Quod Deus nullam in utero uirginis labem contraxerit.---Habes ergo in primis parentibus formam impassibiliter generandi, quam quis [f., quamuis] qui ad effectum ducere poterat, si perseuerassent, in propria  matre resculpsit; licet autem sufficere debuerit Deum humanis nullo modo attingi sordibus, accipe adhuc. Solem, ut estimo, credis natura mundissimum. Quotidie uides per publicos sterquiliniorum aggeres radios eius progredi, putida quelibet, ac uisibus ipsis indigna lustrare, putas ex his, que preteruolat, aliquam eum sibi labem contrahere, insanie esset. Amplius: si oleum aut balsamum aque iniicias, neutrum aque confunditur, sed per se ipsam solida utraque natura subsistit. Habe iterum: Mens mea recogitans, et res quas uiderit uspiam crebra imaginatione retractans, cum meminerit leprosi cruentis ulceribus extuberati, aut ex cadauere lacero scaturientium examina uermium,  seu recordetur passim iacentium stercorum; quid, queso, macule rotabundus per hec animus sibi rapit, nisi quantum si pulcherrima feminarum seu marium corpora simplici reuolutione percurreret, aut splendidi operis metalla reuiseret; atris aurum claude ruderibus, licet putris terra sordescat, tamen auri minime natura deficiet. Disce, miser, de materialibus qualiter spiritualia metiaris, et cum in rebus habeas exempla terrenis, perpende quid ualeat Diuinitas in eternis.



LIBER SECUNDUS. DEUS OMNIA HOMINIS UTRUM SUSCEPERIT AN NON?



CAPUT PRIMUM.


265 Membra, cum abest peccatum, sancta sunt.---Porro Dei Filius in carnem ueniens, si competentia corpori membra habuit, membrorum compositio non nocuit. Frustraque non pudeat quod ipsum non puduit. Et quid eum puderet, ubi nichil non sanctum fuit! Si quidquid est, bonum est, nisi ubi peccatum est, membra que per se bona sunt, cum peccatum non est, sancta sunt. Membra nostra imbecillitati nostre sunt administratoria, et cum aures, ora uel nares superfluis capitum egerendis inseruiunt, cetera quid mali faciunt, que inferius intestinorum pondus exponunt?

Hominis Deus omnia suscepit.---Interroga, putidissime et nequam, de Domino nostro, si spuerit,  si nares emunxerit, si pituitas oculorum uel aurium digitis hauserit, et intellige quia qua honestate superiora hec fecerit, et residua peregerit. Aut dic mihi, ille tuus, qui Abrahe apparuit Deus, ea que comedit in quem alium [f., aluum] deposuit? quomodo etiam, aut si factum est, quod consequens fuit? Contremisco dum de his disputo; sed uos, filii diaboli, me cogitis. Deus a uobis exigat, qui nouit quo affectu id ago. Breuiter accipite Deum humiliter omnia hominis suscepisse, et nichil hominis ueritum preter peccata fuisse. Si uelitis ex ratione percipere, poterunt, ut reor, uobis ratiocinia superius habita satis esse; si uobis quod patribus uestris; si uos, inquiam, non credideritis non intelligetis.



CAPUT II.

 Rationes quomodo uirgo peperit.---At uero tractaturus illud quod restat de beate Marie uirginitate capitulum, quod dicitur contra naturam uirgo parere nequiuisse, iuste insanus iudicer, qui cum insanis ratiocinari sic uidear. Ratio tamen ea mihi est ut, si a dementibus ridear, saltem ab his qui minus me sapiunt, et quos addiscere libet, fidei intellectum habere aliquantisper inueniar. Ipsa, que uere Dei Mater est, contra suos nobis hostes prebere uirtutem potest. Quid de natura disputas? An natura fuit quod Adam de limo subito plasmatus emersit? natura fuit, quia tunc homo de humo originem sumpsit? Natura non fuit, quantum ad nature usum, quo ex homine homo procedit. Credes ergo creationi quam non uidisti, et cuius inter homines tibi minime  exempla prebentur. Credes plane non tam Deo quam Moysi tuo. Costam etiam in mulierem edificatam non diffiteris. Et hoc de natura non fuit. Age ergo, poterisne credere quidquam nasci nisi congruenti illato semine. Certe cattas ex nepeta  , et capellas  ex ueruena, et uultures absque coitu concipere  et parere comperimus. Dei Filius per sanctum Spiritum concipi non potuit, ob hoc solum quia inuidia uestra noluit? Apicule ex opusculorum semine fetus creant, cum minores muscule crebris sibi irruant coitibus. Ergo, Deus Pater Filio, et Filius sibi fuit impotens parare conceptum, qui tot etiam minusculis rebus sine suo prebuit semine propaginis incrementum?

Deus in utero uirginis preparauit semen. Iudei tunc temporis ab Christi ceuis discrepant.---Sed dicitis: Deus quidem id sibi, et cuilibet facere poterat, sed is, cui mater sine maris semine per Spiritum, ut asseritis, fecundanda erat, nec Deus, nec Dei filius erat; ideo nec Deus ei fecit, nec ipse sibi  poterat facere. Mentimini. Dicite mihi: Isaias postquam gentium populum, qui ambularat in tenebris, lucem uidisse magnam, et habitantibus in regione umbre mortis lucem dixit exortam , quis est ille paruulus, qui, inquit, natus est nobis, et filius datus est nobis , de quo post aliqua loquitur? Scio uos dicturos, sicut et dixistis dum quibusdam uestrum super hoc uerbo confligerem: Qui filius, qui natus dicitur, homo est. Et uobis intuli cum hec de Messia agi diceretis. Messias, secundum uestram opinionem, purus homo erit. An Deus et homo? absit, aistis, ut ei qui homo sit, diuinitas ascribatur! Homo erit prudens, tempore aliquo regnaturus, finem postmodum regni et corporis habiturus. Ecce quanta desipientia est, imo hebetudo  in modernis Iudeis, ad eorum comparationem, qui Domini Iesu contemporanei fuerunt. Illi dicebant: Nos audiuimus ex lege, quia Christus manet in eternum ; hi ei metas mortis consciscunt. Attendite, inquam, infelices, quam absurde sentitis.

Prosequimini que sequuntur. Et factus est, ait, principatus super humerum eius, et uocabitur nomen eius Admirabilis, Consiliarius, Deus, Fortis, Pater futuri seculi, Princeps pacis . Qui superius et natus, et filius, et nobis datus asseritur, nunc Deus, nunc Pater futuri seculi appellatur. Et ne deitas ipsa, ut aliquorum perfunctoria putaretur, (ut est illud: Applica illum diis ; uel: Constitui te Deum Pharaonis   additur perpetuitas potestatis, quod est, Pater, scilicet non Dominus, futuri seculi . Ibi plane sapientia, que modo attingit a fine usque ad finem fortiter, disponet omnia suauiter . Denique post imperii multiplicationem, post pacis perennitatem, post solii Dauid in iudicio, et iustitie  confirmationem, 266 rursum eius indefectibilitas predicatur: Amodo, inquit, et usque in sempiternum . Poteritne iste talis sibi loculum in utero preparare, et qui dominatur futuro seculo, non ualebit sibi prebere tantillum in isto? Cogor ad peruicaciam uestram comprimendam de uilissimis dare rebus exempla. Tradunt physici et historiographorum ueritas in quadam prouincia equas uento concipere. Ergo sancto Spiritui natura preualuit, imo Dei uires locorum et erium priuilegia transcenderunt.



CAPUT III. Item unde supra.

Probat ex ueteri Testamento uirgineum conceptum.---Negatis adhuc uirginem? agnoscite eiusdem Isaie  prophete illud: Ecce uirgo concipiet, et pariet filium, et uocabitis nomen eius Emmanuel . Sed uos dicitis, quia halma, nomen Hebraicum, apud uos non uirginem, sed adolescentulam significet; et adolescentula plane potest esse non uirgo. At Hieronymus , quem uos scientissimum testari consueuistis interpretem, et quo uestrum quidam mecum disceptaturus perhibuit, quod in confligendo nullatenus exorbitare de eius translationibus uellet, non modo prefatum uerbum uirginem sonare, quod betulam dicitis, asserit; sed illam proprie uirginem exprimere, que uirorum conspectibus maneat semper abscondita. Sed uos ueteris pertinacie memores, illud quod est amphibolicum, id est iuuenculam, retinetis. Nam si assentiremini,  multum uos uideretur uox hec sola subigere.

Ponamus itaque adolescentulam ibi esse: dicite mihi quid est quod premittitur: Ecce Dominus dabit uobis signum , mox supposito: Ecce uirgo concipiet; nullo premisso, de quo adolescentula conciperet. Et iam si uirgo non esset que conciperet, quia per se conciperet signum esset. Sed obiecit mihi quidam eorum lapide ueterior, quod hec eadem adolescentula uxor prophete erat; et hanc esse quam in sequentibus longe commemorat. Adhibui, inquit, mihi testes fideles Uriam sacerdotem, et Zacariam filium Barachie, et accessi ad prophetissam, que concepit, et peperit filium . Prophetissas in nostris uoluminibus sub gratia reperi,  uti Annam filiam Phanuelis , et filias Philippi uirgines, que prophetisse , non quia coniuges prophetas habuerint, sed quia per se prophetauerint, appellantur. Nam Holdam liber Regum sub rege Iosia non prophetissam, sed prophetam uocat . In libris ueteribus si alias uspiam legerim hoc uocabulum nescio. Sellum tamen Holde maritum non uocari prophetam scio . Ponamus, queso, iterum et hanc uxorem fuisse prophete, cum certo certius sciam, sicut apud nos neque abbatissa, neque diaconissa, uxor abbatis, aut diaconi est; nec uirgo, nec uidua si comitatum regeret, comitisse nomen amitteret; sic prophetissa ex solo suo officio, quod sic uocatur  habet. Sed hoc eis diuerticulum permittamus, unde eos ad tempus inconueniens compellamus. Quid est ergo quod sub duobus fidelibus testibus accessit ad uxorem, ut dicitis, suam? Accessus Hebraica consuetudine pro concubitu solet poni, ut est in Ezechiele: Ad mulierem, inquit, menstruatam non accesseris . Si igitur dicatis quia sub oculis testium fidelium Zacarie, ac Urie Isaias cum uxore, id est prophetissa, coierit, et illa conceperit, et impresentiarum sub momento pepererit, quorum non ore conspuendi estis, quibus non stercoribus lapidandi, qui hinc uiro sanctissimo dedecus ignominiosissimum irrogatis, et prepotens mendacium illinc astruitis.

Si itaque stare non potest, concedamus saltem,  secundum uos, ut adolescentula conciperet, quare non est appositum de cuius semine eadem id quod conciperetur, exciperet. Quod tamen si fieret, profecto signum quod spondebatur, signum iam non esset. Ergo aut pater enuntiandus est, aut uirgo, siue adolescentula si conceperit, peperitque, signum est. Si autem signum est, contra usum nature est. Igitur quoniam id, quod conceptum et partum est, uocatur Emmanuel, id est nobiscum Deus, quod et pro signo generali domui Dauid, id est Ecclesie, prestat Deus, intelligite aut conuincimini nequam, quia, uelitis, nolitis, parauit sibi quod uoluit in natura, etiam preter naturam, ipse auctor et dispositor nature Deus. Et ipse qui disposuit, ipse qui natus est in ea et ipse eam fundauit, non eligere potuit,  nisi quod mundius fuit. Ideo constat quia non adolescentula, non uirgo, sed supra solitam hominum puritatem uirgo pudicissima fuit. Et is quem genuit, in signum, ut propheta prosequitur, populorum stetit , quia nullus, nisi qui ad eum respexit, salutem meruit.

Dicite mihi qui affectatis magisteria uestre legis, que consonantia est rationis, ut is puer nutriendus butyrum et mel comedat, quatenus reprobare malum, et eligere bonum sciat . Nunquid ut singulis singula referamus, ideo butyrum comeditur, ut totius malignitatis odium subsequatur; et in animam mellis esus sic transeat, ut boni electione nos imbuat? Fateor, butyrum hucusque oderim,  melque minus curauerim, a modo 267 utraque auida fauce diripiam, cum ea docueritis eam habere uim. Scio, quia loco in hoc, uestro more cornicabimini. Audite, etsi auersi, quod uerum est. Butyrum ex carne est, mel ex rore celesti conficitur. Per butyrum ergo humanitas Saluatoris accipitur, cuius lenitate peccatorum nostrorum asperitas temperatur. Mel, diuinitas designatur, cuius sapientia nostre rationis intelligentia dulcoratur. Hec benedictus Puer ille comedit, quia in se uno utramque substantiam Dei ac hominis adunauit. Per humanam ergo naturam, qua uirtutum exempla prebuit, sciuit, id est, nos fecit scire criminum feditatem, et per diuinitatis haustum interne dulcedinis intimauit  caritatem. Sed hec que dixi, risui uestro exposita sunt.



CAPUT Iu.

Instat, et prosequitur Isaie uaticinium---Sequitur idem propheta post plurima: Egredietur, inquit, uirga de radice Iesse; et flos de radice eius ascendet . Quare uirga? quia recta, singularis et unica puritatis omnimode, subtilitate porrecta. Dicite mihi, qui licet in quinque libris Moysi nullas recipere allegorias uelitis, propheticos tamen libros mysteriis plenissimos non negatis? Dicite, inquam, que sit uirga? Quid sit egredi? Quis flos non de ramo, sed de radice conscendens? Certe haud dubium quin de nostro dictum Messia putetis. Peto igitur, ut ea qua proposui a uobis distributione  dicatur. Si Messiam dicitis uirgam, quis erit flos? Attendite, an quod dixero uel ueri simile habeatur. Si uirge pluraliter dicerentur, de quibus flos oriretur, coniugales significare personas merito putarentur. At quoniam uirga est, simplicitatem innuere uidetur. Si patrem sine sua iugali intelligas, scimus quia iuxta naturam per se nil agit masculus. Si matrem sine patre, nichil secundum opinionem tuam; aliquid uero est secundum meam, imo propheticam. Hec egressa est, quia preeminens, et sine exemplo in toto humano genere ostensa est. Si dixisset: Egredietur uirga, de cuius ramo flos ascendet, forsitan aliquis maritum, et costam eius lateralem uidelicet suam crederet; at non de ramo, non de pari, ascendit, sed de uirge radice, de solo  concretus per Spiritum sanctum uirginis matris sanguine. Sed quare flos? propter omnium odorem uirtutum, et quia speciosus est pre filiis hominum , et quia de flore fructus exsurgit. Ipse enim est lignum secus decursus aquarum plantatum, quod fructum suum in tempore suo dedit .

Totius diuinitatis in Christo inhabitat plenitudo, ceteris uero hominibus secundum mensuram uirtutis.---Super hunc, inquit, florem requiescet spiritus Domini , etc. Quoniam conuenit inter nos et uos, ut hec de Christo dicta intelligantur, Christum autem certo uos tempore uicturum, certo desiturum credatis, quem et de mari et femina ut ceteros dicitis nasciturum, estimare non possum  quod alicui puro homini tanta inesse ualeat opulentia, et continuatio gratiarum, presertim cum non affutura, sed asseratur requietura super eum. Etsi namque spiritus Elie super Eliseum requieuisse scribitur, aliud est tamen spiritum hominis in hominem deuenisse, quem et duplicem legitur meruisse, aliud est totius diuini muneris plenitudinem habuisse. De seruis plane dicitur: Quia dedit illis bona sua, unicuiqe tamen secundum propriam uirtutem . De Christo autem non ad mensuram dat Deus spiritum. At quia nostrarum Scripturarum exempla non recipitis, intendite que sequuntur, quia plusquam humana uidentur. Non secundum, inquit, uisionem oculorum iudicabit, neque  secundum auditum aurium arguet . Quis unquam homo iuste iudicat, nisi de his solis agat que uisus et auditus approbat? Et unde in lege uestra tres aut duos testes, sub quorum testimonio stat omne uerbum, esse iubentur , nisi de iis que audiuntur et uidentur. Est itaque sensus: Homines iudicant de his que sensibus comprehenduntur, minus interna curantes; iste interius, dum et iudicat humiles, id est discernit iuste merita singulorum, sua cuique distribuens, et arguit pro mansuetis terre in equitate, dum flagellat quos amat, ut bonitatem, et disciplinam doceat, terramque faciat, non puluerem quem uentus tollat, potum dando in lacrymis in mensura.

Et percutiet terram uirga oris sui, et spiritu labiorum  suorum interficiet impium . Christus, quem nos et uos hic intelligimus, terram uirga oris sui quomodo percutit, si purus homo existit? uirga oris terram cedere, est aut famem super terram uocare, aut quibuslibet aliis correctionibus hominum peccata punire. uirga oris terram percutere, est sui uirtute sermonis delinquentium animos perterrere. Spiritu labiorum suorum interficit impium , dum prophetice intelligentia locutionis, a statu peccati destruit temetipsum. Quod si iuxta illud Iob: Tu non es impius: quis ergo est? Labia autem Christi, prophete sunt. Spiritus eorum, interior sensus est: tu enim corpus sequeris, id est litteram. Spiritu quoque labiorum suorum interficit impium  , illum uidelicet quem pro Messia, prestolaris Antichristum; nam per illustrationem sui aduentus destruet illum . Haccine uidetur tibi humanitus quisquam agere posse? Et quomodo etiam iustitia, et fides cinctorium 268 renum eius fieri poterit, quod in materialibus ad materialia admistio nulla sit. Est itaque ac si diceret: Quidquid in illa Dei et hominis persona carnale putatur, totum spirituali uirtute ambitur. Lumbi autem et renes que uoluptatis loca noscuntur, recte pro carnalitate ponuntur. Rides fortasse meam; tuam, queso, pro me sententiam, sed nullatenus dici poterit, quod hoc totum pure homini conueniens sit; hec enim terrena potentia terram ore percutiet, aut respiciendo tremere faciet, non impium spiritu perimet,  non fide, non iustitia, lumbos cinget.

Inferiora que sequuntur de contrariarum substantiarum cohabitationibus attexerem, nisi superuacaneum estimarem. Si quis enim uelit in his, horumque similibus Christum prenuntiatum amica ratione colligere, facile poterit illa que pacifice conuenit diuersa uidere, quod totum est: Omnes gentes quascunque fecisti uenient, et adorabunt coram te, Domine . Et: Populus quem non cognoui seruiuit mihi .



CAPUT u. Item de uirginitate.

De uirginitate ergo beate Marie quid queritur,  cum aperte sciatur, quia ubi Christus filius delegit nasci, mundissime ac superexcellenter debuit apparari. Certe uterus idem tanto fuit mundior quanto impassibilior. Multum digna est uirginitas, etiam que tentationibus perurgetur, sed longe gloriosior, si euictis ac sopitis uniuersis motibus, primorum parentum primo statui comparetur. Creditis plane Dei spiritum sanctos quondam inhabitasse uiros, et eos non modo ad bene uiuendum, uerum etiam ad prophetandum sepius animasse. Is quoque, quia Deus est, lege minime stringebatur, quin quos uellet etiam malos imbueret, et prophetia acueret. Si enim Saulem, quem dudum spiritus prauitatis obsederat, et apparitores eius qui ad trucidandum Dauid uenerant, euersa priori uecordia, idem spiritus  immutauit, ut perfidus rex cum prophetis nudus interdiu et nocte precineret; quid contra naturam factum super conceptu uirginis disputare molimini. Quid magis contra naturam, quam auctorem Deum munditie sordidis illabi pectoribus. Certe multos in uestra uetustate uiros sanctos habuisse uos scitis, quibus angelos nunquam apparuisse legistis, cum Danielem omni modo celibatu dignissimum ex uisione, ni fallor, Gabrielis, per dies  plurimos elanguisse et egrotasse legatis. Asinam uero, angelo sibi conspicabiliter apparente, ne ad modicum quidem claudicasse noueritis. An dignior asina quam propheta? An brutum animal sanctius illis sanctis, qui nil tale uidere, hominibus? Taceo quia locuta est, quod natura non est, illud dicam quod omni irrationali creature res intellectuales, et angelicas agnoscere multo magis natura non est.

Desistite, pertinaces, uerbositas uestra uacet, quia ratio tota iacet. Qui furtis aut fenoribus corda conuoluitis, causas Dei sacramentorum et sacramenta causarum quomodo peruidetis? An tantillum illud humani seminis, Dei omnipotentie, aut uoluntati preponderat, ut nisi illud preeat,  nichil Deus efficere queat, ac si auctor nature, nature adminiculis egeat? Frustra in obstinaciam uestram nitor, quia nisi hunc credideritis, quem credimus Christum, tractatum contra nos nunquam omittere poteritis istum, nec de matre bene sentietis, qui Filium exhorretis. uerumtamen quod uobis non proderit, fidelibus scisse non oberit. Iam ergo ad alia transeamus.



LIBER TERTIUS.



CAPUT PRIMUM.


De humana in terris Christi conuersatione.---Quid de Domini Iesu Christi diutina inter homines conuersatione loquimini, qui Deum ipsum uestrum quadraginta uobiscum annis habitasse fatemini? In Dauid plane legitur: Quadraginta annis proximus fui generationi illi . Et in libro Regum: Ambulabam, inquit, in tabernaculo, et in tentorio per cuncta loca, que transiui, cum omnibus filiis Isrel . In Deuteronomio quoque: Habebis, inquit, locum extra castra ad quem egrediaris ad requisita nature, gerens paxillum in balteo. Cumque sederis, fodies per circuitum, et egesta humo fossa operies, quo releuatus es, Dominus enim Deus  tuus ambulat in medio castrorum, ut eruat te, ut sint castra tua munda, et nichil in eis appareat feditatis . Qui ergo tandiu Deum inter uos habitasse iactatis, ut castra uestra regeret, uosque de terra in terram duceret, absurdum uobis unde uidebitur Deum Dei Filium, ut gentes Dei notitie repararet, et uos ad spiritualiora uocaret, humanitatis et contubernii communis pertulisse fastidium?

Quod si sordem cohabitationis obiicitis, quia quondam palos in balteis ferebatis, et egesta humo fossa tegebatis, ut castra nitida Deo ambulanti pararetis, certe paruuli uestri, et coniuges a palorum circumlatione uacabant, nec minus tamen aluos urinis stercoribusque leuabant. Deus itaque, qui  269 subitis circumquaque mouebatur occursibus, aut minime ista uidebat, aut spurcitias marium egre ferebat, femineis ac infantilibus nullatenus grauabatur. Quid, quod peculia inibi ac armenta manebant? Quare non bonorum parentum uestrorum uigil solertia, post uestigia gregum cadentes a podicibus caprarum, et ouium pilulas colligebat, et spuria, ut ita dicam, uitulamina sepulcro condebat, ne dum Deus oberrans iret, fimo uacce pluris pretii calceos macularet. Profecto et in crepitaculis incontinentias scimus infantum, et matres, aut assecule huiusmodi eluebant illuuies. Quis dicere poterit quoties ostio, ubi hec fierent, Deus minime feriatus astitit. Ille etiam lues, que in penetralibus cubiculorum agi solent, nunquid fieri Deo circumeunte destiterant.  Miserrimi hominum, qui Deum, qui spiritus est, hos corporum estimatis haurire putores! Mirumne fuit si Filius Deus corporatus ista sustinuit, que uos incorporeum Deum nequaquam per quadraginta annos apud uos tolerasse negotia? Nihil sane Deus homo grauius tulit quam Deus uester uestra tunc murmuratione sustinuit. Ipse reuera uos uti aquila pullos suos portauit in humeris, quos uictualia e celestibus missa, miraculaque frequentia, et Dei legationes assidue, et futurorum denuntiationes bonorum a querela cohibere non poterant. Facilius scimus Deo nostro suam portasse carnem, imo potius crucem, quam illi uestro uestram inquietudinem. Cum enim occideret uos, querebatis eum; ore  eum diligentes, corde mentiti. Iam ergo aliqua de eius passione attingamus.



CAPUT II. De Christi passione.

Ingloriosus, ait Isaias, aspectus eius inter uiros, et forma eius inter filios hominum . Aspectus et forma, qua speciosus est pre filiis hominum, adhuc contemnitur a Iudeis, dum opera diuina premuntur, et carnis communio, mortisque proponitur. Iste aspergit multas gentes . Unde asperget, uel quid? Hyssopo plane illo, qui nascitur in pariete, quo Dauid aspergi se uult, et mundabitur, quo leprosi aspergebantur in lege. Asperget uero sanguinem, sed suum : multas, inquit, gentes, non omnes, nouit enim Dominus  qui sunt eius. Super ipsum continebunt gentes [al., reges] os suum . Nullus namque eorum licet sanctissimorum, qui ad integrum regunt seipsos, dispensationis eius mysteria temerare ausus est; quibus non est narratum de eo, uiderunt. Nos sumus qui uidemus, quia in eum credimus, licet aliquoties ipsius fidei plenam intelligentiam non habeamus, Patrum tamen fidem tenaciter prosequimur, et quasi sine predicatore complectimur. Et qui non audierant, contemplati sunt, ante oculos enim mentis nostre credulitatis amore prescriptus est, quem etsi pene nullus annuntiat, pietas tamen affectat, uel hoc totum est: Multi reges et prophete uoluerunt uidere que uos uidetis, et non uiderunt, et audire que auditis, et non audierunt :  et utraque tamen habuerunt, quia in uenturum crediderunt. Unde idem propheta: Utinam dirumperes celos et uenires ! Celos quippe dirumpit, qui in effectum prophetica de se promissa produxit.

Sequitur uox credentium conquesta de uobis: Quis credidit auditui nostro, et brachium Domini cui reuelatum est ? Iis, inquiunt, que audiuimus, id est intelleximus, uix credere quidam uolunt, et in hominis infirmitate nequaquam Dei fortitudo cognoscitur. Et ascendet sicut uirgultum , quia humilis apparuit, sed coram eo , quia ipse est in quo Patri complacuit. Ascendit etiam quasi radix de terra sitienti , quia se  passus est tarde cognosci. Ipse plane uiuum granum solum pene mansit; mortuum, multum fructum attulit . uel ascendit tanquam radix de terra arida, quia ipse sibi origo in Maria, cui nulla se infudit humani seminis unda.

Non est species ei neque decor. uidimus eum, et non erat aspectus, et desiderauimus eum despectum et nouissimum uirorum, uirum dolorum, et scientem infirmitatem, et quasi absconditus uultus eius, et despectus, unde nec reputauimus eum . In iis uerbis, ubi non persone eius, sed humanarum in persona passionum despicabilitas sic notatur; illud questioni patet, quod, quem dicit desideratum, post pauca refert nec reputatum. Desiderabatur, ut puto, cum ei dicebatur: Quousque animam nostram  tollis? Si tu es Christus, dic nobis palam . Non reputabatur, cum uorator et bibitor, demoniacusque uocaretur, aut in cruce rideretur. Putauimus, inquit, eum quasi leprosum, et percussum a Deo, et humiliatum , et Iudeorum uoce a Deo non esse, et peccator esse, quia Sabbatum non custodierat, clamabatur, et pro arrogantia, quia Dei Filium se dixerat, percussus: Ipse uulneratus est propter iniquitates nostras, et attritus propter scelera nostra. uere languores nostros ipse tulit, et dolores nostros ipse portauit. Disciplina pacis nostre super eum . Ipse enim docuit et fecit modum reconciliationis ad Deum. Et liuore eius sanati sumus .

Quid prosequor, de alienis mea uerbis interficiens?  Cui ascribis, Iudee, que pretuli, 270 et que subsequuntur? quis est ille, in quo posuit Deus iniquitatem omnium nostrum. Qui oblatus est, quia uoluit, osque suum non aperuit, quasi ouis ad occisionem ductus, qui ut agnus coram tondente obmutuit , qui de angustia et de iudicio sublatus , tantam habet generationem que enarrari non possit. Ipse secundum opinionem uestram abscisus de terra uiuentium, dabit tamen impios pro sepultura , ut eos in baptismo sibi consepeliendo ab impietate distrahat; et diuitem , scilicet diabolum, pretio sue mortis occidat. Quis est, precor, ut plurima eorum que sequuntur omittam: Qui cum sceleratis reputatus est , qui peccatum multorum tulit, qui pro transgressoribus  orauit , ut non perirent. Nunquid Messias ille, quem uos prestolamini feliciter regnaturum, a uobis hic significatus putabitur? Non hoc ei attribuitis, ut credatis purum hominem dolores uestros, et peccata laturum, non minus uoluntarie, quam simpliciter moriturum, cum sceleratis deputandum, pro transgressoribus, ne pereant, oraturum.

Simplex homo pro peccatis satisfacere nequibat.---Et cum secundum uos non hoc ei pertineat, tanta que in uno eo conuenere, miseria pariter ac potestas, in quam uidebitur concessisse personam? Qui enim tantus est ut, Deo transponente, omnium peccata supportet, ut puto, non homo, sed Deus est. Si enim coram Deo non est, nec infans unius diei, si sit uita eius super terram, mundus, presertim cum sit de  immundo conceptus semine, cum dicat Dauid, quem Deus inuenerat secundum cor suum: Si iniquitates obseruaueris, quis sustinebit, Domine?  Et Isaias: Omnes iustitie nostre quasi pannus menstruate in conspectu tuo . Et ipse Moyses, qui aliorum deprecabatur exitia, nec aliis impetrauit, et culpa exigente, terra promissionis caruit. Si, inquam, omnes propriis sunt prepediti reatibus, quis est qui idoneus omnium peccati portare sit pondus? Si enim uerum est quia ue laudabili uite hominum, si remota pietate, iudicetur; in conspectu enim Dei omnis uiuens non iustificatur , quomodo de paucorum, non dicam uniuersorum malis penes Deum acturus est, qui  sibi soli insufficiendus est? Si autem de peccatorum quantitate agitur, solerter astruimus nullum paruum dici posse peccatum, quod ad Dei dignoscitur fieri contemptum. Qua igitur satisfactione quis luat, nisi eum quem offenderit pium apud se interpretem habeat?

Iustum itaque erat, ut is pro hominibus ageret, qui, secundum quod homo, mori pro homine poterat; peccati tamen exsors, hominum peccata portaret; et secundum quod Deus erat, Deo et sibi, quia unum sunt, eumdem reconciliaret. uide ergo quorsum, Iudee nequam, propheta tuus intendat, ubi nec etiam propheticis ambagibus euagatur, sed ueluti historialiter narrat; et si preteritum quempiam cui congruat nescis, et futurum ignoras, eum cui  innitimur tene, in quo quod prelibatum est luce euidentius completum constat. Discute Euangelia, discute quod credimus, prophete nobis sensum aperuit factis Christus.



CAPUT III. Utrum Christus mori potuit, an non.

Christus Deus et homo est sine confusione utriusque nature. Quare hominem Deum pro omnibus mori necesse erat.---Quod si quia eum dici Deum audis, ideo de morte causaris, mori enim Deo non conuenit, scire debes quia Deus, qui hominem suscepit, Deum nequaquam humanitati confudit, nec hominem Deo miscuit, sed in se stabiliter utraque consistente natura, una ex duabus, et in duabus substantiis exstitit ipse persona. Qua ergo parte hominem,  ea merito se prebuit ipse mortalem, ut quia mors ex peccato obuenerat, ipse peccati expers, cum sponte se morti addiceret , omnes obnoxios illi misere conditioni absolueret. Natura namque nulla alia preter eam, que peccauerat, pro eadem satisfacere poterat. Congruum tamen non esset, ut quod humanitas commisisset, de angelico quispiam ordine expiaret. Iuste itaque homo, qui omnium causas apud Deum insumeret, sed sine culpe ullius macula fuit. Nam quia nil debuit, et a diabolo impetitus coactus est soluere que non rapuit, eum qui se impetiuerat, sed iniuste, corripuit, et ab humani generis possessione submouit. Cum ergo se moriens  homine, et diabolum domino [f., dominio] exuit; et unde secundum tuam opinionem infirmus fuit, superbia hostis sua, ut par erat, humilitate confusa, nobis uirtus accreuit.

Dicis forsitan: Qui Deus erat, non potuit, nisi moreretur, id facere? Potuit, inquam, et Deus tuus, cum Abrahe in conualli apparuit, et ieiunus in celum redire. Si dicas mihi causas prandii, multo clariores polliceor me causas dicere posse supplicii. Si diceres mihi: Deus uester, qui si uellet, ut dicitur, fabas aurum faceret, cur preceperit ut super auro, et argento, ac uestibus fraus inferretur Egyptiis? Et quare agni sanguine uestris illito postibus angelus ultor pepercerit primogenitis? ego occasiones tibi luculentissime disseram passionis. Scio autem quia  nisi cor fidei admoueris equanimiter, eius rei quam exosam habeas rationem 271 suscipere non poteris.

Danielis de Christo prophetia expenditur.---Et quia propheticis te oraculis compellare iam cepimus, et tuorum tibi uoluminum innouare memoriam, argutius enim aliorum carmina discutere solemus, quam nostra, audi Danielem ipsos euentus, et euentuum contempora declarantem. Septuaginta hebdomades abbreuiate sunt super populum tuum, et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum . Intellige angelum prophete loquentem, ac si diceret: Quoniam de populi tui  abductione et dispersione conquereris, spatia adhibendi remedii Deum factum propitium contraxisse noueris, ut populus quidem de iustitiis carnis ad spiritualem sese transferat cultum, et urbs illa, iam Christi sanguine sancta, nouis uetustatem mutabit honoribus, ut preuaricatoris Ade culpa fatiscat, et illud, quod antonomastice peccatum est, idololatria infidelitasque deficiat. Et quidquid absque equitate ad proximum geritur, sopiatur, et quiescat, et adducatur non sanctum, ut ait Apostolus, seculare , sed iustitia sempiterna; hanc enim erigendam domum decet sanctitudo in longitudinem dierum, ut uisionum, ac prophetarum effectui mancipata reueletur impletio. Et hoc totum fiet quando oleo letitie pre participibus suis Sancti  sanctorum celebrabitur unctio.

Scito, inquit, et animaduerte: Ab exitu sermonis ut iterum edificetur Ierusalem, usque ad Christum ducem, hebdomades septem, et hebdomades sexaginta due erunt . Ab exitu sermonis quo a Dario iussa est restitui ciuitas, et templum, habes numerum annorum usque ad Christum specialiter ducem. Hebdomades autem non dierum, sed annorum intellige. Qualiter autem septem prime hebdomades, et residue sexaginta due uigilanter adeo subdistincte sunt intelligende, lector apud Hieronymum , quamplurium inibi auctorum compilatione facta, requirat. Ut breuiter uero cognoscat, septuaginta,  nisi fallor, hebdomades, quadringentos nonaginta continent annos. Et post hebdomades sexaginta duas occidetur Christus, et non erit eius populus, qui eum negaturus est, et ciuitatem et sanctuarium dissipabit populus cum duce uenturo, et finis eius uastitas, et post finem belli statuta desolatio . Hac, inquit, exacta annorum serie, ipse uocature [f., uacature], et essentialiter Christus occidetur, et populus qui dicturus est: Non habemus regem nisi Cesarem , conclamabit Pilato: Noli scribere: Rex Iudeorum . Cui contra in Psalmis tituli inscriptionem ne corrumpas. Ex patre diabolo erit, non eius, quapropter? Quia non cognouit tempus uisitationis sue ; et urbem, et sanctuarium dissipabit populus Romanus  cum duce uespasiano, cuius rei finis perennem inibi habitationis Iudaice pariet uastitatem.

Et post belli finem , fixum faciens quod dixit, ingeminat: Exterminium idem statuta desolatione firmabitur. Confirmabit autem pactum multis hebdomada una: et in dimidio hebdomadis deficiet hostia et sacrificium: et in templo erit abominatio desolationis, et usque ad consummationem et finem perseuerabit desolatio . Que est enim hebdomas, qua confirmat multis pactum, nisi quod alias dicitur, Tempus, et tempora et dimidium temporis , tres uidelicet anni, et dimidius predicationis Dominice, et tres cum dimidio subsequentes, in quibus potissimum cuneus apostolicus, cum omni discipulatu pariter se cum  Iudeis exercuit et multos ab errore diduxit. Quorum tamen omnium doctrina Iesu Domini seminarium fuit. In cuius dimidio hebdomadis sacrificium defecit et hostia, quia corpore, quod est Christus, exhibito, uitulorum et taurorum iam nichil profuit umbra. In templo fuit abominatio desolationis, quia ubi Deus non est, neque ullum bonum est omen, neque habitari dici potest, ubi nullus est. Quia enim diabolus non uere est, ubi uera essentia non est, misera solitudo est: Ecce, inquit, relinquetur uobis domus uestra deserta . Etenim umbra quomodo esse poterat absque corpore? Ergo nil inibi non superuacuum erat.

Et ut certo certius teneremus quod mille et  amplius annis iam perstitisse uidemus, tertio sententiam desolationis inculcat. Perseuerabit, inquit, desolatio , dum et consummatio et finis uidelicet seculorum deueniat. Dicite, profanum et pertinax uulgus, cuinam ista iudicabitis pertinere? Forsitan ad Hircanum, quem extremum cum pontifico [f., pontifice, uel pontificio] regem habueritis. Sed quid ista ad illum? nunquid populus, qui eius erat, negauit? nunquid non parchi eius desecuerant, non ferro, sed dentibus aures, ut sacerdotio damnaretur? Neque enim a populo aut uita, aut regno priuatus est. uelim plane a uobis nosse, que sit post abbreuiationem septuaginta hebdomadum consummatio preuaricationis et peccati, unde tunc finis, que iniquitatis delectio, quis tunc adduxerit  iustitiam sempiternam. Conferte, mendaces, et certe nequaquam reperire poteritis, quod aliquid horum illi ullo modo tempori ualeat conuenire. Imo sub nouis regibus bellorum ac cedium plurima, secundum historias, excrementa seuisse.

De uisione et propheta quid sentiant miror, quia nichil noui secundum quod opinantur, 272 illis diebus acciderit. Et cum annorum adeo euidenter prefixus sit terminus, ut temporum notitia uacillare non possit, et ipsi non aliquid propheticum, uisioniue conueniens, eo loci tunc euenisse testentur: que erit illius, queso, Sancti sanctorum unctio? Si Sanctus sanctorum est, sanctorum omnium precipuus est; quem uos hunc sentiatis  ignoro. Hoc tamen scio, quia si sic eminens est. non alius quam Christus est. Quod si Christus est. et is occisus talis temporis diffinitione probatur, cui auersio populi atque negatio, ciuitatis denique ac sanctuarii dissipatio ad integrum congruit cum duce prefato. Pacti quoque, quod non est aliud quam promissio, regni celestis confirmatio. Agite, ait, penitentiam, appropinquabit [al., appropinquauit] enim regnum celorum . Et in dimidio hebdomadis, cum Christus se Patri obtulit, hostie sacrificiique defectio, ad ultimum loci ab habitatoribus tripliciter repetita damnatio. Quid dicetis, qui neminem cui conueniat nisi hunc inferre potestis? Aut ergo uestras mihi Scripturas exponite, ut a pretaxata serie explanatio uestra  non discrepet, aut intellectui Christiano acquiescite, a quo prophetica intentio non abhorret.

Si tibi minus perspicua hec sunt, accipe euidentius quiddam: Aspiciebam, ait idem, in uisu noctis, et ecce in nubibus celi quasi filius hominis ueniebat, et usque ad Antiquum dierum peruenit, et in conspectu eius obtulerunt eum: et dedit ei potestatem, et honorem, et regnum, et omnes populi, tribus, et lingue seruient ei . Antiquum dierum haud dubium quin ipsum Deum intelligatis; sed quis est filius hominis, qui peruenit ad illum? Nunquid comparabitur homo Factori suo? Potestas enim, honor et regnum in eternitate illa nemini datur, nisi ei, qui Deus habeatur. Populi, tribus, et lingue ibi nulli seruiunt, nisi quem transcendere  totius iura humanitatis sciunt. Ideo hunc in conspectu Dei offerunt, quia eum quique fideles solum Patri conspicabilem, Patri specialiter placitum credunt. Nemo enim nouit Filium nisi Pater, neque Patrem quis nisi Filius, et cui uoluerit Filius reuelare?  Ipse etiam subiungit ibidem: Omnia mihi tradita sunt a Patre meo . Et: Data est mihi omnis potestas in celo et in terra . Sic peruenit ad Antiquum dierum, quia qui in sole posuerat tabernaculum, qui tanquam sponsus de thalamo suo egressus fuerat, qui plusquam homo, ideo gigas, ad currendam exsultauerat uiam, cuius egressus a summo celo exstitit, occursus quoque ad summum eius, ad Patrem uidelicet fuit .

 Is per uisum noctis quasi Filius hominis ueniebat in nubibus . Quia obscure omnino uenturus predicabatur in propheticis locutionibus quasi homo purus; uel quasi filius hominis, hoc est reuera filius hominis; quod non est aliud quam uirginis. Ut est illud: Quasi Unigeniti a Patre . Sequitur: Potestas eius potestas eterna, que non auferetur, et regnum eius, quod non corrumpetur . Si filius hominis est, et potestas eius potestas eterna, immobilis, incorruptibilisque est, ergo Deus et homo est. Ipse est homo sine adiutorio inter mortuos liber .

Quis est etiam apud hunc ipsum prophetam lapis  ille abscisus de monte sine manibus, qui terre omnia regna comminuit?  nonne in sequentibus cum explanaret, adiungit? Suscitabit Deus celi regnum quod in eternum non dissipabitur, et regnum eius populo alteri non tradetur. Comminuet et confringet uniuersa hec regna, et ipsum stabit in eternum . Si omnes homines mortales non negas, et omnia que corpus habent transitoria credis, que erit ulli regni eternitas? Illumne lapidem stolidum aliquid putas? Quod si mons magnus factus est, adeo ut impleret uniuersam terram, ubi ergo commanebunt homines? uides te reiici ab historia, et typum apertissime parturiri. Accipe itaque quia alias non poteris Christi nomen, quia ipsum est, quod penitus  obliterari non ualebit per externam religionem. Ipse sine manibus abscisus, nullis uenereis operibus procreatus. Regna comminuit, quoniam ipse est qui in omnibus gentibus hereditauit. Regnum non dissipatur, nec alteri populo traditur, quia iustitia, que per Sanctum sanctorum infertur, sempiternitate firmatur. Nec aliena scilicet hereseos alicuius traditione corrumpitur, quod alteri populo traderetur, qui superueniente perfidia mutaretur. Domum enim Domini decet sanctitudo in longitudinem dierum .

uidetis, o ingenia omni tortiora falce, his paucis testimoniis euidentiam fidei Christiane, que non ideo sunt pauca, ut in uestris uoluminibus habeantur  rara, sed tam multiplicia, ut iis retexendis sufficiat nullius scientia, omnium retundantur eloquia. Si illum qui bonos in terram rectam deducit Spiritum haberetis, certe ea, que idem per suos prophetas locutus est, eiusdem condimento indubie saperetis. At quia nil plane aliud quam furta, et fenora cogitatis, nichil plane ad piam subtilitatem pertinens affectatis. Si uerum est, quia quod uoluit Dominus fecit in celo et in terra , et ceteris, qui Deus probabiliter existens hominem assumpsit, quid scrupuli habet, queso, et quod hominem non absque salubri mysterio humiliari siuerit, quoque uoluerit postmodum prouexerit?

Exponite quod contemporaneis iehsu 273 Dominus ipse proposuit. Dixit Dominus Domino meo,  sede a dextris meis , et cetera psalmi, que ualde uestro sunt errori contraria. Perspicacitas etiam uestra aut dicat, aut discat quid sibi uelit Dauidicum illud: Dominus dixit ad me: Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre . Et si enim Dauid, quomodo Filius Dei? Ego hodie genui te, quem sensum a uobis habeat, rogo. Gentes quoque an a Patre utrum a matre hereditas eius erant, et possessio termini terre multa a uobis mente disquiro. Licet contigua plane sibi loca Palestinorum aut Ammonitarum tributaria fecerit, abhorret tamen a uero, quod hereditari gentes et possessiue non tributarie terminos terre tenuerit. Illud quoque: Eripies  me, ait, de contradictionibus populi, constitues me in caput gentium. Populus quem non cognoui seruiuit mihi et reliqua usque uiuit Dominus : certe et si contradictiones habuit, non populi sed filii Absalon res nouas molientis. Sed esto ubi constitutus est in caput gentium? Non dicam sane gentium, sed nec unius gentis. An dicetis quod cum ad Abimelech Philisthinorum regem Saulis timidus concessisset, sit caput gentium institutus? Sed nec eorum decime partis. Quis fuit populus quem non cognouit? Certe Philistheos, et omnia eorum ipse cognouerat. Et unde tanta eorum obedientia commendatur, ut in auditu auris obtemperasse dicantur? nonne Abimelech contra Isrelem pugnaturo dixerunt satrape eius ad ipsum: Non  egredietur Dauid nobiscum, non enim melius placare poterit Dominum suum, quam in capitibus nostris? . Non sunt hec uerba membrorum de capite. Filii alieni mentiti sunt mihi . Nunquid filii alieni secundo replicantur, inueterati et claudicantes appellantur, quia os suum, et caro sua, mortuo Absalon, ab ipso uocantur?

Deficite, queso, quia ratio uobis deficit. Quis ergo caput gentium? Christus profecto: Non auferetur sceptrum de Iuda, et dux de femore eius, donec ueniat qui mittendus est, et ipse erit exspectatio Gentium . Ipse est qui stat in signum populorum, quem gentes deprecabuntur . Lege Isaiam, recole Psalmos, quid aliud quam uocationem  gentium sonant? in nomine Christi gentes speraturas? Dicendum in nationibus quia Dominus regnauit: A solis ortu usque ad occasum nomen Domini futurum laudabile, ipsumque super gentes excelsum . Et deficientibus iam in templo uestro sacerdote et hostia, Malachias infert: Ab ortu solis usque ad occasum magnum est nomen meum in gentibus, et in omni loco sacrificatur et offertur nomini meo oblatio munda, quia magnum est nomen meum in gentibus . uos autem cum a nobis interrogamini quare templo, pontificio, et ara careatis, illico de terra in qua habitatis immunda causamini, sed predictus in hoc propheta non fauet uobis.

Quid preterea Balaam ille ariolus: Orietur, inquit,  stella ex Iacob, et consurget uirga de Isrel, et confringet omnes duces Moab, uastabitque omnes filios Eth; et erit Idumea possessio eius. Hereditas Seir cedet inimicis suis. Isrel uero fortiter aget . Que est stella? Maria a uero sole illuminata, et de qua exorta est in tenebris lumen rectis corde, miserator et misericors et iustus . Exinde uirga consurgit, totius uidelicet rectitudinis singularitas ipse Christus emergit. uide in his exemplis que de tuis assumpta est libris, quam pure sine ulla patris aut seminis memoria enuntietur origo. Audi stellam que sine sui detrimento lumen illud emiserit. At quia lumen oculis non uidebatur infirmis, partus stelle mutatur in uirgam, que deuios dirigat, superbos deprimat, imbecillibus sustentaculum fiat.  Hec confringit a rigore nequissimo duces Moab, gentilium utique qui sine lege sunt, patremque habent diabolum. Moab namque ex patre uel exlex dicitur. Eth autem interpretatur stupens. Qui sunt stupentes, nisi Iudei qui nescierunt neque intellexerunt, et in tenebris ambulant? Hi sunt filii, sed mentiti, sed alienati. Hos uirga uastat, quia legis scientiam, quam falso Iudea usurpat, gentili Christus populo ueraciter dat. Calix enim in manu Domini uini meri plenus misto, et inclinauit ex hoc in hunc populum. uerumtamen fex eius non est exinanita, bibent omnes peccatores terre . Idumea eius possessio est, quia tanto castigatius queque mens ad Deum conuertitur, quanto terrenior est. Sicut mons Sion, ita et latera aquilonis ciuitas  Regis magni; ubi enim abundat peccatum superabundat gratia. Seir pilosus dicitur: pili superfluunt corpori, significantque substantiam seculi. Que est hereditas Seir, nisi lex, aut ipsum regnum Iudeorum, que iam possidet plebs Christianorum; sed hic sensus apud uos quomodo se capit ad litteram? nil enim in Pentateucho significatiuum accipietis. In terris sane illis Assyriorum, Parthorum, Arabum, Francorumque nuperrime alternante uictoria, gentium istarum ne ipsa quidem nomina resedere. Messias ergo uester quid faciet? sequitur:

Isrel uero fortiter aget . Isrel dicitur 274 directus cum Deo. Et quis cum Deo dirigitur, nisi qui fidei regulam sequitur? Is fortiter agit, qui fidem Christianam etiam inter atrocia tormenta  defendit. De Iacob erit qui dominetur et perdat reliquias ciuitatis . Quod est dicere: Licet inter gentes martyrum fortitudo laudetur, de Iacob tamen, id est de Iudeis, qui Esau, id est gentes, se per acceptionem legis supplantasse gaudebant, Christus Dominus oritur. Unde superius stella ex Iacob, uirga de Isrel est. Maria enim de Iudeis quidem ducit originem, sed gentium populus cum Christo specialiter directus, Christi precipue ostendit fortitudinem. Perdit autem reliquias ciuitatis, quia licet homo ex femina oriundus, ex uirtute tamen Deitatis quos a Dei ciuitate iudicabit extorres, perpetuis poterit punire suppliciis.

Quod totum est dicere? Ille, qui Iudaici induet  generis uilitatem, tantam habebit Domini, quod ad impios pertinet, quantitatem  ut quos sue uiderit urbanitatis indignos, eos in ignes potens sit perdere sempiternos. Pater enim non iudicat quemquam, sed iudicium omne dedit Filio . Est autem Ierusalem, que edificatur ut ciuitas . Miror quas hic uestras beatitudines intelligatis ad litteram. Quod si ita fallimini, attendite que post pauca sequuntur. Assumpta iterum Balaam parabola ait: Heu! quis uicturus est, quando ista faciet Deus? : ubi premisit heu, spopondit utique se dolenda dicturum. uenient, inquit, in trieribus de Italia, superabunt Assurios, uastabuntque Hebreos . Hanc quam iste preconatus est uobis  uastitatem, annorum iam mille continuatione probastis.



CAPUT Iu.

De Christi resurrectione.---Habentes igitur rationes ac exempla de humanitatis assumptione in Deo, de passione, resur rectione, et ascensione, tanta profecto ut eorum copia inopiam dicendi pariat, quorum multiplicitatem, et minus eruditi ad manum habent, et Ecclesia cantitat, ea sola protulisse collibuit que Deum in homine demonstrarent. Quod si Deus eternus aperta Scripturarum uestrarum astipulatione probatur, quid magnum fecit, si corpus passum uite restituit, cum et Elisei cadauer id egerit? Audis Dauid cum de pressurarum nimietate quereretur,  que solent apud homines prouocare uigilias: Dormiui, ait, et soporatus sum, et exsurrexi , fossas alibi manus et pedes asserens ; apud Osee, mortem se mortis Deo exhibente futurum . Rursusque in psalmo ascendisse in iubilatione Deus, et in uoce tube : Aliasque, ascendisse in altum, et captiuam duxisse captiuitatem, ac hominibus dona dedisse dicitur . Cum certo, iuxta Apostolum constet, neminem ascendere nisi quem descendisse constiterit .

De uocatione gentium.---Cum ubique Scripturarum tuarum testimonia huiusmodi in modum scintillarum emicent, illud summopere claret quod gentium uocatio libris passim celebrata propheticis,  indubie completa uidetur. In omnem terram iam exiuit sonus predicatorum, et in fines orbis terre uerba eorum . In quo nobis obiicere nemo potest quarumdam gentium apostasiam, sicut nec Isaie qui Iudeos, gentem peccatricem, semen nequam, filios sceleratos uocauerat . Postmodum ait: Audi, Isrel, serue meus, et rectissime, quem elegi . Si enim semen nequam, gensque peccatrix, quomodo rectissimus quem elegerat? Sed totum pro parte, partemque pro toto in Scripturis uestris ac nostris, solere accipi non dubium uobis est, ut est illud: Ad te omnis caro ueniet , quod non aliter intelligimus, quam si diceret: Ad te de omni carne ueniet.  Illi enim de morte surrecturo dicitur: Surge, Deus, iudica terram, quoniam tu hereditabis, non omnes gentes, sed in omnibus gentibus . Et cum Elias quereretur solum se relictum , audit de septem millibus, qui non curuauerant genua Baal . Si enim populus Dei quondam dicebamini, licet maxima uestrum pars aberraret, non tamen bone partis intuitu quod uocabimini, perdebatis. Itaque etsi mundi plurimum retro abiit, in hoc tamen Christi potentiam ex sua retrogradatione non minuit.



CAPUT u.

Iudeos alloquitur.---Igitur quoniam aliqua in uos auctoritatibus et ratiocinatione contulimus,  iam uos pauculis rogationibus compellabo.

Legem illam adeo carnaliter qua intentione tenetis? Scio uos dicturos: Et quomodo legem a Deo de celis prebitam, imo ipsius digito exaratam, uocum terroribus, lampadum fulgoribus et montis exhalationibus promulgatam, nulli genti a seculo datam mutare poterimus? Et si leges hominum constant, quis Dei precepta destituet.

Respondet Iudeis, probatque Deum legem abrogasse, auctoritatibus Scripture.---Ad hec inferam: Quidquid horroris, quidquid magnificentie extrinsecus legis dande constat adhibitum, non magni penditur; hec enim in minoribus sepe negotiis 275 expenduntur. Plane Samuel cum causaretur  Iudeos regium fastigium affectantes. Nonne, inquit, messis tritici est hodie? Inuocabo Dominum et dabit uoces et pluuias: et scietis quia grande malum feceritis . Certe et Osias rex sacerdotalis emulus infule, cum sancta ingredi usurpasset, motibus terre ingentibus factis, quorum Amos meminit, terre quoque hiatus preruptissimi patuerunt. Nihil sane ibi accidit quod non uspiam facilius accidisset. Si Moyses quadraginta distulit diebus inediam, et itidem leuiori ex causa fecisse scimus Eliam. Si cum Domino Moyses loquebatur facie ad faciem, et Isaias profitetur Dominum Sabaoth suis se uidisse oculis, quem uiderat solium excelsum sedentem, idipsum et alii ex prophetis quidam. Quid quod etiam Balaam ariolo et apparuisse, et sepius occurrisse  Deus dicitur? Tonitrua huiusmodique clangores ex erum importunitate contingunt. Cum etiam per prouincias alias hieme, alias estate proueniant. Sin aliter, monstrum exhibeant.

Id igitur solum in causa uersetur, quia Deus ea mandata prebuerit. Que si ideo immutabilia iudicentur, uideamus ab ipsis seculorum primordiis que instituerit, que quoque instituta locis, temporibus, personisque mutauerit. Certe in primorum hominum illorum creatione, cum prelatos eos terrenis, aquatilibusque Scriptura dixisset, Deum pariter dixisse subnexuit: Ecce dedi omnem herbam afferentem fructum super terram, et uniuersa ligna que habent in semetipsis sementem generis sui, ut sint uobis  in escam . At cataclysmi exacta pluuia, cum Ne et filiis eius secundo eiusdem prelationis uerba fudisset, addidit: Omnes pisces manui uestre traditi sunt, et omne quod mouetur et uiuit erit uobis in cibum, excepto quod carnem cum sanguine non comedetis . Habes Deum mutasse sententiam, ut de graminibus ad carnium edulia nos laxaret. Denique sub Moyse cum de esuum discretione tractaret, quasi oblito quod annuerat istis, omne scilicet quod mouetur et uiuit, in munera, comedi uetuit.

Adam quoque uxore sibi exhibita: Relinquet, inquit, homo patrem, et matrem, et adherebit uxori sue . Non dixit: Homo, Deo tunc et sapientia plenus, adherebit uxoribus, sed uxori,  cum in sequentibus ob plura connubia diluuium inundasse legamus, et tamen Abraham ex latere Sare Agar, Deo etiam aliquoties eam procurante, habuisse. Iacob quoque, et Moysen, multosque sub lege probatissimos, numerum coniugum sine legis contradictione cognouimus. Ade autem dicta indubie pro Dei uerbis ponimus; quem paradisicolam Dei fuisse tunc intimum scimus. iehsu etiam Dominus hec Deo uerba ascribit.

Mulieri dixerat Deus que uirum inobedire suaserat: Sub uiri potestate eris, et ipse dominabitur tui . Ipse idem Abrahe loquitur: Omnia quecunque dixerit tibi Sara, audi uocem eius . Ecce quantum, quamque spectabilem mulieri addixerit, quem per se docere potuerat.

 Cain et Seth, filii Ade, unde coniugia sibi contraxerint nosti, ex sua germanitate profecto. Poterat uero eis Deus aliunde creare uxores; at ipse fecit ut sic necessario fieret. Quod etiam de amitis, materteris penitus idem est. Et hec siquidem omnia Dei, qui ea primo sic fecerat iussu, et edicto Moysaico asperrime postmodum uetita sunt. Quid quod unam illam quam uiro costam detraxerat, inque mulierem edificauerat, in tot diuidi breui post ipse permisit, ut iam non duo sed plures admodum fierent in carne una? Agar ancillam, a domina Sara pulsam, angelus reperit, redire ac humiliari sub hera suasit. Denique Isaac iamdudum nato, et grandiusculo Ismele, cum Sara lusus eorum egre tulisset, inuito Abraham, iubetur muliercula cum prole repelli. Cui  controuersie uox diuina, que superius eam domine reconciliari preceperat, intulit, et quasi pristini oblita consilii, postposito Abraham, Sare mandat in omnibus obediri.

Precepit preterea Deus ne sculptile, ne conflatile, ne qua similitudo, ne quod signum in terra uestra erigeretur, et tamen in tabernaculo Cherubim, Domino iubente, sunt sculpta. Quid dicam de eneo serpente ignitis obiecto serpentibus, ad quem toto exercitui eminentem, qui percussus respiceret, saluaretur? Num signum, num similitudo fuit? Et certe, libro Regum teste, usque ad Ezechie tempora eum coluere thura cremando Iudei; et plane non nesciebat Deus illius institutor ostenti, istud eorum ad  idola procliuium magno ualiturum errori. Hoc, inquam, contra sua, si dicere audeam, scita iussit Deus.

Tabernaculum uero ipsum, quod ab imis ad suprema proprio Deus orditus est ore, Salomon noua edificatione destituit, in tantum ut sacrilegio, imo idololatrie duceretur, si quis post templi dedicationem ea loca cultu aliquo respectasset. Unde et in calumniam illud crebro dicitur: Adhuc populus immolabat in excelsis . Cui tamen templo, et ante, et post edificationem fauor diuinus haud defuit.

Aurum, argentum, uasa, et uestes Aegyptiorum mutuo Deus ab eis accipere uos iusserat, 276 que humane uobis prestita, inhumane, ut uidetur, satis,  Deo tamen permittente, tulistis, unde dicitur, quia dedit uobis gratiam coram Aegyptiis Deus . Postmodum cum ipse legis illius censuras ediceret, furtum, fraudem, concupiscentiamque prohibuit.



CAPUT uI.

Etsi immutabilis Deus, uerum, ut mutabilitati hominum se aptet, sententias mutare uidetur. Quod et rationibus confirmatur.---Habetis, ut estimo, pleraque diuinarum sententiarum mutationis exempla, in quibus coniicere potestis Deum, etsi immutabilem, mutabilitati hominum, pro ipsorum erudiendis nouitatibus, mutabiles dedisse sententias. Sicut enim uidetis puerulos aliis in infantia rudimentis, aliis, cum adoleuerint, documentis imbui; at postquam  permaturuerint modo eos seueriore disponi, cum senibus uero profundissima queque tractari, ita intelligite Deum, cum huius seculi processibus operatum. Nam ueluti paruulum assiduis gerulorum, ac nutricum confabulationibus, ad rudimenta loquele conuenit informari, et succrescentem acriori iam pedagio a licentia infantie cohiberi, a puerilibus etiam euo pubescente omnino restringi, iuuentam uero ad integrum eruditam sua sponte, propria grauitate, remota ferula, ex uirtutis amore iam regi. Ita recens Deus seculum primo suis, et angelorum uocibus assueuit, et quasi suorum forma sermonum balbutientia mundi labra correxit. Ut quod optimis modo non sit, tunc etiam improbissimis, et ipsis quoque animalibus prestaretur. Paulo euectum, uti  Ne Abraheue temporibus, paucis licet in rebus castigare, et signis sibi denotare inciperet. Sub Moyse uero quasi adolescentem a pristinis uilitatibus aliquantulum subleuare, et aliqua de uiro sentire compelleret.

Aetas perfecta incepit a Christo. uetus lex temporalia, Christi uero eterna docet appetere.---Porro sub Redemptoris gratia quasi ponderosiori iam animo, et intelligentiarum capaci totius sue diuinitatis, ac si interni sui consilii prerupta detegeret; iis enim qui solo dominis famulantur amore, eorum facilius solent enuntiare secreta: Iam non dicam, inquit, uos seruos; quia seruus nescit quid faciat dominus eius; uos autem dixi amicos, quia omnia que audiui a Patre meo nota feci uobis . In lege  uestra que uobis Deus premia pollicetur? Possessiones, uentrium plenitudines, uxores ac filios, longeuitates, et nulla nisi iis contraria comminatur. De eternis silentium est. Celi premia, tartari tormenta tacentur. Sicut sola intentatur uirgo iuuenculo libidinibus estuanti, et ei dehoneste sermo fit surdus, ita cruciatibus, aut morte absterrebantur a uitiis, ad bona qualiacunque, non affectu, non monitis, sed talium munerum lenocinio trahebantur.

Mentior, nisi lex ipsa testetur idipsum: Introduxit, inquit, uos Dominus in terram fluentem lac et mel, ut mandata scilicet eius obseruetis, et ut lex Domini semper sit in ore uestro . Psalmus quoque: Dedit illis, inquit, regiones gentium,  et labores populorum possederunt, ut custodiant iustificationes, et legem eius requirant . Librorum uestrorum quibusque peccantibus comminationes: Non inferetur, inquiunt, corpus tuum in sepulcrum patrum tuorum . Et: Quia humiliatus est Achab coram me, non inducam mala in diebus eius . Multi philosophorum gentilium, que uobis promittebantur duxere contemptui; et habita, ut Diogenes, abiecerunt. Et cum orbis summa aliquibus incumberet, ut Octauianus Cesar, paruipenderunt. Quid dicam uobis? An bona lex est, cuius premia nil stabile pollicentur? Quid uictimarum millia ponderatis? Audite Dominum in Isaia: Plenus, inquit, sum. Holocausta arietum, et hircorum nolui . Subditque  causas: Manus uestre sanguine plene sunt . Quid autem uelit extemplo prosequitur: Lauamini; mundi estote: auferte malum cogitationum uestrarum ab oculis meis: quiescite agere peruerse , et sequentia. Non in sacrificiis, ait alter, Arguam te, quia holocausta tua meo subiacent arbitrio. Non accipiam de domo tua uitulos. Nunquid manducabo carnes taurorum? Sed immola Deo sacrificium laudis, redde Altissimo uota super sacrificiis . Idem utique ait: Holocaustis non delectaberis. Sacrificium autem Deo spiritus contribulatus .

Super circumcisione tua etiam pone nugas. Nonne lex, nonne prophete pariter tibi cantant, ut auferas preputium cordis tui? Quod si cordis et sensuum  tibi circumcisionem inclamitant, illam que pellium est figuram solummodo interioris notant.

Quid de ieiuniis agis, in quibus litigia cedesque uidentur? Quo contra propheta: Solue, ait, colligationes impietatis fasciculos deprimentes , et cetera, que ibi Deus appretiari ieiunando dignoscitur.

In diligentiis Sabbatorum multa uobis solertia. Sed Deum forsitan creditis uestro otio, spectaculisque gaudere. Nec longe est super hoc idem propheta quid sentiat: Si auerteris a Sabbato pedem tuum non facere uoluntatem tuam in die sancto meo, et uocaueris Sabbatum delicatum, et glorificaueris, dum non facis uias tuas .

277 Pedem auertere a Sabbato fortassis estimas  continentias ab itinere faciendo. Quid super uoluntate restringenda tractabis? Quod si ad actionarias te conuerteris uoluntates, audi sequentia: Et non inuenitur uoluntas tua, ut loquaris sermonem . Nulla lex imminet Sabbatis a colloquio feriari, in quo ad id iam necessitate compellimur, ut delicatum in eo solo Sabbatum computemus, si a malis spiritualiter subtilius, que lege non sunt uetita, linguam ac animum dispescamus.

Perpende igitur clarissimos tue legis auctores, quantum a tuo discrepent intellectu, qui nichil corporeas exercitationes habentes solum medullis spiritualibus intenderunt. Sola namque in iis obseruationibus carnis uexatio est; his tamen, qui non  aliquid de spiritualitate senserunt. Etsi enim in lege tua dicitur: Qui hec fecerit uel illa mandata, uiuet in eis , nunquam tamen est, quantum ad animam, quisquam uixisse credendus, qui non amore et fide ceremoniis illis inheserit. Unde apud Ezechielem legitur: cum enim improperaret eis preuaricationes ab eis in deserto factas, idololatriarum incursus, Sabbatorumque incurias, ad extremum intulit Deus: Ergo et ego dedi eis precepta non bona, et iudicia in quibus non uiuent, et pollui in muneribus suis, cum offerrent omne quod aperit uuluam propter delicta sua . Quare non bona, cum, iuxta apostolum nostrum, lex sit sancta, et mandatum et iustum et bonum?  Corticem et ossa rodentibus non  bona; interiora carpentibus utilis, utentibusque medulla. Hi sunt inimici in psalmo, qui terram lingunt . Pollui eos in muneribus, etiam cum legalia ipsa precepta complerent, offerendo uidelicet omne quod aperit uuluam, cum in ipsis eos ostendi pollutos muneribus, dum nichil offerunt pro internis. sed pro exterioribus. Unde est: Oratio eius fiat in peccatum . Lucrum utique petat a Deo temporale, non Deum. In ipsis plane mandatis uita esset, si Deum quis ex toto corde diligeret: uti si proximum curaret, si furtum et mendacium caueretur, frausque non fieret. At cum, iis posthabitis, inanium illorum rituum superstitio celebratur, sine fructu mentium caro uexatur.

 Quoniam ergo prosequebamini omnes conspicabile corpus et nichili pendebatis animam, que latebat, uoluit tandem Deus nobis, imo si uoluissetis uobis, non iam exemplaria uerorum, sed ipsa uera, et saluti uiciniora producere; ipse enim per predictum prophetam prestillauerat uobis. Ecce, inquit, dies ueniunt, dicit Dominus, et feriam domui Isrel, et domui Iuda fedus nouum, non secundum pactum quod pepigi cum patribus eorum, in die qua apprehendi manum eorum, ut educerem eos de terra Aegypti, pactum quod irritum fecerunt; sed hoc erit pactum quod feriam cum domo Isrel: Post dies illos dabo legem meam in uisceribus eorum, et in corde eorum scribam eam, et non docebunt ultra uir proximum suum, et uir fratrem suum dicens: Cognosce  Dominum; omnes enim cognoscent me a minimo usque ad maximum, quia propitiabor iniquitatibus eorum, et peccati eorum non ero memor amplius . Ubi nouum fedus a Deo cum domo Isrel percuti dicitur, in ueteri iam a uobis federe noto uiuitur; ut enim nostri Apostoli uerbis utar, ubi dixit: Nouum ueterauit prius, quod autem antiquatur et senescit prope interitum est . Sed quare uetus dicitur, nisi quia caduca et mature peritura, uisibilia uidelicet, repromittit?

Illud autem iure nouum, quia incorruptibilia, et solis immortalibus oculis conspicua, nullis usibus atterenda, promittit. Nec secundum illud est, quod cum uestris in eremo pactum est patribus, quia ibi minis et terroribus ad singula precepta, Ego Dominus,  inclamatur, hic uero Pater noster appellandus predicatur . Hic Spiritus sanctus, qui amor est, pro magistro adhibetur. Hic non in lapide lex, sed cordibus, uisceribusque inscribitur; quia, ut idem alias propheta testatur, cor iam carneum, sublato lapideo, spiritu nouo imbuitur . Tanta uero per Dei gratiam fidei nostre iam est euidentia, ut non sit instruendus iam quispiam de incarnati Dei Filii notitia.  Sed iam passim de corrigendis operibus et moribus sit doctrina.



CAPUT uII.

Ex uetere item Testamento ostendit Christi aduentum.---Translato igitur, non obruto, tuis olim dato  patribus testamento, ad sanioris obseruantie intellectus, quid mihi porcum, leporem et ostream, quibus uescimur, nequam Iudee, obiicis? Templi tui uestigia nulla supersunt, pontificia subsedere, ut idem fere genus constet abolitum gentis tue, ubique terrarum dispersiones oberrant. Sanctuario itaque, sacerdotio, regno, ipsaque pene gente uacantibus, imo destructis, quis restat legis tenor! Tota enim ferme lex in diligentia templi ac sacerdotii pendet. Postquam hanc uniuerse legis summam, non alter quam Deus ipse subruit, quid de ceterorum preceptorum minutiis dices? Audis noui sideris [f., federis] pactionem, cuius superuentu nemo adnichilari dubitat uetustatem. Cuine imputas quod dicitur:  278 Tu es sacerdos in eternum secundum ordinem Melchisedech?  Cuius ad Deum loqui in psalmo personam putas? Sacrificium, inquit, et oblationem noluisti, aures autem perfecisti mihi. Holocaustum et pro peccato non postulasti, tunc dixi, Ecce uenio?  Si ad Dauid uerba hec referas, cui Deus ideo aures effecerit, id est obedientiam dederit, quia sacrificia neglexerit, equipollens illi sententie erit: Melior est scilicet obedientia quam uictime . Si ad Messiam, quem inaniter prestolaris tuum, falsum est, quia eum estimas subiectissime iis ceremoniis seruiturum.

Porro si ad Christum, ipse singulariter plane ex iis que passus est didicit obedientiam ,  quia holocaustis, et pro peccato nullatenus placari didicerat Patrem. Cum multi fuerint sacerdotes, quis eorum exstitit in eternum? Quis uero eternus, nisi Deus? Deum autem sacerdotem dici nusquam, ut reor. inuenies, nisi Christum intelligas. Christus ergo in hoc solo sacerdos qui dixit: Ecce uenio , quia se uictimam Patri detulit pro peccato. Quia, inquit, de futili causaris sacrificio, iam tibi, Pater, me litaturus uenio. Ego enim sum, de quo in capite libri scriptum est, ut facerem uoluntatem tuam . Iam a persona Dauid iste sensus exorbitat. Quid est caput libri huius? Beatus uir qui non abiit, et sequentia, usque ad omnia quecunque faciet prosperabuntur . Quis est cui concinat presens uersus, ut secundum sui typum  non abierit, non steterit, non sederit? Quod si tertio hoc quispiam purus homo fortasse carere poterit, duum premissorum alterutro quisquam homo uiuens immunis esse non ualuit. Quis est qui die ac nocte, id est indesinenter, in Dei lege meditatus sit? nonne idithum cantat, Quia uniuersa uanitas omnis uiuens; et, In imagine pertransiens, frustra conturbatur? 

Ipsum Christum, uelis nolis, accipies; quidquid istic supra hominem habes. Ipse non in decursu aquarum, sed secus nascitur; quia non in natura per peccatum fluida propagatur, sed in sola carnis peccati similitudine conspicitur. Et recte non stagnum, sed decursus uirgo generans potest intelligi, ubi uidelicet nulla subsistit illuuies, quod benedictionis  plantarium dedit fructum, sed suum, in tempore, sed suo. Quisque bonus dat fructum, sed non suum, sine Deo enim nil potest quisquam facere. Is uero prebuit proprie suum, quia quod fecit, facere non poterat nisi Deus; et ex se habuit quod fecit. Tempus quoque suum fuit, quia qui quando uoluit natus est, quando uoluit quoque occubuit. Tempus suum fuit, cum plenitudinis aduentu ceco mundo sue notitie lumen tribuit. Folium eius non defluet, quia licet celum et terra transeant, uerbum tamen eius non transibit . Facta eius prosperabuntur omnia, deducet enim eum mirabiliter dextera sua. His excurrisse per excessum sufficiat.



CAPUT uIII.

 Ecce habes, impurissime, prophetas tuos, imo per Deum tuis obseruantiis obuiantes in tantum, ut sacrificans, et canem excerebrans pariter conferantur. Quid mihi sues grunnire tuas, et lepores stridere facis? Quid ora ruminantia, et diuisiones replicas ungularum, qui pontificium et templum, de quibus tote tue legis uires emergunt, et in quibus eius uersatur intentio, adeo euidentissime uideas adnullari? Quam uim putas, infelicissime, habitura sunt infima membra, ubi caput precisum est? Exaudi, si minus adhuc habeas hinc testium, quod superius paulo libasse uidemur. Loquitur Deus in Isaia cum reiectione carnalium spiritualia bona consciscens: Ad quem, inquit, respiciam, nisi ad  humilem et contritum spiritum, et trementem sermones meos? Qui immolat bouem, quasi qui interficiat uirum; qui mactat pecus, quasi qui excerebret canem; qui offert oblationem, quasi qui sanguinem suillum offerat; qui recordatur thuris, quasi qui benedicat idolo . Sed dicis: Certe negari non potest quin Deus porcum mandi uetuerit; plane, inquam, non minus constat quia tauros et arietes et ceteros sacrificari preceperit, hecque postmodum ore proprio, ut ex prophetis audis, irrita duxerit. Sed forsitan sacrificio temploque repulsis, porcorum carnibus abstinere preponderat. Si porcinarum carnium esum nobis, quibus nil iussum est, improbatis, fimbrias hyacinthinas in quatuor palliorum uestrorum angulis quare non fertis? Qui suem  precepit non edi, ipse idem Deus mandauit et fimbrias ferri . Longe alia ratione porcum comedimus, quam uos fimbrias abrupistis.

Preuaricatores ergo estis, qui uobis euidenter iussa negligitis. Nos nil preterimus, qui nulla inde mandata suscepimus. Furtis intenditis, fenora cumulantes ceruicibus egenorum. Deum ex corde diligere, et proximum ut seipsum, et cetera utilia seponentes, circa nugas rotamini. Nunquid illud quod dicitur: Si ambulans per uiam, in arbore, uel in terra nidum auis inueneris, et matrem pullis uel ouis incubantem, non tenebis eam cum filiis, sed abire patieris, captos tenens filios, ut bene sit tibi, et longo uiuas tempore ; eo quo exterius sonare uidetur modo accipitis? Nunquid Deus illius ad Ne mandati  oblitus est: 279 Omne quod mouetur, et uiuit, erit uobis in cibum, quasi olera uirentia tradidi uobis omnia . Ut modo bene nobis et longam uitam spondeat, si manus nostra pullorum matribus parcat? Quid rationis habet quod palum in balteo gestare iubemini , quod egesta contegere, ne quid sordium Dei ualeat oculis apparere? Si ego hominum minimus in publico tale aliquid proferrem, auditores forsitan mei non facile crederent, quod inaniter, aut sine intelligentia latenti ista contexerem. Etsi ego nullius aut grauitatis aut momenti ab aliquibus tanti pendor, ut uerba mea expertia ponderis non esse putentur, Deum poteritis estimare choraulam, ut dicta illius garrulitate uanescant. Quanto igitur humane minus rationi  eloquia diuina concordant, tanto magis subtilitate intellectualitatis exuberant.

Resipiscite, uicti tanto testimoniorum ac testium aggere tandem; et carne discussa sancte interioritatis estote capaces. uenite cum Osee propheta, et reuertamur ad eum, quem uos sequi putantes diffugitis Dominum, quia ipse a seculi origine, predestinatione, et promissionibus cepit et in fine temporum passionis sue efficientia nos saluabit, percutiet, id est animarum nostrarum doctrinis nobis potentibus uulnera pandet. Percussos denique cruore, et latice curare non differet. uiuificauit nos post duos dies: in die tertia suscitabit nos: et uiuemus in conspectu eius: sciemus, sequemurque ut cognoscamus Dominum.  Quasi diluculum preparatus est egressus eius , etc. Sed his sufficienter, ut putamus, edictis, alia prosequamur.



CAPUT IX.

Confutantur Iudei insimulantes Christianos idololatrie.---Impetitis nos etiam quod crucifixi Domini Iesu imagines, uel ipsius crucis lignum adoremus, ut ueluti cuiusdam idololatrie insimulatis, quasi quod a uestra constet lege prohibitum. Nos econtra nil nisi ipsam Dei substantiam adorandam ducimus: etsi aliqua extrinseca uenerari perspicimur, non id quod uidetur colimus, sed que ex uisis colligimus. Certe Nathan propheta Dauid regem pro Salomone petens apud uos adorasse legitur , in quo aliquid eum diuinitatis sensisse  credere nefas creditur. Iosue a ciuitatensibus Hai Isrelem conspiciens fugientem, et cesum, coram arca Domini pronus decumbendo , diem dicitur in libro Iudicum continuasse uigiliis. Nunquid arca Dea erat, aut Deus, siue Dei pars quelibet in ea delituerat? Daniel, celebrato regis edicto ne quis deorum peteretur a quoquam, fenestris in cenaculo suo patentibus, tribus contra Ierosolymam temporibus, genua flectebat interdiu, et adorabat, et confitebatur Deo suo . Nunquid Ierusalem aut templum, cuius obtentu illa fiebat inflexio, Deus fuerat, quia illorsum sic adorare decreuerat? Nunquid omnia, que adorata apud uos referuntur. diuinis cultibus dignata creduntur?

 Qua ratione imagines adorant Christiani.---Adoramus itaque in uisibilibus signis, que significantur, inuisibilia, imo uagabundum animum picturarum repentino contuitu, quasi quodam commonitorio ad interna cohibemus. Quare uobis eneus ille anguis propositus est, quem postea coluistis, nisi ut quid sibi uellet eiusmodi prodigium quereretis? Nec Cherubim otiosa in templo, et in tabernaculo eminentia claruerunt. Boues quoque et leones non sine re inibi singulariter exsculpi meruerunt; sed idoneas inquisitionum uobis occasiones dederunt. Ridete, si placet, nos dissolutum et exsanguem quasi hominem Iesum in patibulis adorare, uidelicet quisque qui sapit, quam magis fide ridiculi uestri fuere  parentes, qui Beelphegor, idolum scilicet tentiginis, quod est Priapus, adorauere. Ridendi, imo flendi et uos quod plerique uestrum dogmatis Christiani ueritatem plene intelligunt, nec tamen ab errore desistunt. Sciatis tamen quia nobis, quibus Deus Scripturarum notitiam indidit, et, remota etiam imaginatione, fidei et contemplationis contulit alam, species sculpturarum necessaria non sit, sed his solis qui idiote et hebetes, quod litteris non attingunt, iuuamentis huiusmodi addiscunt quod sciendum sit.



CAPUT X.

Auctor tres Deos a Christianis ostendit haud coli. Probat in Deo trinitatem.---Restat ultima questio, que a uobis proponitur uentilanda. Tres deos nos  colere dicitis, quia Patrem, et Filium, et Spiritum sanctum, sub distinctione nos triplici, pronuntiare cognoscitis. Ex superiori testimoniorum congerie satis probatum est quod Deus Filium habeat, hunc humanatum constet. Spiritum uero sanctum ubique paginarum uestrarum dici in promptu est. Ergo sicuti nos tres personas proferimus, ita de cultura trium deorum a uobis patenter arguimur. Deumne incircumscriptum incomprehensibilemque creditis? Quod si forsitan, quid trium cathedras personarum, quid membra imaginando compingitis? Si Deum spiritum pensitatis, et Filius, ut credimus, ei est, filius esse non potest, nisi quod pater est; alioquin Deus non est. Potest in homine esse quod non est homo, in Deo uero nichil quod non sit Deus. Nam  280 si iustus, pius et sapiens quis sit: aliud hec sunt, aliud homo; et sine iis enim est homo: hec uero cum in Deo esse dicuntur, non accidentaria, sed substantialiter Deus accipiuntur.

uoluntas Patris Filius, uirtus Spiritus sanctus.---Si ergo Filium accipitis, non quasi quem extra genuerit intelligite, sed quod gignitur in ipso conspicite. Accipite igitur Filium ac si uoluntatem Patris; que uoluntas quasi ad effectus euidentiam uenit, cum carni ille se indidit. Sed hec uoluntas. que a Deo ad nos intenditur, uirtutem necesse est habeat, per quam que uelit queat, et hec sit Spiritus sanctus, qui eidem corpus in uirgine creat. uoluntas enim hominum otiosa est, nisi posse succedat. uoluntatem ergo Patris possibilitas comitatur. In Scripturis  nempe sicut amor, ita et uirtus idem Spiritus appellatur, ut est: uirtus Altissimi obumbrabit tibi . Et: uirtus Dei operatur omni credenti in salutem . Patris igitur uoluntas per uirtutem hoc modo mancipatur effectui, et inde qui effectus est, nostre traditus est cognitioni.

De Deo cuiquam disputare fas non est. Sed cum de his que circa nos sunt exempla prebentur, ad hoc fit ut tria aliqua indisparabiliter coherere sibi posse monstrentur. Quod cum fit, Â»fides, ut legitur, iam non habet meritum, cui humana ratio prebet experimentum .Â« Hec siquidem Trinitas uocatiue potius quam substantialiter in hoc a nobis seculo dictitatur, in quo necessario ad nostram intelligentiam de personis instruendam per  momenta et syllabas, quia aliter non possumus, earum uocabula coniugamus. At cum uite fontem hauserimus, et in lumine lumen, Deum in Deo uidebimus, nulla in his nominandis gradatione sermonis egebimus. Si os nostrum, lingua, et spiritus in usum locutionis pariter nullo horum uacante, aut prestante, mouentur, maxime insanie est diffiteri Patrem et Filium et Spiritum sanctum esse, et posse, ac indiuisibiliter operari. Si enim tres Deos diceremus, eorum plane cuique partem mundani regiminis traderemus, nec summus quisque eorum esse posset, qui pares actu ac nomine quoquo pacto haberet. Et dum modo huic, nunc illi pro partium alternationibus faueremus, quemlibet forsitan cuius  regnum minus putaretur accommodum, aut minus appretiaremur, aut apertis derogationibus urgeremus. Nil tamen apud nostra dogmata experiri uos contigit, nec diu uobiscum super isto tractabimus, quia dum de iis agimus, obduratis animis risus efficimus. Deliberantibus enim credere auctores non deerunt qui potuerunt erudire.

uere resurrexit Dominus.---Illud, uelitis, nolitis, audite, quia Redemptor noster, quem putruisse mentimini, uiuit, et in nouissimo die, quod et uos creditis, de terra surrecturi sumus. In carne quoque nostra Deum uidebimus, Iesum uidelicet, quem interpretamini Saluatorem. An in carne constitutus quis Deum uidere poterit, licet iam corruptionem excesserit, quod uix angelicis spiritibus scintillando  licebit? In eum enim desiderant angeli prospicere. Desiderium autem efficientiam querit. Quo modo ergo uidebit? In carne utique existens, poterit intueri carnalem, Dei quippe Filium, in eo iam quod incorruptibiliter resurrexerit, immortalem. Utraque etenim, et homo per se et Deus, Dei sunt Filius. Cum hoc careat nomine, nec mortuus nec sepultus.

Perlucide etiam ualet intelligi quod in carne sua, hoc est in eadem, qua est ipse humana natura, constitutum Iob suum Saluatorem se uisurum spondeat. Mortalis quoque ac rationalis nature indiuiduum signans, quod dixit inculcat: Quem uisurus sum, inquit, ego ipse, et non alius . Qui alius procul dubio quodam modo esset, si hominem  exuens, spiritus remaneret. Tertio denique id replicat: Et oculi mei conspecturi . Ubi oculos adeo uigilanter expressit, corpus plane Dei futurum, quod uisurus esset, innotuit. A corpore autem diuinitatem uideri fas non est.

Ecce contra Dei hostes, contra inimicum et defensorem arma presumpsimus; quibus egimus quod potuimus, non quod debuimus. Multa suppressimus, quia ambigua de eorum uoluminibus ponere testimonia supersedimus. Nil enim agit exemplum, quod litem lite resoluit. Si perfidis ac derisoribus uidetur inane quod fecerim, fidelibus, qui talia uentilare non audent, aut nesciunt, non immerito fortassis placuerim, quia si non ualde utiliter, ualde tamen fideliter que iniuncta fuere compleuerim. Si quid  infamie pro hoc ipso, siue laudis acquiritur, merito tibi, Pater, qui id imperasti, ascribitur. Si enim bene, fidei et precum tuarum fructus est; sin male, inconsideratus utrobique ausus est. Nemo me arguat, errores improbissimos, cum sim tenuis et stolidus, obiurgantem. Meminerit asinam prophete insipientiam castigantem. Melior enim sum, licet malus homo, quam bona asina.



CAPUT XI.


Sed post hanc qualemcunque disputationem, cuiusdam mihi Iudei relatio non tacenda uidetur, que omni conflictatione 281 uerborum potentior estimetur. Erat, ut testatur, Lauduni, et in quadam domo, quemdam cum Iudeo aliquo clericum disceptantem adhuc puerulus audiebat. Cumque clericus perfidi illius resistere uentositati non posset: Â»In nomine, inquit, Iesu Domini titionem flammantem ea parte qua ardet apprehendam nuda manu, et extra ostium domus efferam.Â«  Nec Iudeus obnititur, in fide Iesu sui utrum ureretur opperiens. At clericus mirabili crudelitate feruescens candentem  accipit dextra reustum, et longius, qua uoluit morositate, deportat, et proiecto illesam monstrat ab igne manum. Miratur ille nequam, sed ad fidem miraculo non pulsatur. Id ipsum etiam ab eo qui mihi retulit non nisi prestigiis comparatur.

Dicite, miserrimi, nonne nomen deitatis est, cui elementa obtemperant? Sed uos dicitis quia in terra positus se nunquam dixerit Deum. Cum enim an Deus esset sciscitanti, intulit: Tu dicis , Est ut dicitis, ac si diceret: Tu quidem dicis, sed ego non dico. O uecordes! attendite quod sequitur: Amodo uidebitis Filium hominis sedentem a dextris Dei et uenientem in nubibus celi . Nempe et proditori significando idem dixit: Dicenti namque, nunquid ego? ait Tu dicis  . Subaudis rem que est. Taceo de ceteris, qui corporaliter gestis intendunt. Ioannem legite, in quo nichil pene aliud quam de sua cum Patre consubstantialitate proloquitur. Creditis, inquit, in Deum, et in me credite . Ego in Patre, et Pater in me est. Qui credit in me, uidet et Patrem , et millia horum similia.


 FINIS.





uEN. GUIBERTI ABBATIS EPISTOLA DE BUCCELLA IUDAE DATA ET DE uERITATE DOMINICI CORPORIS.

 282 Patri et domino Sancti Nicolai priori SIGEFRIDO [al., uincentii abbati SIGEFRIDO, frater, etc.] GUIBERTUS Dei familie, que est apud Nouigentum minister, que Dei sunt simpliciter querere ac amplecti.

Questionem quam mihi tua ingessit sanctitas utrum uideam, nedum enucleare ualeam, nescio.  Primo etiam horrori mihi est, si aliqua dicam, in quibus uidear Patrum sententie refragari. Unde peto, ut si que non tamen preter regulam dixero, ea audias intentione qua dicam. Dicam enim sine preiudicio melioris sententie palpantis potius animo quam nitentis.



CAPUT PRIMUM.



QUAESTIO I.

Questio est magistros Ecclesie clariores, Augustinum uidelicet , ac Leonem  consentire, quod Iudas cum ceteris apostolis eucaristiam de Domini manu susceperit. Hilarium Pictauiensem , Capuanumque uictorem ab hac intelligentia quod acceperit dissentire. Illud, nisi fallor, dictorum suorum argumento habentes, quod ceteris sacramento participantibus, buccella prebita simplici scilicet pane, suum Dominus insignierit proditorem.



QUAESTIO II.

Illud quoque, ad nostri adumbrationem sacrificii  a quibusdam obiectari solere, quod sacramentum hoc, signum magis quam ueritas fuerit, et ideo Iude, quem ante diabolum uocauerit, idipsum Dominus irretractabiliter dederit. Hoc in litteris a te datis ita proponitur.

Quibus ego subinfero, quia siue ueteres, siue noui, quicunque super hac re altercantur ac disputant circumstantiam lectionum minus plene considerant. Nam apostolis uetus pascha secundum Matthei dicta cenantibus, nullo excepto dicitur: Accipite, et comedite . Et porrecto calice postmodum apertius: Bibite ex hoc omnes . In Marco quoque, Biberunt, ait, ex illo omnes . Porro Lucas primum eum ad esum pasche discubuisse  asserens, et duodecim apostolos cum eo , quod et Mattheus et Marcus dicunt, post dationem calicis infert: Accipite, et diuidite inter uos . Sed et panem gratias agens, et fregisse, et eis dedisse subscribitur.

Si ergo de calice ab omnibus facta inter eos diuisione combibitur, Iudas nullatenus excipitur; qui a pedum lauatione apud Ioannem nequaquam, cum iam conscius esset proditionis, excluditur. Etsi enim nulla adniteretur auctoritas, multa tamen ratio suppeteret, pro sola conceptione criminis, quem aperta opera non probarent, hominem a suis gradibus, et commilitonum communi gratia nullatenus arcendum. Ipse enim dixerat, et diffiteri non poterat: Nolite iudicare . Quod in arcanis  peccatum adhuc latens, qui omnes ad salutem compellare uenerat, nequaquam tunc temporis damnare debuerat. Quod autem de calice dicitur, par est ac si eadem euidentia etiam de pane diceretur, cum in utroque dignitas par, imo identitas, habeatur.

Qui enim ei et baptizandi, demonia eiiciendi morbosque curandi cum ceteris ius dederat, si ad ultimum ei maligna tractanti collatam aliis gratiam detraxisset, causas ei forsitan peragende proditionis auxisset. Quid enim uirtus, que operatur, iuxta Apostolum, in salutem omni credenti , nisi Spiritus sanctus est, ex quo potestas super demonia languoresque curandas emergit? Dedit, inquit, eis uirtutem et potestatem super omnia demonia , etc. Qui etsi cum sit spiritus discipline, quantum ad suam ipsorum salutem fictos effugiat; fidei tamen aliorum adiumenta ministrat. Cui ergo spiritum quem Petro dederat ad miracula non negauit, merito nec mysteria aliis communia detrectauit.

At si de buccella agitur, que ei intincta porrigitur, signum fuit, et non signum: signum plane proditoris, sed non signum sacramenti; que etiam ante traditionem noui illius sacrificii, Mattheo et Marco testibus, dum 283 quis esset proditor quereretur, data est , que quoque si quid sancti in se habuit, non ex mutatione sui aliqua, sed ex tactu forsitan Saluatoris accepit. Et diaboli ille introitum non tam pro indigna susceptione  ipsius offule quam pro sua erga corripientem Dominum impudentia et incorrigibilitate commeruit.



CAPUT II.

Porro de inconuenientia Euangeliorum super capitulo illo: uerumtamen manus tradentis me, mecum est in mensa , quod Mattheus Marcusque prescribunt ; Lucas uero corporis Dominici traditioni subscribit. Si tibi respondeam, circa uilem et patulum morabor orbem, cum pene ridendus sit, qui hoc quesiit quasi qui in scirpo nodum repererit. Si enim ordinem capitulorum eadem dicentium, uel inter se dissonantium, in Euangeliis queras tam preposterata, adeo immutata inuenies, ut de tantillo hoc tibi  uideatur magistros interpellasse fatuitas. Siue enim precedat, siue sequatur hoc uerbum, nil officit. Sed in harum partium de quibus agimus, controuersia que uidetur plurima non epistole sed libri necessarii sunt. Et certe in ipso pasche ueteris epulo, et post noui traditionem mysterii, aliquantus ad mensam illam proditori consessus fuit, et temerarias utrique edulio manus apposuit. Aut quid mirum si tempus pro tempore ab euangelista positum est, ut diceretur est, pro fuit? Scias quia istic dicendorum copia me inopem facit.



CAPUT III.

Agit contra Berengarianam heresim.---Sed quoniam de Domini corpore obiectiunculas fieri epistole auctor dicit, quod signum, et non ueritas exstet,  pauca etsi exilia, super eo contemplemur. Si umbra est, et non corpus, in umbram de umbra decidimus, imo in deteriora ualde deuenimus. Si boues, arietes, capre, turtures, columbe, et passeres, olim peccatum fuerant, hostia uidelicet pro peccato, ita ut carnis iustitie uocarentur, et secundum conscientiam saluum non possent facere seruientem, quanto minus si species creditur, et non res, illa tantilli panis adeo miserabilis quantitas, omni animarum remedio indigna erit, de quo si manducauerimus, non abundabimus, si non manducauerimus, non utique deficiemus.

Si ergo utrumque species, et in neutro ueritas, nouum baptismati Ioannis equabitur, in ueteri non  proderit interna utilitas, sed materiei pretium preeminebit, quantum animalia rei exanime, quantum ea que caro emuntur, panibus, obolo similibus, prestant. Et certe uetus alio quoque modo preualere probabitur. Si uerum est quod ab auctoribus traditur, quo quidem nil uerius, ante circumcisionem originale peccatum sacrificiis soluebatur. Hec autem hostia nostra passo semel Domino, si sola passi figura, ut dicitur, sit, si quid ueri efficiat, nescio. Quod si sola mortis illius memoria est, quasi aliqua aut Dei, aut sancti cuiuspiam, que in Ecclesia pingi solet imago, perfunctoria est. Quod ergo solum prefert rudium oculis monimentum, paruum, aut nullum prestat sapientibus adiumentum.

Sed scire uelim quare calix sanguinis noui et  eterni testamenti dicitur , ubi quid innouatur, uetustas abrogatur. Quod enim antiquatur et senescit prope interitum est . uetustas in peccato si est, et nouitas in gratia; gratia ipsa nulla est, nisi ad eternitatem possit. Aeternum autem quiddam testatur, et spondet. Magni igitur cuiusdam boni effectiua, et non inanis, aut umbratica est. Unde et in consecratiuo canone calix isdem mysterium fidei appellatur; mysterium enim non modo in bono, uerum et in malo, et in nugis accipitur. Nam et mysterium iniquitatis dicitur; et inter agendum comediam, si uideas, quid significet actus ille interrogas. Est ergo utrumque mysterium, sed nullam  utilitati querentium exigens fidem, quid itaque sibi uult adiectiuum, fidei? Est plane ac si diceret: Arcanum totius fidei, in quo scilicet uniuerse nostre credulitatis maiestas latet; unde ut sequentia dicunt; ipse calix sanguinis fructum in se portat nonnisi diuinum, remissionis uidelicet peccatorum.

Dicant ergo quenam umbra est, que tantam parturit ueritatem. Miror quoque quibus auribus audiant ipsius uerba ueritatis, Caro mea uere est cibus sanguis meus uere est potus , ubi uere quidpiam est; sola species aut sola umbra quomodo est? Et certe si post orationem sacerdotis species panis demutaretur in carnem, contentio sopiretur. Ideo igitur obiectores circa speciem exercentur. Quod si species est, et nil habet amplius quam petra,  que secundum Apostolum Christus est , miror quare petras, ligna, et cetera que Christum in Scripturis significare dicuntur, non ea aspectione, et laude prosequimur, qua illam hostiolam panis, ac uini, que in altari conficitur, quare non ea Â»benedicta, adscripta, rata;Â« et rursum Â»pura, sancta, et immaculata; uite quoque eterne,Â« aut Â»salutis perpetue;Â« et ultimum postquam Â»in sublime Dei altare per manus angeliÂ« 284 sacerdotis precatione deferentur, quod non est aliud quam Christi corpus extra quod omnis hostia uacat: quare non iterum sanctificata, uiuificata, ac benedicta uocamus?

Si ergo, ut illa omittam, hostia per sanctificationem uiuificari dicitur, cui Dominicum congruit dictum: Qui manducat non aliud quidlibet sed me,  uiuit propter me , cesset umbra, cesset species, uite ac salutis effectiua quedam in his mysteriis anima sentiatur. Et, o uecordia, elemento baptismatis per Trinitatis inuocationem tantum defertur, ut simplices aque ad peccata eluenda fecundentur, ac uiuificentur, et huic sacramento quod proprio Dei uerbo conficitur, sola stolida figura tribuitur! Dicant qui hoc signum sine ueritate asserunt, ipsum corpus Dominicum in terra degens signum fuisse, dum aliud patet, aliud latet. Latentem ergo Dominum in homine diffitebimur? Ipse resurgens a mortuis claritatem, quam resurrecturis spoponderat, discipulis non ostendit, quam tamen ante passionem in monte coram Petro, Ioanne et Iacobo transfiguratus ostenderat. Quem humilem dispensatiue statum  exhibuit, ne incognitum aliquid rudibus aut insolitum ostentaret, unde quos erudire debuerat, eorum sensus magis obtunderet. Quid quod in celo positus ne uulnera quidem sua obducere aut seruilem formam quam futuro representabit iudicio exuere uoluit, imo post iudicium transiens de humano in diuinum statum sese rursum alterabit? Si in illa que Deus et homo est substantia tanta specierum mutatio fuit, et est, et adhuc futura est, in ista, que interim in presenti ad nostre miserie munimentum et consolationem prestita est, noua creatura et ad Dei ac hominum unionem, mirum ne est si in hac ipsa specie panis ac uini ob humani sensus horrorem sic relicta, fidem nostram Deus exerceat?

 Certe ipsa Trinitas, que in hac uita necessario propter nos dicitur, in Deo substantialiter minime predicatur; quia sensus noster, qui hic nonnisi per syllabas et spatia de Deo imbuitur, in eternitate illa sine ullis morulis, ac nominibus in lumine uidendo lumen agnitione deitatis impletur. Si hec et alia que non uidemus credimus, ut est in baptismate remissio, supplicia in inferno, premia in regno, quare hic appulsi dicimus, quomodo poterit Deus parare mensam in deserto?  Et si multis et bonis et malis que non uidimus, credimus, ut quid in uno offendimus, et alias potentem, hic impotentem Deum dicimus? Ne ergo concidamus a facie eius, quasi inimici eius, quia ueritas et misericordia  Dei sit in Christo fateamur; et quia in nomine Patris uenit, super carnales hostias exaltari cornu eius.



CAPUT Iu.

Alludit his sensibus illud quod in libro Regum ad Eliam dicitur: Recede hinc, inquit, et uade contra orientem, et abscondere in torrente Carith, qui est contra Iordanem, et ibi de torrente bibes . Elias, qui interpretatur Deus meus Dominus, Iudaicum populum signat, cui in sua ipsius lege creberrime inculcatur, Ego Dominus, huic imperatur ut hinc, id est, ab infidelitate recedat, quod in Abraham primitiuo factum constat. Contra orientem iubetur ut uadat, id est ad Dei cognitionem se dirigat. Contra namque non solum pro aduerso, sed  et pro directione sepe ponitur. In torrente absconditur, dum intra legis scientiam a multis que lege prohibentur uitiis contutatur, et recte ipsa torrens dicitur, que non immutabiliter, sed perfunctorie, et quasi ad tempus datur. Unde et a Paulo sanctum seculare uocatur . Carith autem uocabatur, quod occursus ignis interpretatur, quia quo magis legis mandato ab illicitis arcebatur, eo amplius concupiscentiarum occursibus pulsabatur. Ignis enim concupiscentia est. Unde Apostolus: Concupiscentiam, inquit, nesciebam, nisi lex diceret: Non concupisces . Contra Iordanem est, quia non aliud, quam secundum gratiam baptismatis uiuere uolentium presagium, imo auspicium est. Lex enim pedagogus noster est in Christo. De torrente,  inquit, bibit, dum qualemcunque uapidum, scilicet intellectum, de legis scientia populus haurit.

Coruis precipit Deus ut ibi eum pascant, dum sacerdotibus nimia sacrificiorum ambitione rapacibus iniungit, ut eum doceant; quibus Dominus: uos, ait, fecistis hanc domum speluncam latronum . Sed et Elias in torrente cum plebs, ut iuxta Apostolum loquar, requiescit in lege. Corui deferunt panem et carnes mane, similiter panem et carnes uespere , dum in prosperis et aduersis, quod est mane et uespere, temporalem iucunditatem, quod panis significat, per sacrificiorum assiduitatem, et carnales obseruantias populis pollicentur. Post dies autem siccatus est torrens , quia post illuminationem Euangelii, gratiarum legalis doctrine rudimentum uisum est credentibus ad salutem minus sufficiens: Non enim pluerat super terram , quia aduentus Saluatoris nullam in libris ueteribus, qui nonnisi terrena promittere uidebantur, infuderat intelligentiam. Unde est: uirtutem operum suorum annuntiabit 285 populo suo, ut det illis hereditatem gentium .

Factus est igitur sermo Domini ad eum dicens: Surge, uade in Sarephta Sidoniorum et manebis ibi . Sermo Domini fit, cum uerbum inuisibile creatura factum apparuit. Ut surgat hortatur, quia ut ab infimis ad superna aspiret per nouam gratiam incitatur. In Sarephtam ire iubetur, cumque sit intra  se tribulatio panis, id est penuria diuine intelligentie, scire commonetur; Sarephta quippe tribulatio panis interpretatur. Quod enim in Euangelio tres panes propter Trinitatem , hoc hic singulariter intelligitur propter unitatem. Hec Sarephta Sidoniorum est, quia hec egestas qua quis tribulatur in eis potissimum est qui carnalia inutiliter uenantur. Sidonia enim uenatio inutilis interpretatur. Ibi quoque manere precipitur, dum in hac consideratione non horarie, sed stationaliter persistere edocetur.

Precepi ibi mulieri uidue ut pascat te , id est mandaui Ecclesie crucifixi Domini morte uiduate, sine ulla panis et carnium matutini aut uespere memoria, ut simplicis documento fidei  erudiat te. Cumque uenisset ad portam ciuitatis, apparuit ei mulier uidua colligens ligna . Porta ciuitatis ipse est qui dicit: Ego sum ostium . Est autem Ecclesia ciuitas, quia ibi unum cor habentes communiter ducunt uitas. Iure ergo primum ad portam uenitur: tuncque mulier uidua apparet quia primum Christus agnoscitur, tuncque demum quid sit Ecclesia patet. Hec ligna colligit, quia utrumque populum in se counit; quod enim paries alibi signat, hoc istic lignum non inconuenienter ostentat, nam duo ligna crucis sic ista portendunt, ut alterum porrectum Iudeos ac si unicornes innuat, alterum transuersum gentiles, ac si e diuerso subintroductos ostendat.

 Et uocauit eam, dixitque ei: Da mihi paululum aque in uase ut bibam . uocat eam cum patenter addiscit uocationis omnium fidelium causam. Aquam in uase dari sibi expostulat ut bibat, cum doctrinam non per deutereses, ut solebat fluitantem, sed in Christo, qui est uas electum et preelectum, in quo sunt omnes thesauri sapientie absconditi , undecunque cohibitam et constantem, exhiberi sibi ab Ecclesia primitiua corrogitat. Cumque illa pergeret ut afferret panis, clamauit post tergum eius dicens: Affer mihi, obsecro, et buccellam in manu tua . Pergit ut afferat, cum, iuxta Apostolum, lectioni intendit ut doceat. Post tergum clamat, cum aliqua Iudeorum pars auersos apostolos et dicentes: Quoniam repulistis  uerbum Dei, ecce conuertimur ad gentes , ad se docendam etiam precario interpellat. Ac si diceret: Hactenus me corui sacrificiorum carne pauerunt, amodo non panem, sed buccellam panis, quod pregustari potius quam exsatiare ualeat, tua mihi doctrina suggerat. In corpore enim Dominico, quod ex eius mensa prerogatur, nefarium est si quidpiam aut corporaliter saporosum aut aliqua exteriori sanctitate [al., saturitate] distendens presumatur, quia quod spiritui soli est prestitum, a corporis esse debet prorsus uoluptate diuersum.

Buccella ergo, que uulgo bucca dicitur, a uidua petitur, dum non armi aut queuis frusta carnium gule iuuant appetitum, sed panis ac uini in diuinam carnem substantialiter per uerba Dominica immutati,  minoritas eque ac maioritas salubriter transit ad animum. Quid enim ibi quantitas, in cuius etiam atomo constat salutis uniuersitas? Ubi notandum quod eam ut in manu sua afferat postulatur, quia in potestate utentium est quidquid inde suscipitur. Si enim in potestate nostra est filios Dei fieri, non minus in nostro sedet arbitrio per fidei amorem tanto mysterio inuiscerari. Qui autem super hac re disputat, nunquam se isti interno muneri computat. Cuius edulium, quam idcirco buccellam dicimus, si quis debita parcitate non sumat, imo pestifera largitate que cetera queque presumat, in eo corpus animamque addemnat, quo anime antidotum gule sapori importat, et ab escis communibus corpus  Domini, iuxta Apostolum, non diiudicat .

uiuit, inquit, Dominus, quia non habeo panem, nisi quantum pugillus potest capere farine in hydria et paululum olei in lecytho . uiuere Dominum dicit, dum eum efficacem ad tantam de substantia in substantiam immutationem fideliter sentit; nec habere se panem perhibet, nisi quantum farine pugillus capere preualet, quia nil de ipsa preter speciem panis essentia in hoc sacrificio se habere fida mente confirmat, nisi quod inuocatio Trinitatis sine ullo scrupulo fidelibus administrat, quod farina significat; quasi enim molitur, quo manus ingenii nulla retractione offenditur. Inde est quod crebre crucum trinitates in sacratiuo canone  fiunt; quia sicut in Maria carnem, sic in altari hoc mysterium Trinitas operatur. Pugillum autem tres primores digitos appellamus.

Potest et per pugillum Scriptura, quia ex iis scribimus intelligi; et est ac si diceret: Hoc quod in altari uidetur substantiue panem non habeo, id est non intelligo, nisi quantum capi potest ex sacre pagine documento. Hydriam uas aquarium dici nemo hominum disertus ignorat. In hydria farina est spiritualis in hac fragili conuersatione scientia; aqua namque pro scientia poni solet. Huic scientie oleum additur, quia ne 286 inflet ex diuina caritate conditur. Lecythus uas olearium idem significat quod in Euangelio nomen uasorum, et hydria quod lampadum.

 En colligo duo ligna ut ingrediar et faciam mihi illud et filio meo: ut comedamus et moriamur . Quod est dicere: Ecce dilectionem que ad Deum porrigitur, et eam que in amicum inimicumque distenditur, quibus ab omni lasciuia restringitur ac si crucifigatur animus, quasi duo ligna complector ut per hec a mea euagatione cohibita ad me regrediar et faciam, id est figuraliter insculpam, non panem, sed illud quod in pane signatur, non tam mihi quam iis quos in fide genuero, ut comedamus quod non ore, sed pio solum affectu manditur. Et moriamur, morti uidelicet, que per ipsum signatur sacrificium, conformemur. Ad mensam, inquit, magnam sedisti?  oportet te similia preparare.



CAPUT u.


Noli, inquit, Elias, timere, sed uade et fac sicut dixisti. uerumtamen mihi primum fac de ipsa farinula subcinericium panem paruulum, et affer ad me; tibi autem et filio tuo facies postea . Ac si diceret: Noli uereri immutationem uultus Dauid coram Abimelech, id est translationem sacerdotii nostri ad ordinem Melchisedech, sed uade, id est processu fidei promouere, ut passioni Christi moribus configureris, cui conformia cepisti sacramenta docere. uerumtamen mihi ex carnali obseruantia resipiscenti, in ipsa noui huius mysterii scientiola ac si subtili farinula, quam ex inutilitate ueterum ceremoniarum salubriorem quia ueriorem iam comperi, solidum quid et continens ac si panem  ex farina facias, scilicet nutabundum et mobilem quasi puluerea leuitate animum, rationis ac si aque respersione constringas. Et hunc paruulum, seruando uidelicet in doctrine tue exhibitione mee capacitatis necdum adulte modum, hunc tamen facies subcinericium, nunquam mihi adimendo, licet in baptismate lota sint, memoriam peccatorum, quia cinis significat acredinem penitentum, quibus conuenit cinis et cilicium.

Ubi iure notatur quod premittitur primum, quia iis qui sceleratius et in Iudaismo et in gentilitate uixerunt, Dei gratia consueuit exuberare potissimum. Inter quos cognouimus Paulum, qui se inter peccatores fatetur primum, ut in me, inquit, iehsu Christus diuitias misericordie sue ostenderet primum  . Unde est: Ubi abundauit peccatum superabundauit gratia . Quod in Mattheo et Magdalena etiam perpatuit factum. Pro parte ergo horum atque similium intellige dictum. Hunc panem sibi rogat afferri, id est proprie intelligentie penetralibus disserendo inferri. Quod sequitur, pro parte iustorum, ex legis consummatione uenientium, ut fuerunt Petrus, Andreas et Iacobus frater Domini, accipitur. Tibi et filio tuo facies postea, id est quos ad tui conformitatem ex innocentia legis adduxeris ex peccato grauiore conuersis, per gratie indulgentiam undecunque substare cognoueris: Unde Paulus: Nihil, inquit, minus feci ab his qui sunt supra modum apostoli . Et: Plus illis omnibus laboraui .

 Hec autem dicit Dominus Deus: Hydria farine non deficiet, nec lecythus olei minuetur usque ad diem in qua daturus est Dominus pluuiam super faciem terre . Ac si diceret: Licet ex tuo documento Noui Testamenti, o primitiua Ecclesia, rationes acceperim, tamen ex legali et prophetica lectione Deum astruxisse comperi scientiam fidei huius, et contemplationis, que est in Domini corpore subtilissima nunquam desituram. Domum utique Domini decere sanctitudinem in longitudinem diuturnam , et sacerdotii Melchisedech sine iurisiurandi penitentia eternitatem, et donum gratie tanquam olei lecythum in mente Ecclesie perpeti redundantia emersurum [al., surrecturum]  usque ad illum sine nocte diem, quo non ab occulto spiritualis nobis unda se suggeret, sed in euidenti post resurrectionem incorruptibilibus oculis corporis tanquam pluuia Dei cognitio se infundet. Ubi facies terre tantopere ditabitur, ut in quo [al., quod] mens quamuis sincerissima scintillare modo uix preualet, ibi carnis oculus irremota et inobtusa acie intendere nunquam cesset.

Que abiit et fecit iuxta uerbum Elie , et comedit ipse, et illa, et domus eius. Abit, cum ex Pauli aliorumque ex Iudeis sapientium plurimum primitiua Ecclesia conuersione profecit. Iuxta uerbum Elie fecit, cum eos, quos erudiendos acceperat, etiam super se magistros acceperit. Ipse comedit, quia non uerbo, non lingua hec declamanda  edidicit, sed ad internam animo satietatem semper ruminanda retinuit. Ipsa, et domus eius comedit,  cum uitali et alios ferculo, quo apprime opinabatur. inferciit.


 FINIS.





uEN. GUIBERTI ABBATIS LIBER DE LAUDE SANCTAE MARIAE.



287 CAPUT PRIMUM.


Se laudantes nusquam aspernatur B. uirgo.---Feminam illam super omnes creaturas post Filium, et per Filium benedictam, omnium creaturarum sub Dei cultu dignissimam, labiis omnino fidelibus, licet minus idoneis, predicemus. Cuius preconio cum dignitas supercelestium inefficax estimetur, multa tamen experientia cognitum est, quod in eius conspectibus laus hominum atque deuotio gratissima habeatur. Nec id iniuria. Cum enim se hominem negare non possit, homines, pro quorum potissimum utilitate talis facta est, et talis enituit, quomodo, non dico contemnere, sed omnibus creaturis precordialius non amare possit? Et amplius, que enim  humano generi ad hoc proposita, imo preposita est, ut Deo gignendo sufficeret, unde aliis medendis consuluit, inde primo sibi ipsi redemptionis origo fuit, in quo ergo sibi primitus fuit, in aliis non amabit? Et que gloriam, quam habuit in Dei Filium pariendo, exequauit meritis nulli a seculorum initiis usque ad fines speranda credendo, quomodo non ineffabiliter aggaudeat fidei nostre, que ipsum Deum habet Filium pro premio fidei sue?

Eius fides.---In cuius conceptionis denuntiatione, illud miraculi ullis ingeniis comprehendi non preualet, quod puella, et meticulosa sexu, et inusitata etate, cum sibi angelus insolita et inaudita sponderet, fidem tanta dare celeritate potuerit; quod certe non aliter ualebimus compensare mirando,  nisi hanc primum intellexerimus inter omnes homines unice nutritam a Spiritu sancto. Nisi enim, plusquam humana consuetudo patitur, diuinum, maiestatiuumque quiddam ipsa ab ineunte etate ingeniolo suo concretum cognosceret, tanta facilitate non crederet. Tanta enim excellentia promissorum in uanitati subiecto corde non caperet. Ubi quippe nulla precesserint munia meritorum, spei magne emolumenta non suppetunt. Quis ergo homo perpendat, imo excedens hominem que angelica natura coniiciat, que fuerit puritas, quod pondus, que gloria illi ut, ita dicam, celesti conscientie innutrita, que nullis sibi premissis Scripturarum exemplis, nullis similium a seculo euentuum imaginibus  exhibitis, tanto uerborum priuilegio sinum sue credulitatis expanderit?

Si Sare, si Manue et uxori eius, quod ad rei huius comparationem usitatissimum erat, uix astrui, uix credibile uideri potuit, isti iuuencule rerum omnium presertim muliebrium inexpertissime, unde tanta, ex tam simplicibus uerbis angeli, tam propere fides ingeri ualuit? Si Moyses post tot diuinorum efficaciam signorum, qui cum Deo facie ad faciem quasi homo ad proximum loquebatur, ad contradictionis aquas distinxit in labiis suis, de cuius excellentia dicitur: Quia mitissimus esset omnium qui morabantur in terra , pro cuius derogatione aduersus Aaron motus Deus Maria lepra percusserit, quid putamus ex quam infinito sanctitatis fonte  processerit, quod non cuicunque, sed diuino conceptui, ac si semper presagitum sibi fuisset, aurem ista adeo obtemperanter, animumque aperuit? Certe ipse Zacarias Ioannis pater, legis prophetarumque doctissimus, dum filii sibi eximia celitus enuntiaretur origo, miserabiliter hesit. Isti, quod ex Spiritu uirgo, non mulier ex marito conciperet, dicto celerius stetit; cui sententie concinit quod ei ab angelo plenitudo gratie predicatur, nisi enim diuine in ea uirtutis ad integrum copia confluxisset, nunquam bonorum omnium uniuersitati Dei Filio concipiendi obedientiam, quod ineptis mentibus fabulosum uideretur, impenderet. Ex munere enim superne infusionis, quod a primeuo singulariter inolitum sibi erat, non est, tali stupefacta de nuntio, sed omnimodam  totius diuinitatis exuberantiam, quasi ab eterno cognitam, gratanter excepit, quam ad hoc ipsum Spiritus sanctus semper imbuerat.

Quam excellens fuit illius angelo assensus.---Dicenti plane angelo: Ecce concipies et paries , nunquam, quomodo posset fieri quia uirum non cognoscebat, obiiceret, si se ex sponso quem uidebatur habere concepturam sciret. Quis ergo istic coniecturam pro tam insolita interrogatione non sumat, quod ex ueteri mirabilis gratie experientia uirginitati perpetue inseruire delegisset, que ex presenti, cui iam credita fuerat uiro, se parituram minime reputasset? quia enim noue gratie principium ipsa erat, plane competens fuerat, ut noue  specialitatem professionis haberet, que nouo gignendi genere auctorem totius sancte nouitatis exponeret. Non igitur angelus cor in ea rude aut imparatum reperit, cui cunctis tunc uiuentibus adeo inseparabilia [f. insperabilia] nuntiauit, quibus tanto fidelius assensum prebuit, quanto humana natura eminentiorem inesse sibi affectum sensit.

Gratiam dat Deus sanctis ad mensuram.---In aliis sanctis mentibus spiritualium carismatum 288 particulariter mensure, non plenitudines in presenti seculo prerogantur. Pro quo e regione dicitur quia in futuro erit Deus omnia in omnibus . Si itaque nunc in eis omnium uirtutum scintille interemicant, tunc integre per omnes sine ulla luminis interpolatione coruscant: quod enim dicitur:  Non ad mensuram dat Deus Spiritum , ad Filium pertinet, cuius totus spiritus ipse est. Quod autem unicuique secundum propriam uirtutem, ad hoc utique quod fidelibus superne distributiones, iuxta Apostolum, pro fidei mensura donantur , cui simillimum est quod de incomparabili prorsus et benedicta hac uirgine et creditur, et predicatur. Ipsi plane nichil ad mensuram est prebitum, cum eum, qui apud Patrem totus erat, uirgo mirabilis intra septa uteri tulit totum.



CAPUT II.

Deum in se totum substantialiter continuit B. uirgo.---Super qua re questio se infert omni contemplatione dignissima. De nullo sanctorum sentire aut dicere audemus quod in illa beatitudine sempiterna,  nedum in hac mortali uita, cuiuscunque excellentie sit, Deum substantialiter totum in se habeat, etsi enim omnis intra quemlibet uirtutis congeries inesse perfectissime estimetur, nulli tamen diuinitatis uniuersitas essentialiter, ut est infusa, dignoscitur. Quod quippe dicitur futurum Deum omnia in omnibus, nichil aliud est, nisi quod Deus, qui quosque sanctos per singulas quasque uirtutes in hoc mundo nobilitat, tunc uniuersos uniuersitate gratiarum perfundendo collustrat. Aliud ergo est exuberare gratia, aliud ineffabiliter incomprehensibili repleri substantia. Que utraque singulariter benedicta de qua agimus femina sic habuit ut et plenitudine gratie redundaret, et incircumscriptum inter omnes  creaturas sola, non in suo solummodo, ut ceteri, munere, sed totum in seipso portaret.

Status ipsius in hac mortali uita prestantior quam in celo.---Unde queritur, et a nobis debita humilitate pensatur, utrum sacrosanctissima illa in mortalibus adhuc constituta membris, Deum gestando plus habuerit, quam nunc habeat filio in celestibus coregnando; quod plane sic posse sentiri sine preiudicio intelligentie uerioris existimo, quod in corruptibili carne multo magis plus habuerit, cum plenitudo diuinitatis in se corporaliter habitaret , quam nunc habeat, licet christo suo corregnet, quamuis enim omnibus potentius creaturis feliciter uiuendo persentiat, non tamen illud, quod in modo omnium gratiarum ac gloriarum abundantissima,  imo cunctis prestantissima ubertate iam possidet, statui illi, ut mihi uidetur, comparari ualebit; quo licet mortalis totum in se continuit quod Deus est. Aliud est nempe in quo totus resederit; aliud, quamuis beatissime, quod particulariter implet. Illam itaque ineffabilem Mariam ex quadam parte, dum Deum concipit, beatiorem in presenti dixerim, quam existat in futuro, ea pene imparitate, qua pars distare putatur a toto. Cui namque persone, preter istam, attribuas, ut in ea se Deus totum personaliter contulerit? Ne in futuro quidem reperies, in quem coagulum inaccesse illius maiestatis effecerit. Si enim Deo nichil est beatius, et illi beati dicuntur, ut sunt pauperes spiritu, ut sunt mites , quos uirtutis alicuius splendor  illuminat, quid in celo terraque eo corde et uentre felicius, quo se ad integram illius creatricis essentie omnipotens summa coaggerat?

Obiectionibus occurrit auctor. Sapientissima potentissimaque probatur uirgo beata.---Sed ad hec iam resipiscat animus, et ipsius sacrosancte puerpere ignorantias, et quasi communes ei imbecillitates obiectet. Dicat itaque: Cum ergo ipsa Deo concepto omnia pueri futura scire debuerit, toties ad Ioseph edocendum angelus uexari non debuit. Occurrat igitur econtra memorie, quod ab archangelo inter annuntiandum dicitur: uirtus Altissimi obumbrabit tibi . Et quid fuit illud obumbrare, nisi illius incircumscripti luminis immensitatem obtutibus mentis obtexere? uirtus plane  Altissimi obumbrat, cum sanctus Spiritus, cuius speciale donum est humilitas, in conspectu rationis interioris glorie claritates extenuat. In conspectu ergo illo sicut nulli comparabilis exstitit dignitas, ita dignitatis potentiam non dissimilis aliis obnubilauit infirmitas. Unde et alibi dicitur: Pone quasi noctem umbram tuam . Quasi, inquit, non uere, non enim quo lucemus, sed quo tenebrascimus debemus attendere. Non igitur forsitan quidpiam ignorare potuit, que Deum omnia sapientem genuit; que tamen et sapientia, pariterque ex Deo carni sue unito potentia, tanta dispensatione delituit ut sibi nec scire, nec posse deesset, cum tamen opportuno tempori interim uirtus contecta seruiret,  sicut enim in puero Iesu sapientia, etas et gratia apud Deum et homines pedetentim coaluit , ita et in matre, exolescente Filio, et propalante per doctrinam et signa quod erat, quidquid in ea preter naturam factum nesciebatur, apparuit. Processu sane temporis, et cepte efficientia dispensationis, et matris imbecillitas, et nati ignobilitas mirabili mysteriorum reuelatione perpatuit. Quodam denique modo fragili sexui et etati, si dicere audeam, lubrice parsum super isto putamus, dum ut uirtus immodica in animo tolerari potuerit corporis tenuitate, sub egestate domestica, scientie etiam et exterioris conuersationis generalitate temperatur.

Exacto itaque a temporali miseria Filio, et gloriosa  Mater fidelium omnium opinione eximitur: et potuit siquidem ipsa similia nobis pati, et corporis obsta culo ab omnimoda scientia, quod Deus est, intercludi, et unde tamen intercluderetur, cui semper absque dubio quod pepererat prescriptum animo tenebatur? Si propter sui exinanitionem, forme serui acceptionem, crucis obeditionem super omne nomen exaltatur Filius, cum eius contumelias 289 et mortem maternus dissimulare non potuisset affectus, suppar quodam modo Filio matri successit effectus. Sicut enim gloriam in Filio precessit humilitas, sic Matris humilitatem, que redundabat a Filio, nimirum est subsecuta sublimitas: cuius gloria interior quo magis intrinseca, tanto fuit Deo contemplando subtilior; et lampas eius quo apud cogitationes  diuitum despectior, eo ad statutum Filii sui tempus paratior. Unde ipse Tempus, inquit, meum nondum aduenit .

Capro igitur emissario in solitudinem emisso, et ipsius Matris pedibus luna supposita, et in idem traducta desertum, eius iam rite magnificentia, et ex Filio, et post Filium omnipotentia multiplicibus aperitur ostensis. Ipsa in sanctorum uisionibus, et signorum efficacia, ex celestium spirituum apparitione, hominum patrocinio, inferorum exactione, Reginam se celi terreque ex suis circumstantiis ubique propalat. O ab intus gloria! o quam respexit Deus ancille singularis humilitas! Si eum iam perpendas qui pertransiuit animam tuam gladium  , multo auidiore letitia uteri tui exultabis ad fructum! O ineffabilem uere etiam angelicis rationibus feminam, que adhuc carnali septa pariete illud incomprehensibile lumen tulit, quod neque humanus, neque celestis spiritus, non dicam totum tolerare, sed etiam peruidere non possit! uidere enim suum qualitercunque Creatorem etsi permittitur, comprehendere tamen omnimodis ac peruidere negatur. Hinc est quod desiderant in eum angeli prospicere , dum propter sui incomprehensibilitatem non cessant insatiabiliter inhiare.

Pensemus ergo, dum eum ista concipit, quam excellentius omni creatura uiderit, dum portare datur quod nulli licuit, unde illud mirabiliter sensum est, quod non cognoscebat eam donec pareret  . Ab eo enim statu quem ante conceptum facies eius habuerat, tantum pregnantis forma distabat, quantum a lunaribus radiis solaris potentia; si enim de iusto dicitur, quia exhilarat faciem in oleo , id est exteriorem suum habitum clarificat de Spiritu sancto, quis putamus illius gloriose femine de ingenita maiestate splendor accesserit, que excedens decorem angelicum gloria eluxerit? Si Stephanus inter concilio considentes tantopere diuinitus illustratur , ista ex plenitudine diuinitatis cui lumini comparatur?



CAPUT III.

Thronus est eburneus Salomonis.---Hec est thronus  quem fecit Salomon de ebore grandem: et uestiuit eum auro fuluo nimis . Sapientia Dei Patris primum, iuxta apostolum, pacifica , ipsa est Salomon, que thronum de ebore sibi facit, dum sedem in uirgine, qua nil unquam fuit castius, sibi ponit. Elephas enim, cuius ossa sunt ebur, continentis ac munde nature est. Porro grandem, nimirum ex Filio celis, terris, et inferis presidentem. Hunc auro fuluo nimis uestit, cum eam non uirtutum scintillis ut alios, sed ipsa substantialiter propria diuinitate interius exteriusque infercit. Qui habebat sex gradus, et summitas throni rotunda erat in parte posteriori . Sex gradus sunt timor et pietas, scientia, et fortitudo, consilium et intellectus, quibus peruenit ipsa  ad eum, qui sibi specialiter presedit sapientiam Christum. Summitas throni, singularis eminentia est Genitricis Dei. Hec rotunda est a parte posteriori, quia humanis usibus despicabilis, dum aduiueret, quasi fabri uxor, iam nunc ubi solus Deus uidet, supparem quodammodo prodigiis se ostendit omnipotentie Dei, dum trinam machinam, ut prelibauimus, potentialiter circumplectit.

Et due manus hinc et inde tenentes sedile . Due manus, due sunt in Christo operationes. Operatio carnis licet fragilitati primum addicta sit, tamen ea est que dicit: Data est mihi omnis potestas in celo et in terra . Operatio diuinitatis: Quia per ipsum facta sunt omnia, et sine  ipso factum est nichil . He utreque operationes, pro una persona pariter hinc et inde ipsam, que gignere meruit, dignitate debita roborantes, equas et secundum Deum et secundum hominem, quia unus est, habent uires. Et duo leones stabant iuxta singulas manus . Leo super carnis motus regium in quoque fideli dominium signat. Duo leones itaque duo sunt prelatorum et subditorum seipsos regentium ordines Ecclesie. Iuxta singulas manus duo leones stant, cum quidam eorumdem ordinum actualiter sancte illi humanitati inherent. Aliqui summe contemplationi incumbendo preeminent. Unde est: Aestatem et uer tu psalmasti , id est contemplatiuos et actuales tu instituisti.

 Duodecim leonculi stantes super sex gradus hinc et inde . Per duodenarium fide Trinitatis instructi, et quatuor Euangeliorum impletione quadrati. Hi leonculi penes alios innocentes, et sui ipsorum rectores super sex gradus stant, cum sese sex uirtutibus predictis roborant. Hinc et inde sunt quia pro captu suo quique in alterutram partem se deflectant. Unde de utraque dicitur: Per diem sol non uret te, neque luna per noctem . Quod est: Ex diuinitate glorie, et splendoris nimietas tibi contemplanti non oberit. Porro humanitas Christi, si sis minus perspicax, non officit. Non est tale opus 290 in uniuersis regnis; quia neque in celo, neque in terra, neque subtus terra tale quid contigit, ut Deus dignaretur non angelos, sed  uterum uirginis formam apprehendendo Abrahe seminis.



CAPUT Iu.

Porta orientalis apud Ezechielem XL, 6.---Hec est apud Ezechielem etiam porta illa, que respiciebat ad uiam orientalem, et ecce gloria Dei Isrel ingrediebatur per uiam orientalem. O porta, per quam Deus ad nos ingreditur! o porta, qua fidei mysteria reteguntur! Speciosa, inquam, porta per quam Dei ciuitas aperitur. Hec respicit ad uiam orientalem, quia quidquid ipsa est, quidquid in ea actum est, nil aliud quam diuini luminis indicat actionem. Cum talis illa inter feminas benedicta a nobis credatur. Ecce mox dum sic amatur, Dei gloria  per ipsam uiam ingreditur, quia quo magis eam totius uenerationis interne ulnis amplectimur, tanto a nobis euidentius celsitudinis eius honor agnoscitur; is enim non commutando, sed amando penetratur.

Et uox ei erat quasi uox aquarum multarum . Illi Deo Isrel, quod interpretatur cum Deo directorum, hec femina gloria est, quia dum consideramus ex quanta eam Deus humilitate prouexerit, quid in ea fecerit, in his eius excellentie contemplationibus mens nulla non deficit. Ipsi glorie uox est ac si aquarum multarum , quia cum una sit scientia hanc semper esse uirginem et Dei matrem, tamen pro diuersis et diligentium et amantium qualitatibus, quandiu presens uoluetur  seculum, non deerunt qui eius gratissimam et uerbis et scriptis promulgaturi sint laudem.

Ecclesia illustratur Maria.---Et terra splendebat a maiestate eius . Exclude Mariam ab Ecclesia, quid erit Ecclesia nisi miseria? si ipsa non genuisset, que redemptionis mentio exstitisset? At quia genuit, uide quis in omnium piorum mentibus florulentissimus glorie spei decor emersit. Et quis ille adeo inter Christianos miserabilis, qui uel ore non preferat, qui non periculis obiiciat nomen Marie mirabilis? Dum ergo tante eius maiestas geniture, licet cogitari plene non possit, attenditur, eo Ecclesia splendore respergitur, quia idipsum unde honorata tantopere constat, ad auspicium, ad propagationem, glorificationemque Ecclesie  omnimodis retorquetur. Ipsa est terra, cui dicitur: Dei agricultura estis , et infra:

Et cecidi super faciem meam . Super faciem cadimus, cum a magnitudine benignitatis a Christo impense, in conscientia erubescimus. Quid retribuam, inquit, pro omnibus que retribuit mihi?  Maiestas ingressa est templum , dum digno pudore concutimur: quia nil dignum Matri et Filio retribuemus. Maiestas Dei templum ingreditur, quia in consideratione nostra quid Deus in uirgine pro nobis fecerit, affectuosissime ampliatur. Per uiam autem porte que respicit ad orientem templum intrat , dum per fidem dispensationis in Maria facte, que singularis  uia est, et ad intelligentiam ueri luminis uergit, mentem inspirat.

Et leuauit me spiritus . Leuat nos spiritus, cum ex repletione conscientie, quod est templum, in eminentiam contemplationis promouetur intellectus. Et introduxit me in atrium interius . In atrium interius introducimur, cum ad precordiales diuine caritatis amplexus admittimur. Exterius autem caritas est proximi; quo enim magis Filii ex Matre humilitatem, et Matris ex Nato potentiam inspicimus, tanto amplius in eorum amore exardescimus. Unde subditur: Et ecce repleta erat gloria Domini domus . Gloria Dei ratio accipitur in sacra pagina celi terreque concretio, sed potius pro nostra salute in hominem diuinitatis inductio.  Unde psalmus cum Deum mirabilia fecisse diceret, expressit: Saluauit sibi, inquit, dextera sua , subaudis genus humanum., Et illud: Inhabitet gloria in terra nostra . Nihil enim de Deo gloriosius, quam quod apud infideles de eo est uilius, apud bonos humilius, apud omnes saluandos utilius. Gloria autem est frequens cum laude alicuius opinio. In quo ergo Deus nobis erit gloriosior quam ex eo quod nobis exstitit, non sine suis doloribus immensis inflexior? Conscientie ergo domus, postquam in cubiculum Regis, quod est atrium interius, introducimur, subito sancti Spiritus illapsus diuinarum misericordiarum recordatione gloriabunda, tunc uere repletur, quia nil ad nos inuisendos Dei Spiritum magis prouocat  quam quod mens sui Redemptoris labores, et dona recogitat. Post aliqua quoque addidit:

Conuerti me ad uiam porte sanctuarii exterioris, et erat clausa . uia porte consideratio est Marie; sanctuarium exterius, corporee uirginitatis ipsius decus. Hec clausa est, omnis pudicitie circumstantia communita: que non aperitur, quia nulla ulli titillationi ex parte discingitur. uir non transit per eam , quia nulla maritalis intentio cadit in eam. Dominus Deus ingressus est per eam, eritque clausa principi , quia etsi diuinitas penetrat matris conscientiam, ipse idem, qui nascendi de uirgine princeps est, non imminuit castitatis custodiam. Princeps ipse sedebit in ea ut comedat panem coram Domino . Sedere  291 regnantis est. In ea itaque sedit, qui in eam, uirginitate illesa, ut rex naturarum introiit. Ibi panem coram Domino comedit, quia electos omnes in eodem utero sibi incorporauit. Meus, inquit, cibus est, ut faciam uoluntatem Patris mei . Quod est coram Domino. Per uestibulum porte ingreditur, et per uiam eius egreditur , cum per humilitatem, que proprie sanctorum animos uestit, uirgo grauidatur; et post exhaustum idem sacrarium sub eadem uia, id est intentione, uita transigitur. Sub qua enim uilitate se egerit, teste est Euangelium, cum defertur ad templum paruulus officio parentum.

Clarius omni creatura Deum uidet et cognoscit.---Post  plurima quoque subiungitur: Porta atrii interioris, que respicit ad Orientem erit clausa sex diebus . Atrium interius, id est quod in Deo diligendo potissimum feruet intrinsecus. Porta itaque atrii interioris ipsa uirgo puerpera est, per quam fit nobis aditus diuine agnitionis: a nemine enim scitur, a quo non diligitur. Porta ergo atrii interioris est, per cuius precordialem amorem ad purissime fidei excurrimus intellectum, qui ipsius fidei fructus est, ex quo sentimus quomodo sub eadem persona, et quid Deus et homo est. Porro etiam porta atrii interioris ipsa est, que non tam prius quam omnium excellentius ad summam Dei notitiam intromissa est; et quo ipsa spiritu sensit, per eumdem idipsum nobis sentire  causas dedit. Hec respicit ad Orientem, quia quo nullus mortalium, imo nulla creaturarum rationalium uix scintillare preualuit, illuc ista, in Deum uidelicet auctorem luminis liberrime mentem fixit. Hec clauditur sex diebus in quibus opus fit, quia conceptionis eius mysterium, ex qua introitus ad uitam homini patuit, omnem in presenti seculo naturam  latuit et latebit. Cuius si corrigiam soluere dignus non est, quo maior in natis mulierum nullus est, quis putas interim dum aduiuitur dignus est?

De uisione beatifica.---Die autem Sabbati aperietur.- Si sex diebus presens seculum, in quo perfectorum habemus exercitia operum, per Sabbatum intelligitur requies animarum, in qua clause porte  tunc mysterium aperitur, quia carnis dimoto pariete, quod per speculum et in enigmate nunc cernitur, magna ex parte perspicitur: quo enim absque solitis suis integumentis simplicior, eo noster spiritus non solum ad secretorum notionem, sed et ad ipsam fit Dei uisionem acutior. Sed in die Kalendarum aperietur . Dies est aperta Dei et omnium diuinorum comprehensio. Unde Paulus: Sequor autem si comprehendam, tuncque cognoscam sicut et cognitus sum  Kalende uero, que a conuocatione sunt dicte, diem significant regenerationis nostre; in qua sine dubio sicut anime, sic corpori dum cumulabitur plenitudo glorie, ad integrum quoque prebebitur scientia Christi incarnationis in uirgine, et dispensationis in homine. In  hac igitur interni luminis omni moditate aperitur, dum quidquid de eius diuina et humana natura sciendum est, scitur.

Et intrabit princeps per uiam uestibuli porte deforis . uestibulum potest intelligi corpus nostrum; quia ueluti domus pretexitur uestibulo, sic anima carnis obstaculo. Cuius uia est sensualitas ipsa, que licet corporalis sit, tamen in incorruptibilitatem impassibilitatemque uersa, quanto spirituali potentia iam preeminet, tanto, si dicere audeam, in subtilitatem rationis per uim resurrectionis acuminata, purius Dei faciem contemplari preualet; et quanto forasticis distensionibus caret, tanto ad unum collecta, ei cui introrsum inhiat immutabiliter  etiam exterius heret. Porta autem deforis, ipse est aditus et exitus uirginalis; sicut porta intrinseca egressus intelligi potest de secreta essentia Patris. Princeps ergo intrabit per uiam uestibuli porte deforis, cum per ipsos non iam passiuos corporis sensus penetratur uirtus, ac ueritas uirginee conceptionis. Sequitur: Et stabit in limine porte . Limen porte summa est uirginalis obedientie, in qua princeps tunc stabit, cum per diuinitatis potentiam, que, motis omnibus, semper stat, uirginem se fecundasse, et quo modo per Spiritum sanctum eam fecundauerit, uirginemque dimiserit ipse monstrubit.

Et facient sacerdotes holocausta eius; et pacifica eius . Holocaustum totum incensum est. Holocausta  eius per sacerdotes fiunt, cum in consideratione illus ex uirgine hamanitatis tam mirabiliter assumpte, reges iam et sacerdotes a Deo facti miramur, et Auctorem omnium angelis minora tulisse, perpetuis desideriorum estibus nequaquam ardere desistimus. Pacifica eius, id est principis, pariter fiunt, cum sancti immutabili contemplatione huius tante dulcedinis, et imperturbabili iam securitate quiescunt.

Obedientia ex humilitate, humilitas autem ex aduersitate probatur.---Et adorauit super limen porte, et egredietur . Limen porte superius obedientiam diximus, que obedientia dici non potest, nisi ex certa humilitate firmetur; certa autem humilitas tunc esse solummodo noscitur, que ex emergenti  aduersitate inter obediendum probatur. Sicut plane limen porte instar fundamenti subsidit, et cunctis intrantibus peruium constat, sic ineffabilis uirgo licet alias prorsus inimitabilis habeatur, super hoc pene solo uniuersorum exemplo proponitur.

In anteriori tractu uehemens miraculum 292 exstitisse probauimus, quod ad tam insuspicabilia cunctis promissa mortalibus sine exhortatione morosa, sine ullius oblatione exempli, illius benedicte iuuencule inflecti ualuerit adeo celeriter animus. Cui quidpiam non minus mirum in hac ipsa obtemperatione subnectimus. Si communibus uirginibus ex nobilissimis quos essent sortiture maritis, filii nobil ores futuri presagio aliquo sponderentur profecto eis, et marium uoluptas insignium, et gloriosa  posteritas indubie blandirentur. At uero istic summe dispariter: que enim, ut supra disputatum est, mentem perpetue uirginitati addixerat; que etiam quamuis specie tenus in ius uirile iam cesserat, unde, queso, tam facili oratione obtemperare sic potuit? que certe humanitus, etsi non aliorum, tamen eius qui maritus uidebatur scandalum timuit. Cuius tactuum nescia, in eadem participatione, non fuit: que res eum quanto latuerat, tanto in huius traductione secreti more humano sollicitare debuerat. Ubi ergo nichil quod carnaliter eam delectaret in conceptu suberat imo tantum mysterium nescientibus suspicioni aut probro patebat; mira eius obedientia sub hac humilitate probatur, que in tam  passibili, imo angelica castitate, totius popularis infamie omnimodis incuriosa uidetur. Quos enim animos magis munit pudicitia, eo grauior etiam super rumore falsissimo atque rarissimo uexare consueuit uerecundia. In quo tamen eius fides uel maxime super hoc approbatur, que et Dei promissa quantacunque forent, sicut incunctanter credidit, sic ea ipsum ordinate, honeste ad seculum ac competenter moderaturum pariter sciuit. Princeps ergo super hoc limen adorat, cum affectuosissime uenerandam tante humilitatis obedientiam omnium menti Christus insinuat. Iuste enim honorari meretur, que et super se credidit, et in eo quod sibi promittebatur nichil carni placitum, sed quo spiritualiter potius preemineret, attendit.



CAPUT u.


Beata uirgo gratia haud ad tempus sed continuo plena ostenditur.---Sed quispiam infideli deterior obiicere poterit quod puellam illam rerum diuinarum prorsus insciam, quasi perfunctorie ad tempus Spiritus sanctus impleuerit. Quod si ita est, queso quid est quod apud Deum gratiam inuenisse dicta est? Plane si inuenisse dicitur, inueniri dici non potest, nisi super eo quod quesitum intelligitur. Ergo si gratiam inuenit, quoquomodo quesierat; et que est ancilla toties in psalmis, ac Euangelio dicta, si a quouis obsequio exstitit otiosa? Non possum exprimere ancillatum, qui aliquem suo Domino aut domine non rependit famulatum. Plurima est procul dubio ancille humilitas, quam Deus tantopere  dignatur, ut eam respexisse dicatur. Si ergo humilitas meritum est, et non populariter bonum, sed excellentissime bonis aliis preeminens est, quam respexisse Deum probatum est, ad subitum eam sanctum Spiritum imbuisse quomodo uerum? Quod si temporaliter ut in Balaam prophetante, et asina loquente, ac angelum uidente , miraculum actum est, insensibiliter Christus conceptus est, quod summa Genitricis ac Geniti indignitas est. Apud Suetonium legitur quod in somnis sit claudo cuipiam imperatum, ut ad uespasianum Cesarem iret; pollice dextri pedis eius clunem lesum impeteret, sicque gressuum equitatem attingeret, quod et factum est. Si igitur ante conceptum uirgo de Deo aut parum, aut nil sapuit, quid uespasiano  et claudo plus habuit?

Si parasse lucernam dicitur Christo suo  Deus, illius non paratur animus, ac uterus, quo se pariendum uniuersaliter contulit ipse Christus? Et ipsius certe Elisabeth iustitia uetus in Euangelio non tacetur, que cum ipsa prole prophetico spiritu adimpletur, et isti etiam intentio ante conceptum religiosa detrahitur? Si propheta Emmanuelem uocat, quod est Nobiscum Deus, nec ab ullo non creditur; angelus qui post Aue ei precinuit, Dominus tecum , ergo mentitur? Et que Dei amoris ei ignorantia inerat, si cum exuberantia gratie Dominus ei comes erat? Si Dominus ipse uadit parare mansiones, id est locis mansorum  mentes, fuitne ante uerba angeli uita uirginis ita diuini saporis expers, ut quod in aliis, omnino ad comparationem huius minoribus negotiis non negat, sibi ipsi matrem coaptando non prebeat? Si philosophice mentis est in mediis frequentiis solitudinem sibi facere, et tamen ex comitatu rationis solam esse non posse, quod putamus repurgium Filius Dei in illius femine corde fecerit, quomodo, ne ad momentum quidem, ab eius illustratione recessit, quam ad futurum sue proprie et totius Christianitatis honorem maternitatis asciuit? Et quomodo uel ad punctum ei, ex quo genita est, defuit, qui quod ex ea sumpturus erat, uerbo, quod ipse est, ante etiam secula couniuit? ipse enim in Apocalypsi dicitur: Agnus occisus ab origine mundi  .

Ubi quoque notandum quod non dicitur Aue gratia implenda, sed gratia plena. Nec minus attendendum, quod priusquam conceptum ipsi, partumque denuntiet, gratie ei plenitudinem inesse docet, ne post enuntiationem 293 conceptus quisquam autumet ea gratia de repente profusam, quam non habuerit ante horam. Et certe fides preueniente gratia ex libero maxime arbitrio constat. Unde ergo beata ab Elisabeth quia crediderit, dicitur , si fidei admirande meritum nullo in ea iure predicatur? Quid quod ab eodem angelo ante illius denuntiationem pro qua uenerat cause, inter mulieres benedicta uocatur, nisi quod in hoc eius, ut sic dicam, idoneitas ad suscipiendum Dei Filium  principali singularitate notatur? Quod si ab ignaua et ceteris morem gerente uirginibus puella tanta res exigitur, non maioris glorie esse uidetur quantum ad uirginem spectat, quam quod apud Isaiam super Cyro fiendum presagatur: quibus dictis subiungitur: Accinxi te, et non cognouisti me . Non quoque quidpiam maius quam quod in uirgis Moysi et Aaron celebratur, quarum altera effigiatur in colubrum, altera expressit amygdalum, si sibi hec gratia erupit ad subitum, quid exinde beatitudinis eius attigit animum, ubi nec in interiori eius gloria tanti boni nouitas futura preluserit, et expleto officio in modum scintille destiterit? Si sic pectus gessit a primeuo stolidum, quid est quod tam moraliter cantat deponi sedes potentium, et  exaltari humilium?  Plane si tanta facilitate conciperet, mysterium eorum, que apud se secundum quod obiicitur, tam inopinate susceperat, puellari forsitan futilitate iactaret, non, iuxta Euangelium, conferendo seruaret . Ergo mater Samson pro eiusdem nascituri reuerentia ceremoniis addicitur , et Auctoris omnium mater subito instar dementis arripitur?

Quare B. uirgo in salutatione angelica turbatur.---Ad hoc etiam considerandum quod, angeli salutatione premissa, subiicitur: Que cum audisset, turbata est in sermone eius, et cogitabat qualis esset ista salutatio . Nota uerborum qualitatem nostris et pene uniuersorum inusitatam moribus.  Laudari tantopere se, et ab eo quem angelum indubie nouerat, audit. Et que causa motus, que causa turbarum? Etsi mirari potuit, ut putatur, turbari non debuit. Res est que uiris etiam sanctissimis multum argute subripit, ut cum uidelicet ab instabili non sine adulatione aliquoties uulgo laudantur, illico illac pene precordialiter inflectantur. At uero istac omni miro mirabilius est quod angelus per se undecunque uerax, ex diuina ei etiam sententia proloquitur, et tamen super tanta testimonii latione turbatur.

Est ergo rei huius attentiori animo contemplari materiam. Perfectissimi boni natura est, quo ampliori amore uirtutis inestuat, tanto sibi miseria fragilitatis, aut perminime noxe cuiuspiam, cui subiici  adhuc se estimat, in consideratione redundat: nec perpendit quid habeat, sed cui necessitati subiaceat. Et cum diuini instinctus sapore nectareo interius irremisse pascatur, nequaquam de his que adiacent gratulatur, id potius tantillum quod adhuc uidetur officere, lamentatur. Unde Dauid se crebro egenum et pauperem . Ieremias clamat: Ego uir uidens paupertatem meam . Plane alter audierat: Inueni uirum secundum cor meum , alter procul dubio; Priusquam exires de uulua sanctificaui te . Et tamen uterque quibus se humilitatibus addixerunt in promptu est. Ioannem non latebat quidquid ab archangelo pene ipsi Christo supparia de se dicta fuerant, et tamen uerbo ac opere, quo humiliora poterat preferebat.

 Quanto quis sanctitate sublimior, tanto in se humilior.---Sed impossibile uidetur aliquibus ut cum aliis meliora quis gesserit, deteriora de se sentiat. Quod exemplis facilibus sic probatur. uides homines pecuniarum auidum, gazis exuberare sublimibus, et nulli utilibus exundare diuitiis. Qui quo eas multipliciores attendit, eo se ad habenda proripiens animo egentiores festinat, et habita non appretiatur dum habendis aspirat. Quo ergo est ditior pauperem se reputat, dum aliena affectat. Et aliorsum uide quispiam in gestu amorum, in directione missilium, in uocum discrimine, in anfractibus aut choraulica disciplina, et, ne morer, omnis non solum qui in qualibet utili, sed qui uexatur in arte ludicra, ex  sua, quamuis ignobili, intumescere consueuit, et se aliis etiam honestis preferre scientia. Si igitur auarus quasi ex copiis pauperascit, uirtutis amor tractus interna dulcedine quanto amplius apud se suo intuitu inanescit? Si enim uerum est, quod est, quia ubi intenderis ingenium, ibi ualet, quia quisque aut uera, aut falsa intentione se debriat, in eius rei studio ceteris prestare se putat. Dum enim ad hoc solum oculum dirigit, in quo uel inaniter sibi quasi preeminere uidetur, dum aliorum utilitatibus despiciendis supersedet, ex propria arrogantia dementatur.

Summe in B. uirgine humilitatis ratio.---Sunt itaque ualentissimi et illustres, qui quo sunt scientiores,  scientie se estimant egentiores. Quibus est philosophicum illud: Â»Hoc tantum scio, quod nescio.Â« Porro qui alios contemptui primus duxit, sublime omne quidquid est, uidet. Unde et uerbum quod est despicere, id est deorsum aspicere dicitur, quia infra se aspicit quos contemnit. uirgo ergo omni creatura excellentior, insolito archangeli fauore turbatur, que quanto copiosiori apud se merito coornatur, tanto sibi indignior ex sua quasi inutilitate putatur: ipsa enim que singularius omni angelo ac homine Domini pedibus, 294 iuxta illud Mosaicum, appropinquauit, specialius ceteris de ipsius doctrina accepit, que non nisi humilitatem Filii sui uerbo ac opere sonuit, ab eo enim mitis esse ac humilis corde didicerat. Cuius plenitudinem gratie  antequam nasceretur ex ipsa combiberat.

In angeli itaque non uisione, sed sermone turbatur, que nichil eorum que ferebantur, in se haberi omnimodis arbitratur. Nec putes quod ipsam etiam sibi uirtutem humilitatis ascribat, quam respexisse Deum dicat, sed humilitatem , non nisi sui ipsius uilitatem appellat. Turbatur, inquam, cuius laus etiam superna non penetrat conscientiam. O infinitum robur animi, cui si uellet. certe non posset archangelus adulari! o beatissime insoleus robur, que etiam ex ipsius Dei approbatione uexatur; sed licet coram Deo apud se dum efferri se audit, pudorem unde turbatur pia patiatur intentio, cogitat tamen qualis sit ista salutatio , uirtus enim insensata nec dici, nec potest esse. Que  etsi quod laudatur exhorrere non cessat, accidentes tamen ex meritis causas sub diuina agi aliquoties dispositione retractat. Que plane Dei sapientiam paritura fuerat, non ad stolidum sapuit, sed in discutiendis diuinarum ordinationum euentibus fuit ex ipsa mirabiliter humilitate subtilis, quod etiam et est, et competit in omnibus sanctis uiris; etsi nempe beatissima illa statum suum paruipendere uidebatur, non tamen inane estimabat, quod peculiari super omnes in se diuini amoris munere gerebatur. Nisi sane que intra se agebantur ad liquidum discerneret, compos uirtutis intime nullatenus esset; que contuende sue menti adeo maiestatiua auctoritate presedit, ut fiducia sue incomprehensibilis, cuius  sibi conscia, munditie dicto citius angelice legationi subscriberet.

Gratia pro remissione peccatorum sumitur. Secundum Platonem prius creantur spiritus quam corpora.---At uero elabi non debet quid sit que illi predicatur affore gratia. Que etiam eiusdem gratie plenitudo. Gratia pro remissione ponitur peccatorum, ut est in apostolicis litteris: Gratia, inquit, et pax uobis multiplicetur . Remissis enim peccatis pacificamur Deo. Si de peccato uel originali, uel actuali eius agitur, per sanctum qui ei ex utero coaluit Spiritum, id purgatur. Si uia Deo per quam ad cor ueniat cuiusque fidelis parari iubetur, mater cui se generandum contulit squalori et incurie  dimittetur? uerbi gratia  . Certe si secundum Platonicam sententiam spiritus nostri prius creantur quam corpora, posset Deus cuipiam spiritui optionem dare qua uellet procreari ex matre. Quod si fieret, quam putas ille personam sibi ipsi consciret? De corporis forma ac habitudine sileam. Quid honestatis, quid prudentie animo eius ac moribus comportaret, nil procul dubio illi adimeret, quo ipsa aliis inuidiosa non esset. Si sic hominis spiritus, ciuitatem uirginalis uteri, quam sibi fundat Altissimus, quo potentior est, nonne Dei multo magis perornat Spiritus? Securus dico, si ciuium pariter supernorum cordis eius apparatum explicare proponerent organa, ante deficerent quam dicerent digna. Nam si iuxta Apostolum, principatibus et potestatibus  innotuit per Ecclesiam multiformis sapientia Dei , mysterium quod in Maria actum est, cuius perminimam questionem Ioannes in natis mulierum maior enucleare non potest , quomodo apud ipsos expressibile est? Si ex his que circa nos fecit per Filium Deus, que aliquando nescierant, didicerunt, que in seipso Christus egerit quomodo comprehendent?

Gratiam ergo sic accipiamus, ut quidquid ipsa fuit, singulariter selectum ab omni humana traductione credamus, ut pote quam inaudito seculis priuilegio a Patre et a se sibi nouerat delegandam, per sanctum Spiritum tantis officiis affectandam, haud dubium, si audeam dicere, quod et dicam, quin in creaturis omnibus sibi soli in terra, dum  aduiueret, et nunc in celo secundam. Gratia autem hoc totum, licet omnimodo uirtutum ambitu id prosequeretur, fuit, quia nulla uirtus, nullum exercitium, non cuiuscunque meriti labor impensus, ad emerendam cuipiam femine Dei conceptionem sufficeret, nisi gratia, et hec non modo ineffabilis, sed inexcogitabilis omni preter Deum nature preiret.

Sed ipsa plenitudo que sit, pariter attendendum; nam forsitan ipsi specialitas deferri non potest, que multis ascribitur. Si enim hec plena , et Elisabeth dicitur repleta , et de plurimis alias idem affatim reperitur, sed harum plenitudinum tanta esse dignoscitur pene diuersitas, quanta bonorum animorum est ubique uarietas. Quote plane sunt innumerabilium capacitates uasorum,  tot fere constant modi statuum internorum. Secundum propriam etenim cuiusque uirtutem, iuxta Euangelium de talentis , fideique, iuxta Apostolum, mensuram , id est secundum quod quemque capere possibile est, munificentia Dei est. Ipse quoque capacitates pro corporum animorumque etatibus, aut deteriorantur, aut crescunt. Aliter enim sensit Ioannes in puero, aliter corpore intellexit adulto. Plenitudo igitur pro qualitatibus mentium multis accidit, dum quisque pro Dei munere, et sua deuotione plus minusue recipit. Sicut enim comedentium uentres dispari  omnino sese ciborum 295 quantitate distendunt, ita Dei gratiam longe dispariliori mentes distributione cognoscunt. Quo nempe Dei maiori quis amore examplatur [f., exampliatur], eo, ut sic dicam, concauior receptui diuino probatur. Aliis sole compunctionum scintille sufficiunt; alii superne contemplationis focos ferunt. Pro tenuitate itaque intellectus et fidei aliqui paruo implentur, aliqui pro captus amplitudine per infinita tenduntur. uides ergo benedictam inter creaturas uirginem quam peregrina inter alios gratiarum plenitudine pollet, nimirum que totius gratie Auctorem beata aluo celum facta continet.

Nec illud denique, licet paruum uideatur, omittam, quod uirgini ab angelo Elisabeth senis conceptus,  ac si pro astruenda fide proponitur, quod nunquam exempli gratia ab eodem induceretur nisi ut magnum uirgini uideretur. Porro Deo quid magnum fuit si uirginis ex Spiritu uenter intumuit, qui olim ut eas fecundaret aquis incubuit? Anui dare conceptum non minori facilitate subiacuit. At inter nos non minimum res ista constringitur, ubi difficultas totius nature, imo impossibilitas denotatur. Si enim uirgo ex Deo fecundatur, nil mirum est quia creaturarum que sine masculis generant exemplo leuigatur. Sola post partum uirginitatis conseruatio magni incomparabiliter estimatur. Illi nichil omnino componitur, quia et diuinum est quod procreatur, et prodit, et in naturis non exemplificatur. In senibus autem et  effeto corpore a genitali potentia utrobique subductis, nil minus appretior si generent, quam si fiat huiusmodi commercium fertile in impubibus annis. At multo minus; nam in pueris naturaliter coalescit calor, et physice ueteranorum inefficaciam ad gignendum iuuat, dum quod in his congelatio sanguinis impedit, in alteris primeuus feruor explicat. In summe ergo decrepitis res fit prompta miraculo, dum hinc mulieribus tremebundo iam senio non incidenti aliqua infirmitate uacantibus, illinc uiribus a solito calore ac humore exhaustis, nichil est profecto residui quod motum cuiuspiam, non dico uoluptatis sed uel tenuissime uoluntatis exsuscitet. Unde Paulus fidem super hoc Abrahe uel potissimum probat, quod  emortuum corpus suum et emortuam uuluam Sare  uiderit, et contra spem in spe crediderit. Si preter nature leges ab omnibus estimatur quod apud Hieronymum puer nouennis cum muliercula coisse, et prolem extulisse describitur, multo, ut sic dicam, exnaturalius est quod hi, quibus omnis ingenitus feruor refrixit, ad integrum nec alterutrius uiuacitas potest suppleri, utroque torpente per alterum expergiscuntur ad fetum.

Non igitur ab re Elisabeth cognata Marie proponitur, quia nisi omnimodis apud cunctos insperata  physica obnitente res esset, nunquam Zacarias uerba Gabrielis tam obstinate discrederet. Nec in exemplo adhibito neuum quisquam beatissime uirgini quasi ad credendum alicuius detractionis inurat, quam nos non immerito pro fidei facilitate laudasse meminimus; sed sciat angelum ex abundanti factum in uetula retulisse miraculum, ut et fidei eius adminiculum ministraret, et de tantis ipsa cognate prouentibus exsultaret. Quin et mutuo pudori consulerent, quod uidelicet ipsa eo, cui desponsata fuerat, inscio concepisset, ista uero citra omnium spem iuuenilia repetisset. Unde et illa cum festinatione in montana progreditur, mora latitura apud eam trimestri, ista ne stuporem uidentibus sibique ruborem pareret, sex  mensibus occultatur. Et hec, inquit, et tibi ac anui illi indubie prouentura cognoueris, quia non erit impossibile omne uerbum apud Deum , qui uirginem eque ut sterilem, cum libuerit, soluit in partum.



CAPUT uI.

Dies est B. Maria.---Hec igitur beatissima dies est B. Maria, quam fecit specialiter Dominus; exsultemus et letemur in ea: cum enim de Filio dixisset, ac si de lapide qui factus est in caput anguli , et hoc mirabile in nostris oculis , a Domino factum perhibuisset, ad hanc illico uerba transposuit; hec, inquam, dies est, que solem iustitie protulit, qui de suis munificentiis preclarissimas dignitatum in  Ecclesia horas instituit. Ipsa est etiam porta Iesu Domini, per quam iusti intrant; nulli enim iustitiam assequuntur, nisi per fidem incarnationis eius intreant. Super limen porte huius princeps ille apud Ezechielem paulo ante a nobis expositus, et adhuc exponendus, adorat; qui non superliminare dignitatis, sed limen eius humilitatis quod omnibus est peruium adorantes, id est in omnimoda ueneratione habentes inspirat. Hoc plane Deus iure facere dicitur, quod fiendum aliis administrat. Sed prefate diei redeamus ad horas. Hec, inquam, florentissima dies postquam luminare illud maius, quod et seipsam potissimum, et lunam Ecclesie, stellasque fidelium mirabilis intelligentie  radiis illuminat, ediderit: attendamus quantarum pariter felicitatum determinationes admiserit; harum nempe tam origo quam officialis causa fuit: non enim aliter uoluit, imo debuit Filius Dei ad nos egredi, nec potuit; quia nec debuit uiolenter 296 irrumpere iura diaboli, cui sponte homo manus dederat: sed, iuxta dicta beati Leonis: Magno equitatis iure inibi certari dignum fuerat. Hanc ergo ex qua crearetur obiecit diabolo, ut cum eum capesseret, nil aliud putaretur, quam homo.

Duodecim felices horas protulit.---Prima igitur hora est, quod principem mundi extrusit, mundumque uicit, et hoc cruci se addicendo, nosque hosti preripuit.

 Secunda, quod per laticem suo ex latere profluentem in eadem cruce baptisma sanciuit. In qua passione in tantum diabolo uires antiquas extorsit, ut ante iudicii diem iam puniri inceperit: dicit enim magnus Origenes quod post ipsam passionem, postquam sanctus quispiam martyr aut confessor de presenti uictor seculo emigraret, sicut ipse ad coronam exiret, sic hostis ille qui eum spiritualiter impugnarat, statim in eterna tormenta nulli denuo nociturus intraret, et id esse quod ab ipsis demonibus Domino dicebatur: uenisti, inquiunt, ante tempus torquere nos . Inde etiam tantas quas exercere olim consueuerant fortitudines obtusas uidemus; nec mirum cum post tot sanctorum uictorias, tot de  potentioribus demoniis in penas decidisse credamus.

Tertia, dum per resurrectionem electos ab nferis eruit, cuius glorie tantum quoque priuilegii addidit, ut, iuxta Prudentium, uirum sanctum et nobilem, sint et spiritibus sepe nocentibus penarum celebres sub styge ferie. Illa nocte sacer qua rediit Deus stagnis ad superos ex Acheronteis.

Quarta, quod per eamdem aperuit credentibus regna celorum.

Quinta, quod humanitatem nostram uerbo, quod ipse est, personaliter identificatam paterne dextere comparauit.

Sexta, quod qui carnem ex nobis sumpserat,  diuinitatem suam, quod est Spiritus eius, nobis reddidit.

Septima, quod eumdem Spiritum non solum fruendum attribuit, sed etiam per manus apostolicas, et ex eo pontificales aliis dari constituit.

Octaua, quod per magistros Ecclesie, quod soli sibi pertinebat, peccata dimitti censuit.

Nona, quod Petro, et in Petro rectoribus regni celorum claues prerogat; unde et Rome quodam in loco ei prescribitur.


Terruit angelicas acies collata potestas
Tanta Petro, reserare polos, et pascere caulas.

Decima, quod non angelis commiserit corporis ac sanguinis sui tractanda mysteria, sed hominibus,  etsi peccatoribus; quod et de baptismo itidem factum est.

Undecima, quod corpus nostrum in resurrectione configurabit corpori claritatis sue.

Duodecima, quod in eadem resurrectione, sicut carnem nostram in Filio et matre, omnis principatus atque potestas in celo uenerabitur, et adorabit: ita quoque hi qui in Christo sunt. resurgent primi . Inde est quod procurator patrisfamilias a nouissimis denarium dare cepit. Huic sententie accedit quod nomen eorum coram ipso honorabile futurum legitur. Quod si nomen Christianum sub tanto auctore honoratur, intelligi profecto necesse est quod alias iure his  omnibus, qui bene uixere sub gratia gloriosior retributionem prerogatiua reddatur.

Nubes est leuis que pluuias effudit. Quam sublimem possideat gloriam.---uideamus igitur quo pie compunctionis iubilo, diei isti, que tam rutilo sole, celo, inferis, terreque perfunditur, gratulemur: per quam dum introitum sol ille ad nos habuit, ad infinitam diei ipsius claritatem, et sub ipsa die degentium glorificationem, perpetue sue et nostre nobilitatis donatiua circumtulit. Hec est nubes illa leuis, quam sol uerus iste conscendit, iuxta Isaiam, ut tenebrosam mundi huius illustraret Aegyptum : que pluuia totius fecunditatis interne terrenorum pectorum glebas emolliit: ipsa enim salubrium omnium doctrinarum cataractas  aperuit, presertim que panem angelorum mundo exposuit. Que tantam a peccati omnis additamento in se leuitatem habuit, quantam sacrosancte Christi dignitas carnis animeque commeruit. Ipsa igitur ex qua tantos anime ac corporis haurimus honores quid excellentie habeat, quod Dei Filium corporaliter in sua carne contulerit, attendamus. Si post exhaustam beatissimi uentris aulam minus habuit, forsitan aliquod detrimentum eius, quam ad plenum gustauerat, glorie sensit. Absit! Securus ex ipsa loquar, si leta fuit cum tolleret quod usquam creature non licuit; letior plane cum gloria et honore coronatum assidere Patri eterno cum apostolis uidit; et quandiu meminerit se peperisse Deum, nunquam ne ad punctum imminui sentiret,  quem in concipiendo habuit letitie fructum. Si Christus Deus quia se humiliauit exaltatur, ergo ipsa perenni residuo glorie quod totum Deum contulit potitur; imo clarificato prouehitur, quanto regine clarius est Filium uidere regnantem quam ex eo se scire pregnantem.

Super limen itaque huius porte princeps adoret, id est in spiritu et ueritate adorantes inspiret. Unde est: Adorate scabellum pedum eius, quoniam sanctum est . Si enim de Christo homine dicitur: Adorate eum, omnes angeli 297 eius , de Deo nulli dubium quin adorent. Quid sanctius, quid ea adorabilius carne, ex qua Christus gignitur, que habet identitatem  cum ipsa, eademque Dei Filio unitur? Et certe in mundo positus si puer parentibus subditus , iuxta quod tulerant sue ipsius scita legis, ipsos honorat; non est plane mirum si id ipsum quod in ea uirtutis et glorie indidit, quod significat porte limen, adorat. Adorare namque sicut pro diuino cultu, sic aliquoties pro reuerentia ad homines ponitur, sicut Nathan propheta Dauid adorasse scribitur . Unde et Iacob fastigium uirge Ioseph ab Apostolo adorasse dicitur . Quod est in magna ueneratione habuisse summam eius potentie, que sic inseparabiliter a Deo paratur. Si de sanctis quibus Dei filiatio promittitur, quod honorabile sit nomen eorum coram ipso dicitur , dum id in eis Christus honorat, quod ab  ipso tribuitur; ipse in Matre naturam propriam, unde ex debito sibi obnoxius est, non uenerabitur? Pro quo aliis longeuitatis premium prerogatur, a qua passus est accipere quod homo uocatur? Si apud illum honori exstat, a quo totum quidquid est sumpsit, nobis tanto propensius honorabilis esse debet, quanto sue uniuersorumque saluti eam necessariorem feminam sperare quis preualet. Super limen ergo porte apud Ezechielem adorat , cum per humilem obedientiam eius menti specialiter insidens, seipsum in ipsius glorificatione mirificat.

Iniurias sibi ab hereticis et malis illatas ulciscitur B. uirgo.---Deinde egreditur , quia quod apud se benedictam illam beata interioritate prouexit, manifesta, imo, ut ita dixerim, secunda post se  omnipotentie apud homines auctoritate retexit. Quis enim uel hebes nesciat quod ipsa est que per Filium celo presideat, terris imperet, inferos urgeat? Princeps ergo egreditur, cum per Principem Matris principis uirtus emittitur. Porta autem non claudetur usque ad uesperam . Clausio hic non ad uirginitatem, que sepius est repetita, refertur. Porta igitur usque ad uesperam ista non clauditur, quia clementie eius aditus usque in finem seculi nulli pie petenti obstruitur. Non claudetur autem dicitur, aperietur; ipsa enim que post sancti Spiritus dationem cognita est nostram omnium uirgo fudisse salutem, in sue propalatione glorie, nullam deinceps passa est uetustatem; sed sicut Filii sui fides nullis persecutionum acta turbinibus destitui  potuit, imo promoueri non desiit, sic benedicte ipsius Matris honor non dico tepefieri, sed in dies pro successu temporum non semper exaltari nesciit. Si enim in singulis fidelium etatibus Christiana sententia, quo amplius uentilatur, astruitur, et discussa nil aliud quam solidum respondere addidicit, sic ipsius in seculum clarificanda uirginitas, et nullis heresibus deuirginanda fecunditas uel momentanee obumbrationi succubuit, imo imperiosissime ultrix iniuriarum suarum per reuolutiones temporum, unde et ubique quantum regnaret mirabilibus ostensis aperuit.

Proprium ipsi est misereri, utpote sequester inter Deum et homines.---Unde sequitur: Et adorabit  omnis populus terre ad ostium porte . Si princeps hoc quod ex ea accepit, id est integumentum proprie humanitatis adorat, membris scilicet suis adorandum insinuat, rectissime populus terre, non pulueris, fide stabilis atque fructificans non uolatilis, ipsam gloriosiorem supercelestibus creaturis, utpote que auctrix, et noue Dei Filii creature alitrix est, non modo ut ceteros sanctos honorat, sed quasi superparem Christi humanitatis adorat. Ostium uero est ad portam aditus patentissime omnibus dulcedinis ad Mariam. Quid enim miserationum illi benedicte non influat, ex qua fons totius ad cunctos qui tenere penitent peccatores largitatis et gratie manat? Cui enim totum quod est misericordia se infudit, quomodo dissentiet ab eo quod in se continens  ad nos fudit? Ipsi plane misereri est proprium, quia que se ad tanti immensitatem officii misericorditer a Deo perpendit assumptam, factamque inter ipsum Deum hominesque sequestram, non immerito adeo specialia ad nos habet uiscera, ex quibus et propter quos est tam singulariter excellens ut misericordiam consequeremur effecta, quia enim nullo modo idonea ut competit pertingendi ad Filium et interpellandi ipsum cuiquam facultas suppetit, que eloquentia ei cuiuscunque mediatoris gratior, imo tantopere grata esse ualebit, quam eius quam honorare, ut sic dicam, cogitur et iure necessitudinis et sue imperio legis? Si enim audientiam suam ab ea in aliquo absentaret, nullus ad rogandum nisi miserabiliter repudiandus accederet. Plane qui naturam condidit, et nature  iura consequenter instituit, nulli dubium quod apud eum personalitas materna preponderet, cum id in causis mortalium ingenita bonis omnibus consuetudo conseruet.



CAPUT uII.

298 Euangelium in Assumptione B. Marie legi solitum explanatur.---Preterea a plurimis queri solet quare in eius Assumptione Euangelii illud legi solet capitulum: Intrauit, scilicet iehsu, in quoddam castellum . Quod quanto iuxta historie corticem peregrinari uidetur ab ipsa, tanto secundum sensum moralem pleno contemplationis statu subsistit in ipsa. Quod si det Deus dicere ex sententia poterunt monstrare sequentia.

Intrauit iehsu in quoddam castellum. Quoddam solemus  dicere de ea re quam nolumus exprimere, aut nequimus. Castellum autem ex uallo et muro, turrique conficitur, et id ipsum a castrando, et cercendo uocatur. Illius igitur benedicte conscientia castellum fuit, que quidquid Deo in se displicere poterat funditus arcere non destitit. Sed hoc prius habet uallum, cui ante omnia usquequaque non defuit totius humilitatis imum. Muro denique cingitur, cum mens eius beatissima interius bene sibi prouida, exteriori corporis sensuum custodia communitur. Turris introsistitur, cum in humili corde, castigato iam corpore, spes in Deum unica tota proceritate porrigitur, uerbi gratia, cum enim Domini totius maiestatis sibi denuntiata fuisset infusio,  quid in eius ore nisi ancillaris humilitas sonuit, quid eius tota deinceps uita nisi silentium et modestia fuit?

Sanctissimi eius actus describuntur.---Unde est: Maria autem conseruabat omnia uerba hec, conferens in corde suo . Ubi considerandum in quante sublimitatis femina illa angelis preficienda uallo delituit, que cum ipsum Deum animo et uentre iam gereret, inimitabili sese deiectione cohibuit. Cum enim beatam ab omnibus generationibus dicendam se esse diceret, et tante glorie conscia existeret, maxime mirum fuit quod ea se humilitate continuit; quod in cuiuslibet peccatoris habitu multum laudari potuit. Que denique ei exterius obseruantia fuerit, ex eius in qua ab angelo  reperta est solitudine pensari poterit. Ubi non garrulorum, non amasii presentiam offenderit, sed sola Dei cui innutrita fuerat contemplatione contentam repererit. Quin et uideri impatiens cum qua festinatione montana conscenderit, et cum cognata anu uirgo trimestri morari mansione delegerit; quod iuuencule non minimum insigne exstitit. Et inusitati celibatus ostentum, ut morum pondus anilium, motusque seueros non modo pateretur, sed auidissime alacritas puellaris expeteret, ad hec tanti maiestatis gaudii cum ineffabili concepisset affectu. Ad quem prorsus glorie collate redundantiam magnanimi respectu contulerit, ex eo propalatum est quod ipsa concinuit: Magnificat, inquit, anima mea Dominum; et exsultauit spiritus meus in Deo salutari  meo , etc. Habes ergo superius murum, habes istic turrim. Quoddam itaque castellum est, quod uidelicet a nemine excogitari, nedum exprimi potest; quid magnificentie exterius, quid pretii intro habeat, que Dei mater est!

Martha turbata qui B. uirgini competat.---Illius actiua uita.---Mulier quedam Martha nomine excepit eum in domum suam . Per mulierem actualis fecunditas, imo fecunda beneficiis actualitas designatur. Hec Martha dicitur, quia multis amaritudinibus prouocatur. Hinc est quod ei dicitur: Turbaris erga plurima . Secundum hec enim nomen eius interpretatur. In domum suam eum excepit, cum uirgo post Filium omni humana natura felicior Dei Filium concepit. Domus autem  fuit anime, domus uteri. At uero exceptrici illi que actualitas inesse potuerit uestigandum. Ceteri sancti suis commembribus officia munificentie pendunt; hec uero ipsi suo uniuersorumque Capiti specialiter ministrauit, quod alii generaliter uestigiis eius attribuunt. Si enim uulgo egenti tunicam prebeas, illa omnipotentis Filio ex Dei Spiritu et suo sanguine corporeum schema compegit. Si panem porrigas, illa suo Creatori beatorum uberum fomenta suggessit. Si merenti solamina prestitisti, ista gaudii uniuersalis altrices lacrymulas materne dulcedinis blandimento detersit. Quidquid prerogare poteris beneficio, hec felici precessit obsequio. uis audire amaritudines quibus iuxta uocabuli etymologiam,  gloriosa, que sic obsecundat, mulier irritatur? Tuam ipsius, inquit, animam pertransibit gladius . Quot Filius probra inter predicandum sustinuit, tot mucronibus multo grauius quam qui perferebat, imo cui irrogabantur ipsa succubuit.

Illius uita contemplatiua.---Et huic erat soror nomine Maria . Scitum ubique est contemplandi gratiam in Mariam signari. Et utreque sorores dicuntur, quia in conscientia ex uno diuini amoris semine procreantur. Hanc uero benedictam super omnes homines huius credimus gloria uirtutis imbutam, in quam enim plenitudo diuinitatis ad integrum sese contulerat, non ad horam ut ceteri, non particulariter intinguendo sentiebat. Unde est quod sequitur: Que etiam sedens 299 secus pedes  Domini audiebat uerbum illius . Secus pedes sedit, cum in Christi humanitatis susceptione debita sese humilitate depressit; sedere enim humiliari est. Unde est: Surgite, postquam sederitis . Porro pedes Domini, ipsius sunt humanitas, sicut caput diuinitas. Inde et scabellum ipsa uocatur , adorarique in psalmo iubetur . In qua Christi caro quasi quedam eius extremitas explicatur. Non immerito igitur benedicta illa secus hos pedes consedit, quia, dum perpendit quantus a se concipitur incomparabili sue deiectionis intuitu, eius quem gignit aut baiulat, quasi extremis contactibus heret. Cuius quanto proniori reuerantia tractat carnem, tanto spiritualius acuminatur ad diuine, que est uerbum, substantie uisionem.  Si enim a sanctis uiris dum Christi humanitas precordialiter amatur et creditur, ad contemplandam sensim diuinitatis eius speciem peruenitur, illam, que Deum et hominem in se congenuit, totumque intra se indifferenter habuit, de Dei gloria quid latuit? Cuius in hac contemplatione quanto fuit beatitudo secretior, tanto intellectus ad diuina penetranda ex simplici et penitus indiuisa intentione profusior. In spiritualibus non aliud est uidere quam audire, audire quam uidere. Quid est ergo audire uerbum, nisi intelligere Deum? Sedens itaque uerbum audit, quia per eam que humilibus datur gratiam, beatissime uirginis matris, animum, non pregustando, sed se uniuersaliter ingerendo diuinitas imbuit. Si enim deitas seipsam latere potest, et  ipsam benedictis omnibus, ut ita dixerim, benedictiorem aliquid diuinum latere potuit, cuius cordi et utero quidquid illud est, quod Deus est, in nullo defuit.

Martha autem satagebat circa frequens ministerium . Frequens ministerium circa quod satagit, ipsa est sollicitudo circa curam Dominici corporis, quam in benedicta uirgine actualitas sic ministrat ut exterioris hominis obsequio magis quam contemplando Deo aliquoties insistendum credat; quod enim carnaliter genuerat, et pre oculis semper habebat, nimirum feruentiori studio indesinenter ardebat. Quod plane ad manum presto constat, animus multo magis affectat; et quod minus sensibus  adiacet, id intellectualitatis acies difficulter penetrat. Animum nempe colligere ad contemplationem, quietam postulat a strepitu forastico intentionem. Unde et stare dicitur, quia crebris ab ea conflictibus laboratur. Dum enim ab Herode occidendus queritur, dum Iudaico iam iuuenis liuore impetitur, dum precipicio intentatur, dum conuitiis obruitur, dum ultimo cruci addicitur, multo actualitas in ea animi bello distenditur.

Domine, inquit, non est tibi cure quod soror mea reliquit me solam ministrare?  Quod est ad ipsum uerbum, cui audiendo contemplatio uacat, dicere. Cum sim et infantie obsequiis, et iuuente infortuniis continuis uexationibus occupata, et compassione detrita, nullus hic locus contemplationi et  interne quieti iam est, in quo laborum et dolorum detentio crebra hanc obsidet. Et quia pro his illam certum est extra se, uelit nolit, fieri, iube eam ad unum actualitatis officium cohiberi. Nulli namque dubium est quod in corde beatissime uirginis maxima inter utrumque statum super hoc altercatio fuerit, dum hinc in Deo uidendo delectatur, illinc corporali eius cura distrahitur. Sed attendendum quod dicitur solam. Si sola actualitas ministrat, profecto contemplatio uacat. Que utique si aliquando actualitati inflectitur, procul dubio annullatur. Que ergo sine interna quiete nil agere sinitur, dum erga plurima conturbatur, ad spiritualia non leuatur. Quomodo itaque illa que se solam relinqui queritur, ab ea que inter molestias nulla est, adiuuatur?  Sed ipsa actualitas a contemplatione auxilium habere uidetur, cum mens uniformiter quod in se preponderat, exsequitur; nam cum actualitas aliorsum tendit, et mens contemplandi auida secreta requirit, ex eo ipso quo de curarum multiplicitate se retrahit, quasi sorori officiose opitulari desistit. Itaque adiuuaret, si a desiderio speculandi quiesceret. Solam igitur non relinquit, si mens que contemplari proposuerat, actualitatis curas non refugit. Contemplatio ergo quandiu Deo speculando feriatur, solam actualitatem non adiuuat. At mens si a contemplandi amore fatiscat, in quantum ab eo deficit, liberius iam actionalitati insistit, et ex hoc solam adiuuat.

Nisi Deus se carne contexisset, nunquam ferri potuisset. Attamen Dominus unum esse necessarium  pronuntiat, ut enim de gloriosa illa femina taceamus, que per ministerium, quod carni illi sacrosancte exhibuit, ad diuinitatis suprema pertigit, omnis sanctus non nisi per fidem amoremque humanitatis ad scientiam peruenit diuinitatis. Unde est: Nisi ego abiero, Paracletus non ueniet . Officia quoque, que suo, dum aduiueret corpori exhibebantur, approbans ait: Pauperes semper habetis uobiscum, me autem non semper habebitis . Quid ergo benedicte illi magis necessarium quam corporis Dominici 300 integumentum? Quod dum texit, superni numinis sacramentum, multum ei ut ad internum lumen attingeret, prestitit adiumentum. Si enim Christus se carne non tegeret, purus  ille deitatis ignis quo se caperet? Et certe ne ipsa quidem caro, Deo in se latente, tolerabilis esset, nisi mentis eius sinum uirtus Altissimi obumbraret.

Continuo Dei uisione in terra posita est B. uirgo. Maria optimam partem elegit, que non auferetur ab ea . Licet igitur beatissima uirgo dulcissimi Filii corporalibus nimium distrahi uideretur incommodis, et exterioribus detineretur officiis, nulli tamen credibile sani capitis habeatur quin illa, que Deum uniuersitatis auctorem intra se contulerat, unquam eius quem semel totum hauserat, quod nulli humane creature est licitum, continua contemplatione uel ad horam fraudaretur; quibuscunque enim Filii angeretur doloribus, nunquam tamen fidei eius,  quem indubie Deum nouerat, feruor intepuit, presertim cui dispensationis ipsius occulta dispositio nequaquam fuit. Nam quod de nullo sanctorum creditur, de illa uniuersitate diuinitatis tantum non dubitatur habuisse residui, ut quaque uersum se ageret, nunquam a Dei uisione desciret; que enim plus habuit in terra quam angelus, non minor angelo esse debuit post tanti beatudinem partus. Si namque in angelis, qui ad ministeria diriguntur saluandorum , irremotus quocunque se uertant contemplationis tenor inuigilat, quid in tanta tam ineffabili Genitrice agitur, que proinde pre angelis regnat? In mente plane ipsius sancta, imo, ut ita dixerim, subdiuina, absurdissimum est intelligi potuisse, post exhaustum tanti sacrarii locum, aliquod  incidere detrimentum, ut quod parturiens habuerit, fuso partu perdiderit. Et siquidem plenitudinem diuinitatis corporaliter concepisse dignoscitur quod totum iam enixa non habuit, quidquid tamen ad gratiam, gloriamque cordis pertinet, nullo modo minus habuisse a fidelibus estimatur. Sicut sane sanctus Spiritus, cum super apostolos et credentes per linguas apparuit , recedente miraculo in eorum cordibus per scientiam, fortitudinem, et amorem sine imminutione remansit, ita post exhibitionem celestis puerperii, excellentia diuine amplitudinis in uirginea mente, sine ulla contemplationis pristine minoratione resedit.

Recte igitur dictum est, Non auferetur ab ea , quia sicut in ipsa facta sunt nullorum seculorum  euentibus similia, sic qua semel imbuta est, eidem perseuerauit animi eminentia; alioquin si post partum desiisset, predicta uirtus uideretur functoria. Etsi ergo conceptus tempore hec in uirgine uiguit gratia, hac scilicet quasi conditione ut tepesceret, aut desineret postea; unde ei in celis preter humanum modum terris, et inferis tanta potentia? Profecto ubi initium et finis tantis priuilegiis conuenere; media nunquam fateor detrimento alicui patuere. Ad hanc itaque cessit optime partis electio, quia quibuscunque famulatibus intra ipsam Martha discurreret, ad interne semper dulcedinis nucleum eius conuertebatur optio. Unde et Maria stella maris, aut illuminatrix dicitur; in mari nempe  ex quo turbatur erga plurima stella et illuminatrix est, quia in tentationibus seculi, quas actualitati inseruiendo aliquoties patitur, iugi et inuicta inter turbines speculationis luce fouetur. Hec de capitulo presenti dixisse sufficiat, ut uidelicet ostenderemus quomodo huius ineffabilis Domine predicationi conueniat.



CAPUT uIII

Preterea et Isaianum illud discuti opere pretium estimamus si forte premissis arrideat: Quomodo, inquit, descendit imber et nix de celo, et illuc ultra non reuertitur, sed inebriat terram, et infundit eam, et germinare eam facit, et dat semen serenti et panem  comedenti, sic erit uerbum meum quod egredietur de ore meo. Non reuertetur ad me uacuum, sed faciet quecunque uolui, et prosperabitur in iis ad que misi illud . Imber descendit, cum angelus ad uirginem uerba incarnandi deposuit. Nix de celo uenit, cum se a Patre sanctus Spiritus non uirginum sublaturus, sed candorem munditie ei superexcellenter aucturus infudit. Qui enim potuit dare conceptum prius in ea per fidem ([1 [, cum actuali aboleuit originale peccatum. Illuc ultra non reuertitur, quia mens benedicte illius a percepta nunquam spiritualis gratie prerogatiua cassatur. Illuc nempe reuerteretur, si suscepta in uacuum sine fructu accipientis ad Deum qui dederat, referretur, et hoc est pars Marie, que ab ea non aufertur  . Inebriat autem terram, cum insensibilem, ad uniuersos passionum internarum motus, sanctus Spiritus Marie reddit conscientiam. Ebrietas enim sensum doloribus illatis adimit, postmodum infundit, cum non aliunde sed ex se ipso concepturam imbuit. Nota dictum. Si secundum litteram loqueretur, prius infundit, postmodum inebriat, poneretur.

301 Germinare eam facit, cum sine semine nostre redemptionis pignus hinc elicit. Cum germinare dicitur sine premisse sementis memoria, indubie innuitur singularis benedicte Marie in conceptu munditia. Dat semen serenti cum que spiritualiter concepit, cum eo quem peperit spirituale etiam  semen emittit. Semen serenti exinde datur , cum generalis sanctorum predicatio ex Christi incarnatione exorta dispergitur: sed hoc doctoribus. Et panem comedenti , illum uidelicet qui de celo descendit , et qui quotidianus a nobis petitur, nulli alii debitum, nisi qui auida eum cordis fauce complectitur.

Sic erit uerbum meum quod egredietur de ore meo, nullis dictionum motibus explanatum, sed incircumscripte rationis arcano ab humanis conatibus disparatum. Hic est liber ille qui ab hoc ipso propheta sumere grandis iubetur. Sume, inquit, tibi librum grandem, et scribe in eo stylo hominis . Hoc nempe Deus apud Deum uerbum stylo, id est intellectu solius Dei capi poterat;  sed ut capi utcunque ab homine posset, circumscribi humanitus uoluit. Hoc ergo uerbum egreditur, cum se uisibile per carnem exhibere dignatur; et hoc de ore, id est de spiritu; ore enim spiritum emittimus. De ore namque egreditur, qui ex sola spiritus puritate in uirgine procreatur: Non reuertetur ad me uacuum . uacuum plane rediret, si Dei Filius ad id quod ceperat inefficax exstitisset. Nota quod superius dicitur non reuerti, hic etiam, sed non uacuum: a uirginea enim se nunquam ne ad modicum, mente retorsit, sed qualem in filio denuntiando reperit, usque in finem proprium, perseuerante eadem animi gloria, semper florentior in  seipsa coaluit; Filius autem licet non uacuus dicitur reuerti, quia uisibilitatem quam assumpserat, dextere necesse erat paterne restitui. Is facit quecunque Pater uoluit, dum salutem humanam non sine suo cruore exercuit, et hoc est quod nequaquam uacuus rediit. In iis uero ad que mittitur prosperatur, presertim cum a sua dextera, quod est diuinitas, mirabiliter deducatur, quia ex eo quod passus est, nemo in eum pie credulus non saluatur.

Cui illud quoque haud multum dissimile est, quod idem alibi ait: Rorate, celi, desuper, et nubes pluant iustum, aperiatur terra et germinet Saluatorem . Quid sunt celi nisi arcana consilia diuinitatis? Unde ipse Filius: Ego, inquit, de supernis  sunt . Celi ergo rorare dicuntur, cum diuine miserationes hominibus propitiature flectuntur. Nubes pluunt, cum quod in se continebant, super Christo nascitur dicta prophetica euidenter ostendunt. Terra aperitur, cum a benedicta uirgine uerbis angelicis felicissimi uteri, imo beatissimi animi sinus obedienter panditur. Hec est illa terra de qua dicitur: Benedixisti, Domine, terram tuam ; ex qua benedictione, id est a Deo ingenita fructuositate captiuitas Iacob auertitur. Hec est etiam, iuxta librum Sapientie, terra posita in immense castitatis arido; et campus, quem nullus coniugii uomer exciderat, sponte germinans ex humilitatis profundo . Nota proprietatem uerbi quia non de satis, sed de sponte  nascentibus germinare dicitur: quod ad uirginem refertur.



CAPUT IX.

Quam gratum est Filio matrem uirginem laudibus extollere.---Ad laudem communis Domine hec tantilla perstrinximus; in quibus etsi parum fecimus, affectum nichilominus ostendimus. Cuius glorie summam tametsi anima nequaquam capimus, nedum lingua soluamus, conatum ipsum tamen non sine premio magno esse putamus, licet plane mentis deuotionem uocis officia nulla commendent, et ad supplendum quod sentimus facultas parua suppeditet, uerum affectare feminam illam, et precordiali amore complecti, non modo ipsi gratificum  que ubera infinite pietatis pretendit ad omnes, sed singularis etiam et aditus per ipsius honorificentiam ad Filium, qui non minori uoluntate acceptare dignoscitur quidquid ei reuerentie exhibetur, quam si sue cantarentur laudes. Si enim in sanctis suis Deus laudari iubetur , et hoc ideo quia quod de eorum uirtute retexitur, ad Deum, qui dederat, non immerito reportatur. In hac eius peculiarior laus est, que non solum in eo precellit quod mater est, sed quod ad leuandam nostram miseriam ineffabiliter acclinis est: quod certe apud eam ex debito constat, quia quos Filius sanguine liberat, dignum est ut hec sereniori dignatione  confoueat; plane et ipse inter homines sexus uiscerum plenior esse solet.

Quamprimum igitur, cum sit Deo, qui misericordia totus est, plena, nec natura uacet, qua fit miserendi studio prona, et id amare debeat ex debito, pro quo se Filius addixit patibulo; in ipsa nostre intentionis figamus anchoram, cuius uox uniuersorum intercessionibus prestat cum uenerit coram. Et cum penes liberalem Filium in hoc seculo soleat in tantum preeminere matris auctoritate, ut magis iubeat quam exoret; ille qui quondam se ei fuisse non diffitetur subditum, non poterit, securus dico, in omni re illi prestabilem negare seipsum; et quod, ut humanitus loquar, non prece, sed nutu 302 illa intulerit, procul dubio  constans erit; et quis sanctorum illa significante tacebit? Que cum omni supercelestium agmini spectabilis ac reuerenda credatur, cum sanctis ceteris super suis petitionibus haud morosa a Domino audientia non negatur. Tum isti post Filium super omnia benedicte quidquid libuerit, pre omnibus quanto prestantior est ad uota prestatur.

Cur beata uirgo illis temporibus miracula ediderit.---Inde est quod fidem, quam de eius excellentia habemus, huic nostro tempori ostentis potissimum mirabilius astruit. Et corda, iniquitate abundante, torpentia ex iis recalificans, munificentiarum insolitarum impensione recolligit: hec eadem namque signa, que antiquitus fidei edificande ualuerant, iam nunc eidem sine operibus uix constanti et moribus  erigendis ualent. Unde ipsa ingenite benignitatis haud immemor, non minoris modo glorie portenta percelebrat, quam quondam mundo adhuc fideliore sueuerat. Hinc se post Iesu Domini nomen unicam cui resipiscamus edocens, et suum quasi ultime necessitati concursum necessariorem decliuibus seculis indicans; quia enim hodie non est predicator qui mutiat, ipsa seipsam queri debere, seque etiam non rogatam opitulari uelle signis enuntiat. Igitur quoniam quanta sit, quantumque ueteribus portensa preconiis significare uoluimus, dignum est etiam ut que nostra etate peregerit intexamus. Rei autem geste locus, ac testes tanta sunt contiguitate probabiles, nec sua numerositate  putabiles, ut scrupulo uel insanus herere non debeat.



CAPUT X.

Miraculum de muliere, Teodeberta nomine, ab igne liberata  .---Chiuiacus uilla est episcopii Laudunensis, ab ipso oppido interstitio ferme duorum millium distans, in qua uir quidam cum sua coniuge commanens, filiam ex ipsa inter alios liberos extulisse dignoscitur. Que annorum nubilium cum habitudinem attigisset, et iucundiori tunc tempori opportunitas substantie arrisisset, adolescenti cuipiam nuptum datur. Hunc utriusque parentis affectio sibimet caritudine tanta contraxit, ut sine  priuate rei dispendio iuueni cum puella sub eisdem edibus mensa thorusque forent. Cum igitur in paternis illa cum uiro sic ageret, et mira mater diligentia eum causa filie excoleret, non maior poterat reperiri puelle amor ad puerum quam socrus ad generum. Ipsa igitur celebribus eum ornabat induuiis, opipare satagebat in epulis, ipsa faciem ac crines eluere, cubitum ituris mollia sternere, querenti mancipium prima assistere, officium, preter thalamos, in omnibus preoccupare filie, et, ut uniuersa contraham, non matrone imperium, sed discursus exhibere pedisse que; nichil tamen adulterinum moliebatur hec cura. Ut scilicet quasi ad se ei ingerendam distraheretur a filia, sed ut etati lubrice propriis filiam obsequiis commendaret, et  adolescenti totis urbanitatibus accurato filie affectum alliceret.

Interea diaboli uersipellis astutia in partem retorquere sinistram quidquid beneuola intentione fiebat, et socrui per maledicos neuum multe feditatis inurere, quod uidelicet nequaquam gratia prolis id faceret, sed ut eidem pro filia sese mutaret. Cum igitur incrementum sumeret in dies tam absoleti rumoris acerbitas, et mulieris animum concuteret tante falsitatis intoleranda malignitas, quanto se sentiebat superillatione probri huius insontem, tanto egrius ferebat dici unde quod pietatis studio exercebat, uulgi ipsa uerteretur in fabulam. His itaque post aliquod tempus euicta molestiis, cepit quem tantopere arserat subito fastidire iuuenculum, uerens  ne de cetero nota uiueret, si eum quotidie pre oculis haberet; unde non a suo eum, quod satis esset, contubernio dirimere, sed perimere iam destinat. Boni enim consuluisset, si eum solummodo a sui frequentia dimouisset; at illa ad ferrum se contulit, malens hominem de medio fieri quam obscene pateret opinioni.

Mulier generum occidendum iubet.---Autumnali itaque tunc tempestate promota cum duobus pueris pactum ex placito locat, uicenos cuique solidos pollicens si eum, uti docebunt sequentia, trucidarent. Erant autem ii, ut fertur, genere Neruii, qui, uindemialibus lucris adacti, in prouinciam Laudunensem sese contulerant. Ibidem ergo aliquandiu  cum mercedis tum inusitate esce nouitate moratos mulier prelibata sponsione aggreditur; iidemque acres ex natura, animo, pretio exacuti, explendo facinori coarmantur. Quadam igitur die uirum proprium ex industria quidpiam foras acturum dirigit, filiam pariter aliorsum falso nacta occasione transmittit. Quibus ab ede digressis penum mulier secreto aperit, conductitios satellites introducit, hocque a foris obserato, generum nec mora ut uinum pransuris exhibeat sollicitare intendit; qui sumpto ocius lado cellarium reserat, sed priusquam in uas uina deponeret, ab iis qui latebant intro peruaditur, et illico strangulatur. Quod factum cum illa rescisset, iubet corpus statim ab eiusdem sceleris auctoribus tolli, et in domus superiora delatum  lecto, quo cum filia cubitare consueuerat, supinari, sabanoque ac uestibus ac si somnolentum operiri.

Exacto interea exiguo temporis spatio, herus 303 domum rediuit, ac filia; et de prandio in commune tractare ceperunt, quibus solitum accelerantibus larem, filie mater eloquitur: uade, ait, et maritum, qui modo dormitum sese deposuit, excitare festina. Procedit ad stratum usque iuuencula, soporatum iuuenem nomine uocat, tactu quoque morantem prouocat; cum ne utique ille compellanti ac uellicanti coniugi responderet, defunctum cunctis complosis palmis inclamitat. Concitatur familia, uicinia glomeratur, tanto miserabilius subito illius illacrymantes casui, quanto iustius super eius intestatione  dolebant. Funere igitur ab omnibus uera animorum egritudine conclamato, mater generi, imo filie homicida fucatis meroribus obstrepebat, ceteris placidior eiulabat. Tanto ergo lamentabilius bonas hominis habitudines, lepiditatem morum, uerbi elegantiam, scite insignia forme, et ad hec obtutus prosequebatur inuisos, quanto magis infauste crudelitatis ausus fieri uerebatur apertos.

Penitet ac crimen sacerdoti aperit.---Quo talibus modis elato, mulier et euentus utrobique siluit. uerum mulier fedi facinoris conscia ad se uersum prima prosiliit et infructuosi penitudine criminis acta presbyterum, cuius dieceseos erat, facta confessione consuluit; a quo tanto malo conuenientibus addicta ieiuniis, aliquandiu sub eodem medicine  spiritualis fasce delituit. Plurimo autem emenso tempore inter ipsam et presbyterum oboriri contigit simultates; quam presbyter canonice conditionis impatiens, quo atrociori potuit iaculatur probro. Generi necem fronti mulieris impegit. Hoc parentes iuuenis ac si terrifico tonitru experrecti, ad pretorium Iberti uicedomini Laudunensis rem referunt. Is quantum in re militari uiuacior, tantum exstitit in episcopii publica procuratione ferocior. Quid uerborum laciniis trahor? uicedominus uille se intulit, feminam corripit, iuri sistit causam exigit, mulier non diffitetur, sententia Lauduni ferenda differtur.

Porro dum cum ipsa idem causidicus cognationis  eius aliquos eidem note subigeret, in me, ait, unicam his liberis arma contorque. Neminem noueris pro certo conscium iniquitatis obiecte. Erat uero Elinandus per id tempestatis episcopus, uir plane quantum litterature inualidus, tantum administrationi forastice, et ecclesiastice presertim institutioni non nescius. Latione igitur sententie pontificis traducta in curiam, cum uicedomini hereret animus quid facto conueniens uideretur, a quodam grammatico ei suggeritur, quod digne talis culpa incendii plecteretur; quod ille pro suorum morum acredine cum auida fauce legisset, quasi censuram publicam sua allegatione id roborat. At illa adeo triste iudicium cum sibi accidisse prospiceret, que iam diu facti pertesa doluerat, nunc miserabilius seculo  huic desperata concutitur, quoque magis ei impresentiarum omnia preciduntur, eo uniuersa animi acies statui futuro exponitur.

Dei genitricis implorat auxilium. Illesa medio in igne.---Ab apparitoribus itaque postulat ut ad cathedralem misericordissime nostre Matris ecclesiam ire liceat, et quis id profanus abnueret? multo comitatu qui pro puniende exitio spectando conuenerant, miserabiliter succenturiata progreditur, et media basilica ad sue purgationis cumulum, reatum proprium sub generali audientia confitetur. Deinceps communis seculorum Domine pietatem humi imploratura consternitur. Quantis ad eam, que neminem miserum auersatur suspiriis, quanto angore rugierit, ipsa ex sequenti testificatur euentu. Inde  a suo exsecutore citata, petiit ab oratione supplicium. Ecclesia Beati Iusti, paululum montis deuexo posita, circumsitis illic Britonibus oratorium prestat. Illic ministri uicedomini in promptu habuere tugurium, ad cuius furcam pedibus ac brachiis feminam sola tectam subucula colligantes sumptis ex uinea proxima arundinibus et spinulis. Illius antra tegetis strue multa conferciunt, ignemque subiiciunt. Quo exesa materiei congerie in fauillam prunasque deposito, mulier consumptis libera nexibus stare uidetur in medio

At parentes generi, quem illa peremerat, eius inuidentes saluti et ereptionem eius ignis deputantes inertie, animositate sacrilega rursus ad sarmenta, fruticesque concurrunt, focos circa illam usquequaque  reficiunt, qui etiam impietate quam rabida, que solius fumi uaporibus poterat offocari, liberatam miraculo non credentes, porrectis per ignis medium hastilibus atrocissime fustigabant. Quod solum ualde eam focis innocentibus lesit; nam cum tota hec profligata fuisset ambustio, remanserat item discriminis expers. At uicedominus tante spectaculo nouitatis attonitus, omnibus nostratium regionum personis et partibus inaudito, barbariem protinus exhorruit rusticanam, eosque a propulsanda iam sancta femina heroica, ut par erat, seueritate dispecuit, et per officiales extemplo direptis ignibus sibi asciri precepit. Qua sibi exhibita, dum eam circum circa ex circumstantiis euentum aucupando dispicit,  non dico interulam, sed ne crinium uel ciliorum particulam ne minime quidem addictam lesioni comperit, in quo potissimum sola uincula experta ignes obstupuit.

304 Assumpta itaque ille Laudunum ipse contendit, et satis copiosiori urbem frequentia ingreditur ad gloriam, quam pridem habuerit cum proficisceretur ad penam. Quam uicedominus cum domum propriam diuertere potuisset, et curam inflictis doloribus adhibere, beata illa renuit, sed non alias plane ituram quam ad eam, que se saluauerat, dixit. uestigium igitur ad ecclesiam retorquet, media basilica domine sue pro beneficiis nostro tempore  inauditis gratulatura prouoluitur. Indicibile est quid ibidem fuderit lacrymarum. Tacebimus iubilos qui multiplicitatem singultuum exhalabant, cum nusquam cohibere sese ualeret turba uidentium, quibus superexcellens, super tante subsidio peccatricis generaliter prebebatur exemplum.

Tunc eam uicedominus sola indutam linea cum pauimento hereret, sublata ab humero lacerna operuit, et post inexplebiles orationes et gratias, a terra exemptam domum ducit. Quam quia hastarum impulsibus lesa erat, et ignium commaculata fauillis, balneis, et quibus potuit fomentis, nec non et stratuum mollitie mulcens, dum se putat restituere sospitati, post triduum consuluit Deus ipsius sempiterne saluti; tertio enim die saluatricis sue manibus  spiritum secura deposuit. A qua plane potuit corporale exitium deprecari, in anima meruit fusa libertate beari; ex quo etiam benedicte ipsius claruit misericordissimum pectus; quod cum femine illi tanta uiscera in exteriori periculo pretendisset, post gratie sue experientiam noluit eam mundana denuo conuersatione fedari, sed mox quam cremando imaginarie sine lesura purgauerat, ad apicem supreme liberationis eduxit. uocabatur autem mulier eadem Teodeberta  .



CAPUT XI.

Miraculum de uiro qui quod arari precepisset B. Marie Magdalene festo die plexus fuerat, sospitati redditur.---In Gratianopolitano territorio uir quidam ex uidua, que sibi nupserat, priuignum habuerat,  qui dum uitrico bubulci ferret officium, dies beate Marie Magdalene natalis obuenerat, quam idem iuuenis indictione sacerdotali cum audisset ab opere forensi inhibitam, uitrico agricultum imperanti reuerentiam uetite solemnitatis obiecit. uocabatur autem idem Petrus. uicit uitrici iurgantis imperium, bouesque aratro subiungens cum ipsius operis, ac animalium exsecratione prosequitur. Cum ergo iugibus cepta maledictis illapidat, inutile sibi exauditur ad uotum. Nam boues ac utensilia motis subitaneo tonitru elementis, fulmine absumuntur, et ipse qui id fieri exegerat, imprecando, supplicio atrociori quia diuturniori addicitur. Que enim bruta ac lignea celestis flamma uorauerat, eadem eius pedi extemplo subripuit, quem in breui cum reddidisset  exesum, tibiam quoque peruadens cruris pariter suprema corripuit; carnes namque uorans, neruorum duritia tabidis fluoribus latescente, ossa retexerat, eademque casu quotidiano usque ad geniculum hac illacque disperserat; ad hec cruris pulpa deficiens usque ad ipsa narium inguinumque contigua nudo osse iam male pendulo, pari sententie succumbebat.

Cum igitur pro misera sua habitudine, et putori, et pudori suis cepisset esse parentibus, totum subsidio diuino se contulit, et ad quamdam ecclesiam beate Marie Magdalene nomini dedicatam efferri  se petiit; nec id plane iniuria, ut cuius temerata festiuitas occasio punitionis exstiterat, si sibi placeat satis ultra tandem remedii causa rursus existat. Cui spei fortunatior quam sperabatur a plurimis euentus accessit; nam sacer ille, qui partes iam corporis superiores attigerat ignis, merito illius exstinguitur, que ad pedes Iesu concupiscentiarum ignem exstingui meruit lacrymis. Interea unius experientia pietatis iam iamque maiora presumens, cum ab extremis partibus prorsus esset inutilis, comperit quamdam ecclesiam Dei genitricis, communis domine, celebribus ubique dici miraculis insignem; habebat et Hippolyti martyris memoriam, ad quam cum se deuehi impetrasset, ingreditur nauem, quam dum molitur ascendere, os illud quod protendebatur  aridum, quo nescio infortunio pupi illiditur, et a sua compage resoluitur. Quod ille sumptum cum ad basilicam appulisset, intra parietis ecclesie foramen abscondit.

Cepit igitur inibi crebris obsecrationibus mundi interpellare reginam, ut quod aliis impendebat ualentioribus, sibi prorsus impoti non negaret. Contiguum fuerat Natale Dominicum, et miles quispiam sepe eum intuens basilicam reptando subire, eleemosyne causa in domum propriam declinare suasit. Cum ergo illic aliquandiu desedisset, die quadam ad riuulum proxime defluentem sese contraxerat, et cruorem, qui ueteris uulneris stillabat ex uenula, haustis manu laticibus eluebat. Quod procax aliqua  mulier attendens intulit. Frustra niteris, Petre, quia nunquam aut coxam, aut tibiam habiturus es deinceps. Hanc Petrus uocem egerrimo concepit affectu. Ea tempestate prefati uxor militis partu edito decumbebat, miles uero, ut familiarius illa rem gereret, in alteram domum concesserat. Pedisseque noctu nescio quid acture, a camera in domum exteriorem deuenerant, et Petrum subaudiunt 305 crebris planctibus ingementem, quorum gemituum causa hec fuerat: uirgo et mater super omnia benedicta, cum beato martyre Hippolyto in uisione stratui eius astiterat, que martyri, ut iacenti uidebatur, imperabat. Restitue, inquit, eum antiquo uigori. Martyr uero imperanti humiliter obsecundans crus, tibiam, pedemque quaquauersum olim  sparsa, diuinitus ad instar future resurrectionis in puncto compacta, recolligens, corpori eius ac si surculum arbori cepit subiungere. In qua insertione tantis torquebatur angoribus ut uicissim non sine clamoribus substridendo, et crebris rictibus, membrorumque motibus quid pateretur indicando, predictas ancillulas que per domum uagabantur acciret.

Irruunt igitur, et illato adiacentis cubili faro, dum hac illacque dispiciunt, duos pedes Petrum et duo habere crura reperiunt. Tantus illico ex hoc intuitu mulieres stupor exanimat ut se non eas que uenerant, sed mutari in alteras estimarent. Contrectabant, et uera membra que tetigerant, sentiebant. At contra inde id tam insolitum sibi prouenerat  estuabant. Tandem difficillime excitatus, quis sibi restituisset amissa, a feminis perrogatur. Dixerat, inquit, mihi funesta mulier quia nunquam coxam, tibiam aut pedem essem habiturus. Cumque aperuisset oculos benedictam cum martyre uirginem adhuc lectulo estimabat astantes, quibus inuisibiliter absentatis, rem refert. Interea ad dominum curritur domus, eique insuspicabilis ille narratur euentus; cunctatur diu. Nenias que ferebantur existimat, ab asserentibus tandem uictus suis se edibus infert, uidet, uix pre stupore ad fidem se cohibet. Intra idem oppinum fratrem miles habebat unicum, cui super ipsa fortuna statim direxit nuntium, quem ille ex pridianis uxoris fete epulis appellauit ebrium; at uero postridie oppidanis iam illo ruentibus frater  ille factum uidere sustinens credit.

Additur ergo illi miraculo mirum quiddam, quod nouum illud Dei opificium, et infantili teneritudine impari prorsus robore, et minus congrua inueni maiestate. Coxa distabat a ueteri in qua ex cruris alterius asperitate atque grossitie compositio ualde diuersa uidebatur haberi; et hoc erat quod eorum qui eum ante non nouerant ualde adnitebatur fidei. Non tamen poterat cruri uetusto ad corporis sustinentiam ullatenus exequari; attamen quorsumcunque migrabat, quocunque uidebatur in loco, totum diuine commilitabat laudi, quod in eius carne tam mirabiliter constiterat celebrari. Anno itaque integro magnificentia miraculi in homine claudicauit. Quo obducto, super omnes creaturas  post Filium, et per Filium benedicta cum suo Hippolyto, sub eadem que prius uenerat et nocte, et figura reuertitur. Cuius nouum plasma cum iubente piissima martyr beatissimus contrectare cepisset, quidquid illi annotine creationi defuerat, excepta teneritudine cutis, et specie nouitatis ueterano fenori simillime conformatur. Experrectus igitur, et uisionis ueritatem ex habitus pristini melioratione persentiens, dum superni spectaculi iterationem gestu suo cunctis enuntiat, et fidem facti roborat, et apud Deum, et Dei opera, nil existere imperfectionis acclamat.

Leodegarius uinariensis episcopus discutit miraculum.---Preterea cum ubique loci rei adeo inusitate  ferretur opinio ad Leodegarium uiuariensem, qui nunc aduiuit, episcopum peruenit relatio, idipsum plane in Gratianopolitano territorio, unde homo erat oriundus, fieri ceperat, sed in diecesi uiuariensi finis obuenerat. Episcopus ergo insolito omnimodis rumore percitus, cum die quadam plurima procerum frequentia causas acturi coram eo uenissent, adfuit et is in cuius domo acta res fuerat cum fratre proprio. Ad quos sic orauit episcopus: Â»Cum uos inter omnes dieceseos mee uiros ueraces ac conuersationis legitime norim, obtestor uos coram hac probabilium presentia personarum, ut que sincerius dici a uobis queunt super signo illo, quod apud uos gestum predicatur, referatis in omnium qui presto sunt audientia.Â« Qui assurgentes uti relata  sunt retexuerunt omnia; a quibus etiam post perorationem ob astantium scrupulum dimouendum, certitudinem sacramenti exegit. Quo prebito, dilatis illico quas dicturi erant causis, pariter episcopus et proceres castrum adeunt, et hominem in ecclesia turba circumsistente reperiunt. Aggreditur Petrum episcopus, et primum de infortunio sciscitatus causas audit cum effectibus. Demum fortune recentis euentus inquirens auribus relationem, ac rem obtutibus haurit. Perscrutatur denuo utrum aliquibus coniicere ualeat argumentis, si eadem sibi essent insita membra que prius an altera, respondit ille se nescire: Â»Non, ait, possum me hac illacque pro cruris ipsius nouitate dispiciendo torquere, uos potius scrutamini, et si in ipso cicatricem repereritis  ipsum quod quondam habuerim fore noueritis.Â« Subtilius querunt, nec mora uulneris signa conspiciunt, nec diffitentur mirabilem Deum.

Igitur recedente episcopo cum ille pro tanta sibi impensa gratia quam Deo redderet uicem cogitaret, ad hoc tandem animum appulit, quatenus a forensi quod omnibus ubique erat factus theatro, Deo uicturus soli sub reclusione secederet, et quia 306 erga se inaudita fecisset, dignum retur ut conueniens Dei munificentie quid ageret. Itaque diuine speculationi sic uacans, cum de omnipotentis beneficio humane uisitationis premia nulla iam quereret, inuenit diabolus contra eius immunitatem quid machinarum ingereret. Sciebat plane maximum insentiuum ad affectandam Dei genitricem, et ad  sperandas magis ac magis eius misericordias id miraculi omnibus accidisse. Unde nitebatur ex aliqua morum eius corruptione, diuinitus in ipsa perpetrata fedare. Quem ergo insolentissima Deus pietate sanauerat, insolentiori diabolus infestatione pertentat.

Intempesta enim cuiuspiam noctis hora dum cubitum sese deponeret, inopinate ad purum sine exuuiis species, imo uera effigies sibi mulieris apparet. Que cum cetera corporis, tum maxime puerperii ignominiam impudenter ostendens, ad fedos usus lenociniis moliebatur allicere. Porro blanditiis minus agens, hominem terrore mactabat, cum neutro posset, iniectis etiam manibus pellicere ui uolebat,  et quo ille uiuacius flagitio resistebat, tanto pestis hinc et inde rabidior incumbebat. Ab illa ergo nocte omnibus se ei noctibus femina ipsa prebebat, et quibus poterat uersutiis turpi licentie inurebat, intantumque fatigabat ut mane ad se uenientibus uisitandi gratia uix respondere ualeret, uix id quod perpetiebatur edicere.

Cum igitur multis quod ab eo ferebatur ueniret in scrupulum, accidit superuenire castro illi quem prelibauimus uiuariensem episcopum. Ea denique nocte quidam equites cum cereis suis pro reuerentia proxime basilice, cui ille appendicem habebat cellulam, in ipsius uestibulo uigilabant. Et ecce in edicula interiori ubi commanebat solita de qua audierant turba perstrepuit; ad fenestram itaque sese  proripiunt, intro prospiciunt, et in medio Petri conflictum atque mulieris attendunt, quorum ille roboratior presentia iamiam lassabundus exclamat. Pro Deo stolam sibi ab ecclesia sacerdotalem ocius exhiberi; qua raptim sibi iniecta, collo diabolice illius pellicis implicuit. Et in tantum perniciei illius iugulum torsit ut eam pauimento prosterneret, ac penitus suffocaret. Hoc in crastinum milites episcopo referunt. Adest episcopus, uictoriam stupet quam per Petrum exercuit Deus, clientes proprios dirigit, qui tecto retecto, et fune demisso, guleque innexo extraxere anum ingentissimam, et ab oppido elatam addixere seuis ignibus concremandam.

Postquam autem eam Petrus offocauit in cellula, tantus fetor ipsum qui sacris illam armis peremerat  et astantes obsedit ut nemini ambiguum foret cadauer turpissime cuiuspiam exstitisse, quod diabolus induisset. Cui opinioni hoc non minimum prestitit argumentum quod in fenestrellula latrinarum panni scissi ac putridi reperti sunt. Et quis hos alios esse putauerit, nisi hos quos circa se impurissimum illud in obuolutione sua cadauer habuerit? Etenim per fenestram illam irruere consueuerat. Denique additur a quibusdam, a quodam etiam constat scripture mandatum, quod, triumphato hoc modo diabolo, consilio pontificum Gratianopolitani ac uiuariensis abdicata reclusione quasi periculosiori statu, monastico coutubernio quasi contigui solatii gratia sese contulerit. Quod minus ideo ratum constat, quia uiuariensis episcopus, qui hec ipsa que magna  ex parte uiderat, domino nostro regi excellentissimo Ludouico, presente uenerabili Guillelmo Catalaunensi episcopo retulisse dignoscitur, nil tale dixerit. Et hoc quam nuperrime a uiuariensi auditum Laudunensi episcopo domino Bartholomeo, et mihi cum ante paucos dies Catalaunensis ipse narrauerit, cum Petri monachatum ei, sicut ab aliis audieram, obiecissem, uiuariensem nil super hoc dixisse perhibuit. Nec mea uel cuiuspiam interest utrum monachus sit, uel non, cum sit credi opere pretium, ipsum bonum sub quocunque degat proposito habere studium, cui tantum Deus tribuerit post exhibita in se signa triumphum.

Ecce benedicta ista quod desperatissimum est apud homines, quam ambienter efficit. Et certe si  in sancto quolibet uiro tale quid patrauisset, merito id fieri acclamasses, uerum in bubulco simplici et omnium inscio, quid, nisi consuetudinariam gratiam, dices? Raro enim alias se mirabilis ipsa glorificat, nisi in iis qui eam rogare nesciunt, aut extremo peccatores sunt. Nec id iniuria, quid enim obsequenti sibi dabit ipsa iusto, si tantum fit pia ac uisceralis auerso? nec super hoc ipsa degenerat. uenit Filius suus non iustos, sed peccatores uocare . Qua enim ratione humano generi matrem se magis esse monstrabit, quam si offensos sine meritis ad se contrahit?



CAPUT XII. Miraculum quo B. uirgo adulteram conuertit.

 Est preterea aliud quiddam relatu breue, exemplo magnificum, cui arrigende sunt aures omnium peccatorum. Ex relatione Atrebatensis episcopi mulier quedam fuerat, que coniugatum uirum quemdam a proprie uxoris latere illecebrosissime 307 distrahebat. Que licet aut pretiis, aut uoluptatibus acta cum quotidiane mechie non parceret, et homini misero fedis amoribus obuoluto, iam coniugis etiam memoria ab animo pene deficeret, tamen quoties ad ecclesiam ibat antequam quidpiam oratura precis expromeret, quocunque imaginem benedicte domine nostre prius sibi uidere contingeret, angelicam sibi salutationem qua poterat reuerentia exhibebat. Aue, inquiens, gratia plena, Dominus tecum. Coniux itaque uiri,  que sibi adulterinos preferri dolebat amplexus, acerbissimis in emulam stridebat ardoribus, et cum mariti timore nichil auderet in illam, quanto in publico ne quidem grunnire fas fuerat, tanto rabidius apud se fremebunda furebat. Ergo ad beatissimam istam conuersio eius tota sic erat ut ei que se a suo fraudabat coniugio, per huius domine potentiam celestes imprecaretur iras, atque muliercule illius spurcissimas riualitates non diu pateretur inultas.

Cumque piissimos regine celestis affectus aduersus eam se lamentis iugibus grauiter irritasse putaret, ipsa per se benedicta eidem in uisu dignanter apparet. Â»Quare, ait, super muliere illa  ultiones a me expetis? ego plane nichil aduersus eam possum, quia quotidiana sedulitate illud mihi meum denuntiat gaudium, quo gratius aliquid ab ulla creatura audire non possum. Putasne quod contra hanc pro te debeam irritari, que de mea ineffabili gloria quasi commemorans me prouocat gloriari.Â«

Ex quo dicto cum animus femine a solitis imprecationibus penitus desedisset, contigit emulam sibi quadam die uenire obuiam; quam ueluti a diuinis iam desperata iudiciis, conuiciis lacessere sic intendit: Â»O turpissima, quot anime mee angores infligis, que et lenociniis tuis carnem meam a me dirimis, et presentiam tuam, quam incomparabiliter oderim, mihi obuiando opponis? Quam libenter,  imo quam debite tuo mala corpori inferrem, que quotidianum menti, auribus, ac oculis meis non desinis irrogare dolorem? Ubi enim a continuis non uacat aut thorus aut mensa rancoribus, quid ista quam mihi infers hostilitate crudelius? Restabat unicum illud spei, quod uirgo Dei mater aliquam in te iacularetur ultricem sententiam, sed ab hac omnino iam decidi, ipsa enim mihi dixit, quod ipsum Aue, quod sibi depromere quaque die preoccupas, in tantum eam demulceat, ut nullum tibi inconueniens inferre preualeat.Â« Quod illa audiens, utrum uerum esset, et hec ab ea audisset argutissime perscrutatur. Quod ea asserente, altera intulit: Â»A modo, ait, noueris quod nullatenus maritus tuus me deinceps ad tui iniuriam coutetur, et illi  super hoc meam deuoueo pudicitiam, que meo tam paruo obsequio tantam prestitit indulgentiam.Â« Unde factum est ut ex eo quo ista castitati se redderet, illa simultatem deponeret, et hoc totum ad salutem utriusque inter omnes feminas benedicta disponeret.



CAPUT XIII

Pro iis itaque peccatricis anime deuotionibus tam liberaliter acceptatis, pro salute etiam corporum in quibus non queritur nisi communis sospitas animarum, ad ipsius laudem iterum uertamus articulum. Magnus Dominus et laudabilis nimis, in ciuitate Dei nostri, in monte sancto eius . Et in quo dicitur magnus, qui exprimi non potest quomodo magnus? Dicat qui melius  sentit: mihi maior Deus in nullo uidetur, quam quod humanitus nobis condescendisse dignatur. Si enim, ut dicitur: Â»Omnipotentiam parcendo maxime et miserando manifestat ,Â« dicam et ego quia nil in Deo sublimius quam quod se homo factus humiliat. Qui sane in eo quod mitis et humilis corde est , se imitandum solummodo proponit, in quo penes ipsum magnificemur ostendit. Unde omnipotens sermo a regalibus sedibus dicitur uenisse . Qui enim celo terraque non capitur, maius nichil mirum est quam quod in utero puelle concipitur. Nec alias, ut mihi uidetur, ipse omnipotentior est quam quod creature Conditor intra creaturam contentus est. Nec usque laudabilior quam  in quo factus est clementior. Sed hoc in Dei ciuitate, de qua dicitur: Gloriosa dicta sunt de te , in qua natus est homo cum eam fundauerit Altissimus ipse. Et quid gloriosius dici de ea potuit quam quod uniuersam regni celorum gloriam intra se continuit? Et quis est mons ciuitatis, nisi Filius uirginitatis? Ipse lapis abscisus de monte sine manibus, qui impleuit uniuersam terram .

Hec fundatur exsultatione uniuerse terre , quia per sanctum Spiritum in matrem suscitatur qui est oleum totius ecclesiastice letitie. Unde est: Accingere gladio tuo super femur tuum potentissime . Gladio super femur  accingitur, dum concreto sibi per Spiritum sanctum corpore circumscribitur; et hoc super femur, quia ex diuinitate precedit quidquid ex genitrice foris assumitur. Hoc etiam facit potentissime, nichil utique magis quam quod fit paruus in uirgine.

Mons Sion. latera aquitonis, ciuitas Regis magni . Si ciuitas Dei est in qua Deus habitat, uideamus idem habitator unde constat. Mons, si diuinitas intelligitur, consequenter latera aquilonis humanitas appellatur: in excellentiam namque deitatis omnis 308 acies spiritualium nititur, quia Sion contemplatio interpretatur. Latera aquilonis improuidentie sunt antiqui hostis. Quidquid enim a latere est, in profectu minus  est: Si enim cognouissent, nunquam Dominum glorie crucifixissent . Unde et homo captus dicitur, quia suo impetu ignauie addicitur. Mons ergo et latera aquilonis Deus est, et integumentum corporis, quo fallitur auiditas ceca latronis. Et quare non latus, sed latera? Quia duo sunt in quibus sibi improuidus fuit. Alterum, quod ex indebita Dei Filii peruasione ius, quod usurpabat in homines, perdebat antiquum; alterum quod subiturus erat ante tempus perenne tormentum.

Ad hanc ciuitatem confluunt qui in omnis criminis labyrinthum preruptius ruunt. Istic alienigene sunt qui regno celorum uim faciunt, factique pie uiolenti diripiunt . Istic Tyrus, qui repellunt omne pondus, et circumstans se peccatum.  Unde et Tyrus interpretatur angustia. Hic populus Aethiopum , nigri uidelicet fuligine peccatorum, quidquid est peccatis immanius, ad huius benedicte tutiorem omni ciuitate sinum se immergit procliuius. Et ipsa est ciuitas, in qua qui per affectum non habitant, nullius momenti habent uitas. Que quoque letantium omnium est , quia quecunque ad illam piissimam precordialiter se ingerit, gaudiose spei exsors non est. Et que sunt porte Sion, quas diligit Dominus , nisi eterne uirginitatis, quem prima habuit appetitus, nulli comparanda in tanta sublimitate humilitas: transcendens omnia fidei ac obedientie uirtus? Quid est Sion, nisi ipsius felicissima anima, in qua supereminuit eius quem in se continuit diuine  speculationis gloria? Per has exterioris exempli portas nostra addiscit intelligentia quanta in eius interiori habitu uiguerit celestis urbanitas. Nec ad has Iacob tabernacula ualent , quia quecunque exterius exercentur perfunctoria sunt, et spiritualia corporalibus neutiquam equipollent. Presertim cum eius fundamenta fuerint in montibus sanctis , id est cum Abraham, Isaac, Iacob, Dauid patres, ex quibus Christus, non tam ceremoniis, quam spirituali benedictam hanc filiam suam uirtute precesserint.

Igitur letatur deserta et inuia . Et quid Maria desertius, cuius ad instar angeli ab omni sensu uoluptatis extorris fuit animus? Quid magis inuium, que nunquam mente admiserit uel  ipsius legitime coniugationis assensum? Potest plane in mente cuiuspiam uacare appetitus, et patere tamen uie maritalis aduentus. Unde sequitur: Et exsultabit solitudo . Que deserta fuit per impassibilitatem, inuia etiam per licitorum contemptibilitatem, in tanta solitudine iam exsultat, quia sine precedentium ac succedentium exemplo constat. Unde et beatam se dicendam ab omnibus generationibus cantat . Que enim adeo solitaria quam illa que totum quod est in creatura preteruolat?

Et florebit quasi lilium . Natura lilii est ut desecto solo tenus stipite si terra obuoluatur, aut aque ab imo inferatur, coma eius effloreat  ac si radicitus hereat. uirgo radice caruit, quia ad concipiendum Dei Filium usus omnino nature defecit. Ab humana ergo dum massa succiditur, humilitatis terra inferius introrsum uidelicet sepelitur, sancto pariter Spiritu humectatur. Inde candor diuine illius humanitatis egreditur, cuius fidelium uniuersitas singulari odore nutritur, cuius folia repanda patent, quia uirtutum ipsius claritudines ad nostra se exempla retorquent. Subtilissimi intus uirgularum radioli aureum colorem preferunt, quia omnes eius motus intrinseci superne sapientie gloriam promunt. Unde que sine humano semine per Spiritum germinauit, per eumdem Filii sui membra germinabit, id est germinis causa constabit. Letabunda exsultat , cum non tam  letitiam quam similitudinem letitie exterius affectat. Laudat uero cum ineffabili Deum interius sonoritate glorificat. Unde magnificat eius anima Dominum, et exsultat spiritus eius in Deo , quod est psallere spiritu, psallere et mente .

Gloria Libani data est ei . Libanus dicitur candor. Gloria Libani celestis est speciositas regni. Hec domine illi benedicte specialius datur, cui ipse Rex glorie principaliter obnoxius, ex proprie carnis collatione dignoscitur. Et quid in celo ei non obtemperat, cum ipsa suo et omnium Creatori ex parte pene imperat? Deus bone! quantum mentis in illa femina est, que, licet proportionaliter, diuinum quiddam tota est. Et in terra  datur ei decor Carmeli et Saron . Carmelus, cognitio circumcisionis, Saron princeps tristitie. Per Carmelum, iustos; per Saron, intellige penitentes. Loquitur enim Deus pacem super sanctos suos, et in eos qui conuertuntur ad cor . Cognitio circumcisionis experientia est omnimode uitiorum abscisionis, hoc ad sanctos. Principes autem tristitie sunt, quorum unus ait: uenit iehsu peccatores saluos facere, quorum primus ego sum . Effectum autem pro causa ponendo, tristitia peccatum est. Tristitie ergo sunt principes qui se non diffitentur potissimum peccatores. Quod totum est dicere: Quidquid innocens, et peccator penitens ad Deum possunt habere decoris, totam sui boni originem ad gratiam referant tante Genitricis;  que nisi sic genuisset, sic iustus, sic penitens nullo 309 modo splenduisset. Hi uisuri sunt gloriam Domini , quia illam, in cuius uteri thalamo de suis gloriatus est nuptiis, cum sui Christi, et eorum quos redemit fructu sunt uisione perpetua complexuri. uisuri etiam sunt decorem Dei nostri , ipsam scilicet iam clarificatam carnem cui Deo propitio merebimur conformari.



CAPUT XIu.

Apostrophe ad B. uirginem.---Aliquandiu, super omnes benedicta feminas, in tuis laudibus delectati, ad te tandem licet supra modum peccatores, cogitationes ac uerba conuertimus. Desiderio nostro ad te laudandam, ad te complectendam satisfacere non  possumus, a te tamen medullitus posse deposcimus. Reuerberant nos carnalitatum turbines; uerum ad dirimendos illos prouocant nos experte semper in te dulcedines. His exsatiari, has auidissimis precordiis combibere satius est quam uiuere. Et quis uiuit nisi qui te affectualiter sentit? Quis nisi demens non optet emori. si uidere te possit moriendo mercari? Nonne est nostre consummatio glorie, si uel possimus inter nos et tuum Filium te mediatricem habere? Ex debito est, Domina, si nostri memineris, propter hoc enim facta; propter hoc es electa, ut apud dulcissimum Filium causam nostram piissima tuearis. Insere cordi et ori nostro tui nominis irremissam memoriam, quam cui dederis, securus dico, quia iam celestem incipit pregustare gloriam. Quid  enim te dulcius, quid tua recordatione securius? tibi enim non orare, sed ubique imperare presto est. Iube ergo ut in presenti miseria te nobis inuisceres, et iam miseria non est. Fac ut quidquid sumus ex te simus, et cum nos tibi feceris, preter tua nil restet ex nobis.


Rhythmus ad B. uirginem, et S. Ioannem Euangelistam


Erumnarum et dolorum plena gerens uiscera,
De meorum exsecranda peccatorum fouea,
Quorum miser, uelim nolim, patior damna,
Te reclamo saluatricem, puritatis domina.
Ad tuorum me factorum mentionem confero.
Te spem meam singularem, te salutem computo.
 Non aspernans me contemnas, dum te, Mater, inuoco.
Sed hoc licet sim indignus, fac mihi quod filio,
O beata orbis omnis pretio ualentior!
Tu predicta Dei uoce mundi sub primordio,
Cuius partum tota uatum preconatur concio,
Sola plebis expetenda Christiane portio.
uirgo, diues prisco pietatum quondam tempore,
His diebus non minora signa da clementie;
Nam si taces, o miranda, que spes erit uenie?
Nos repulsos quam crudeles depriment miserie!
Graues mei sunt reatus; placa Deum, Domina,
Si te piam sensit olim meretrix Aegyptia,
uirque qui te atque tuum Filium negauerat.
Corde toto te querentem cur fraudabis uenia?
 Tui nunquam moris fuit miseros despicere,
Sed plerumque non rogata consuesti uisere:
Quanto magis ergo debes postulata adfore,
Que profundo appellaris mentis mee uulnere [f., uiscere],
Plena Dei, et piorum plena prorsus uiscerum,
Super omne quod humane lingue ualet studium.
Iam tuorum elucescunt claritates munerum.
Orna mores in me curans quidquid est mortiferum.
Nunquam fuit, nec existit par tibi uel similis.
Toti enim creature superexstas nobilis.
Apud Deum sic uox tua constat impetrabilis
 Ut ad aures Regis regum nulla tam sit habilis.
In nos ergo per materna respice precordia,
Atque nostra tu tue proli suggere suspiria,
Fluxum carnis atque uagos appetitus tempera;
Rore semper castitatis pectus hoc refrigera,
Omne nequam quod in nobis exsecraris, obrue,
Mores aptos, cor quietum, sancta queque congere.
uirus eius atque dolos pellens, obsta Satane.
Nec ipsius hortamentis nos permittas cedere.
Sola namque si celorum surgis in concilio,
Precatura pium Patrem cum predulci Filio;
Succlamabit mox sanctorum tibi iuncta concio
Et petita queque tuo suberunt arbitrio
310 Et, Ioannes, tu qui quante castitatis conscius,
 Tante matri, Christo dante, successisti filius.
Audi mea secum uota claris, precor, auribus,
Et a cunctis me diuerte pessimis operibus,
Tu, qui terras incolenti mire charus Domino
Exstitisti, tam felici dignus priuilegio
Pro tuorum apud ipsum loquere remedio,
Frangens regna mortis, eius subde nos imperio.
Illi uerbo quod prompsisti quanto est uicinior,
Tanto magis interuentum presta sollicitior.
Prosint tue sancte preces se deflenti misero,
Ora semper pro multorum peccatorum conscio
Tue multum indigemus largitatis munere.
Quid remittat ut offensas Deo differs dicere.
Quidquid enim postulabis consequeris facile.
 Ergo tandem exoratus infelices respice.
Da perennem quam amasti castitatem corporis,
Et a cunctis que molestant exime contrariis.
Auge sensum, firma pacem, quidquid nocet remoue.
A futuris me refrenans facta mala dilue.
O Regina, iam presenti inclamata carmine,
Custos eius ac minister prepotens apostole,
Apud eum qui pre cunctis uos probauit agite
Ut dignetur ad se nostros animos erigere.
Passo sane Christo quondam satis estis memores.
Iuxta crucis eius aram quam stetistis flebiles.
Per hanc ergo sancte mortis oro uos mestitiam
Impetretis uti nobis Iesu pii gratiam.
 O Maria, quamuis ore te polluto nominem,
Audi tamen, et a culpis interim da requiem.
Iugem quoque hac in uita da tui memoriam.
Da, Maria dulcis tota, in futura gloriam.
O Ioannes, digne multum Dei dici gratia,
Nos et omnes qui te querunt in periclis libera.
Etsi corpus tribulatur, mentis pelle nocua,
Comprobetur ex effecto quod sit in te gratia.
Da, Maria, tuis seruis anime munditiam.
Da, Ioannes, aduersorum uincere molestiam.
Nosmet ambo ad uirtutis lineam reducite:
Ut coniungi mereamur claritati celice.


 FINIS.





[OPUSCULUM DE uIRGINITATE.]



uEN. GUIBERTI ABBATIS AD OPUSCULUM DE uIRGINITATE EPISTOLA NUNCUPATORIA.

 311 Quam de se auctor humiliter sentiat.---Etsi nos tam eximie huius uirtutis et credimus, et credi uolumus, pene totos exsortes, si copiose ipsius glorie eminentiam ne excogitando quidem attingere, nedum explicare, possibile est, tue dilectioni, licet supra uires a nobis exigat, nichil nouimus quod usque ad sanguinem sit negandum. Presertim cum ad puritatis studium nostra te oratione inhortari expetas, quamuis incongue, et indigne nos hac de re constet esse dicturos, arbitramur tue petitioni non obedire nefas. Notitiam sane diuine pagine, etsi tenuiter, attigimus, cuius precepta scita uerbo, sed opere incognita, maxime, fateor, nostre damnationi didicimus, si uel ea, non dico his qui respuunt, sed pie rogantibus dilargiri distulerimus. Si ergo nec salutis,  neque premii cura nos aduocat, saltem undecunque desperati, et quasi pro certo puniendi, id solum in omnimoda illa pena lucremur ut non pro benedicendi inertia, cum pro aliis male gestis plectemur, dolor nobis gehennalis accrescat. Nec enim absque remedio est, si inter mortes uel ab uno nos redemerimus ictu.

Tibi igitur humiliter, licet aliis impudenter, obtemperare proponimus; sed a te, seu a quibuslibet nobis exprobrandum non est, cum ea de qua cupimus tractare uirtute uacui reperti fuerimus, cum idem coacti fecerimus. Et certe si hoc ipsum ex nostro arbitrio, simpliciter tamen, et non quasi ex magisterii auctoritate fuissemus aggressi, spontaneum nostrum  bonum non supercilio, aut temeritati ascribi, sed gratulatorie excipi debuisset.

 Est et altera ratio non admodum cassa. Si enim persona quelibet sacris enuntiandis dogmatibus sibimet minus apta uidetur, et ex praue conscientie obiecta silere disposuit, nimium pudens mihi uidetur iste, hunc inutilem necesse est mutet intuitum, et licet plenarie corrigere non possit uitium, agat tamen pro persona quam portat. Talentum humo non subruat, etsi non doctoris, aut predicatoris officio, clamet, ne secum alii pessima sectando pereant, uel premunientis uoto.

Doctus, licet peccatis obnoxius, debet alios uerbis ad meliorem frugem prouocare.---uerbi gratia: Ecce cuiuspiam diuitis filius, paterno ere consumpto, relicta sibi predia abliguriens totum gule immersit, et egens ad infame uiuendi deuenit exemplum. Si is  igitur talis, erroris quidem penitens, sed pristino statui redire non preualens, aliquem moneret locupletem ne nimia effusione suas dilapidaret opes. uide, inquiens, ne uentri aut inutili largitati studendo ad hoc ut mei sis similis delabaris, quis istum in hoc ridiculum estimaret? Sane iste aliter audiendus quam ille quem quondam Terentianus legitur Parmeno risisse: Scitum hercle, aiens, hominem, qui de stultis prorsum hominibus insanos facit . Ille sue gulositatis fortunas iactando miserum incitat auditorem, is ne ad calamitatem ruat, sui imitationem caute euitare doceret. Sed quia nos nosti, et quales nosti a talibus admoneri cupis, pudore recusso, non qua debemus sed  qua possumus, tuis auribus uoce cantamus.



OPUSCULUM DE uIRGINITATE.



PRAEFATIUNCULA.


Pesi plus iusto delectabatur auctor.---Subiectum ualde in tenera adolescentia positus peregi opusculum. Nam cum arti metrice, que comes esse consueuit tumoris ac lasciuie, plus iusto insisterem, quidam e meis contubernalibus, homo sine inuidia litterarum studiosus, qui rogatu suo plures a me carminum nenias extruserat, Salomon nomine, ad hoc etiam impulit ut super uirginitate aliquid dictitarem. Quod opificium, utpote insolitum, metuculosus [al., meticulosus] aggrediens biformiter horrui, dum et lusibus uersuum mens dedita, seria prosaice grauitatis minus attigerat, et res, que tractanda proponebatur, difficilis etiam grandeuis intellectibus  erat. Quod quomodo explicuerim curiosus sic lector aduertat ut, que bene senserim, Deo, si qua secus quam debui, pubertati referat.



CAPUT PRIMUM.

Quam excellens sit uirginitas et ardua. uoluptuosi, quomodo possit contineri, capere nequeunt.---Quid mirum, si illud felix integritatis nomen adeo gloriosas in humanis moribus possidet laudes, cum per homines suo adhuc cinere amictos, et cadauerosi huius corporis de fasce gementes, suum, modo satis arduo, et pene uires excedenti imitatione, auctorem sectari contendat? Arduo quidem. Et non minimum, cum eos, qui diuturno carnalis experientie  usu iam extediari debuerant, uideamus in tantum tali appetitui non ualere resistere, quinimo non uelle, ut mirentur etiam ipsos, qui se continent ab hoc negotio, cohibere se posse. Quod plerumque malum acrius ac magis indomitum, proh pudor! in his quos fatigat senium, quorum caput pessima longeuitate incanuit, reperiri solet.

Deum imitatur qui uirginitatem seruat.---Pene, inquam, uires excedenti Deum imitatione sectatur, cum contra naturalis irritamento caloris, et ingenite titillationis acumina, non in alterum, sed in semetipsum 312 de certando, quod difficilius est, sempiterno conamine refragatur. In re qualibet exteriori euincenda sepe ualent astuta ingenia, armorum uires, machine, obsidionum molestia. Operantur  interea per uerborum fallaciam plurimi, que non possunt per prelia; sed horum nichil in intestinis negotiis quidquam iuuat. Se enim quisque penes se habens, imo se in se ferens, quia aliud quam quod est quisque non est, nec in duo diuidi, ut pars parti aduersetur, potest. Seipsum plerumque superare in tantum pene non potest ut sua a seipso dissecari membra posse leuius estimet quam nolle id quod se uelle et appetere ipsa potissimum natura docuerit.

Cum igitur uoluntarie quidpiam mens ambiat  et uniuersi illico corporis amor uoluntati mentis comes assistat, cum flagrent uene, cum cordis robur elangueat, cum ignis intimus uiscera lassa resoluat, cum caro et animus in unum miserabiliter  ruant, queso, in uno illo tunc homine tot ictibus obruto, que pars remedium aliunde delatura remansit, unde ad reprimendum mentis rogum uel minimam stillam eliciet, qui totus est flamma? mirum nempe unum aliquid contra se in bellum sue proprie uoluntatis posse consurgere, ut in cuius desiderio precipue defecerit, id ne agat sibi imperet.

His exercitari docta conflictibus illa uiua antiquorum sagacitas, dum inter se et bestias quid debeat rimatur distare non unum a Deo in nobis corpus esse debere et spiritum, ut nil efficiat spiritus nisi quod corporis usui prosit, quod satis in animalium uita promptum esse dignoscitur, prudentissime reperit,  et ut non alterutrum alterum uicissim aut subigeret, aut preferret, sed regimen totius mortuum corporis spiritui eterna soliditate maneret, et se homo aduersum se diuisum perpetua horum duorum hostilitate noscet, dum uiueret nos instruxit. Sed Deo opitulante de his alias morosius tractare licebit. Ad prioris quam prelibauimus sententie redeamus exordia.



CAPUT II.

uirtutes simile quid cum Deo.---Cum omne datum optimum, et omne donum perfectum a Patre descendat luminum , prudentis animi cuique attendendum est, quomodo queque quas ex eo excipimus fonte uirtutes, quiddam suo semper simile habeant prebitori. Si Deus noster, ut scribitur, ignis  consumens est , non inconcinnum estimo quod hi igniculi, quasi quidam eternalis illius solis radioli, nos ad eumdem a quo infunduntur, arrigunt. Sed patenter rei huius enuntiat consideratio, et nostra ab ipso procedere debere credi bona, et nullo modo credi debere bonum, quod ad ima et terrena nostros, quamuis imagine pietatis, imprimat cogitatus. Si namque materialis hec flamma sue sic nature semper indicat qualitatem, ut indesinenter ad superna contendat, quanto plus incorruptibilis illius ignis portiones, scilicet a Deo nobis insite uirtutes, ipsum imitari ad ipsumque euolare debent? He sunt illa Dei similitudo, ad quam homo in Genesi legitur factus , hoc signatum super nos lumen uultus ipsius , propter  hoc, iuxta illud peticum:

Os homini sublime dedit, celumque uidere [al. tueri]
Iussit, et erectos ad sidera tollere uultus. 
Ut cuius regionis esset accola futurus, illuc crebro lete spei inferret intuitus.

Omnes itaque uirtutes, cum, ut dicere ceperamus, simile quid suo portendant datori, hec, de qua loquimur, integritas mentem sui hominis seruans, et corpus integre purificat, geminoque quodam officio similitudinem sui Conditoris affectat. Et hec quantum reor ceteris specialius. Aliarum sane plereque ita soli menti pertinent ut si plenarie habeantur in animo, quamuis diuersa et penitus sepe contraria exhiberi uideantur exterius, mens tamen solida  absque ullius destitutionis damno arcem sue obtinet bonitatis, uerbi gratia, inter operandum aliquis orat, et ore compresso, immotis labiis dum uniuersi in quouis exercitio corporis implicat artus, Deum sola meditatione precatur. Alter filium pro ipsius flagellat facinore; prelatus quilibet in subditos acerrime, et, ut putatur, plus equo infrendet, et tamen discretionis neuter pretergreditur libram, qui scelera ferire, non explere nouerit iram.

Ad seruandam pudicitiam continuo inuigilandum est.---Hec sane cum cordi mundando cautissima prouisione incumbat, membra totius corporis, ac si quosque, qui sue presint domui officiales, obseruat, ne eorum inertia, seu libidine interiori substantie diminutio fiat. Et licet sepius animus quiddam  polliceatur quietum, ne se uelle nisi pudicitiam pacemque testetur, nulla tamen securitate sua patitur membra laxari. Iam illam celi ciuium serenitatem etiam inter carnis crebra conuitia quasi dissimulato cogitatuum strepitu imitari affectat, imo illum summum eterne quietudinis sinum, cui nulla admistio incommodi accedit, cui proprie, et non collatiue, sed naturaliter essentialis inest integritas, cui per se, et ex se, et in se existenti nichil eorum que per aliquid, aut ex aliquo facta sunt necessario accidit, nec Creatorem adminiculo suffulcitur. Extra quem nichil omnino conditum continetur.

uere feliciter emula, nil in se extraneum admittens, quidquid corrumpit fugiens spiritus et carnis impassibilitate prosequitur. Felix! et millies felix  audacia, que, etiam celestium spirituum glorie similari non contenta, ipsius sui, quod dictu mirum sit, tranquillitati 313 beate nimium inuidet Creatoris, non spe quidem eamdem, qua Deus est, naturam adipiscendi, sed ea qua sancti ex Dei filiatione deificantur requie et pace fruendi. Hec est illa fortitudo asini, non ob irrationabilitatem, sed ob mansuetudinem tolerantiamque in Issachar benedictione positi , qui uidens requiem a carnalium bello tumultuum, quod esset bona, et terram, corporis scilicet in quo nunc peregrinando hospitatur carcerem, que mitibus in possessionem dabitur, quia optima, humerum supposuit ad portandum pondus diei et estus, et habitus est contemptui, quasi quedam grauis molestia mundi luxus.  Hec sunt sancte huius prima excogitamenta uirtutis, ut sicut suus auctor essentialis potentia ab omni motu, et superflua cogitatione dignoscitur exsors, ita quemque sui studiosum integritas quantum in corruptela positus homo fieri patitur, ab inordinato quolibet impetu reddat immunem; in tantum ergo similem dixerim.



CAPUT III.

De Filii Dei temporali generatione.---Accedit et huic tam precipue aduentioni altera non usquequaque improbanda ratio, quod uidelicet indisputabilis ex Patris eternitate ceterni Filii ortus, non de exterius adhibita, que illi natiuitati cooperaretur, substantia, ne nostrarum geniturarum, coniugaliumue  necessitudinum officio, corruptiuoque semine constat celebratus, sed ex illo inscrutabili sacrario, thesauroque Patris, non aliud quid alterum quam quod ipse, aut effigiale, sed sua, absque qua nec puncto quidem fuit, sapientia uirtusque prodiit, competenti sibi generandi modo, ut ipse munditia mundificans omnium que mundificat glorias excederet, et ex se, igne scilicet uiuificante, qui cuncta foueat Filius tanquam splendor exiret. Talibus ad roborandam continentiam Christiana uiuacitas instruitur argumentis, et in temporaria uoluptate gerenda cedens aliis. omne quod sibi de seculari amore irrepit, subneruat, et perpetua sterilitate mundo infructuosa marcere disponens, spiritualiter Deo fecunda, et illibate de pretio pudicitie, omni  flore gratius, spe gaudiosa prepollet.

Cum igitur Deum, non sine Scripture testimonio, quasi quemdam ignem accipiat, de quo nil nisi quod spirituale sit certum est gigni, non absurde ei in isto se comparat, que dum ruitura carnis posteritate sese spontanea priuat, fit ut eo studiosius demum fidei documentis, quos poterit Deo parturiat, et non moriture sobolis semen ad dolorem, sed eternaliter uicture ad gaudium fundat. Nefarium est si Christianus quispiam tam beato uite generi refragetur, et nimis causetur arduum, nec debere seruari contendat, cum apud ueteres obseruatum euidenti gentilium litterarum patescat exemplo. uestam quamdam uoluerunt esse deam, quam et matrem magnam, et nescio que alia infinita de ea fabulantur, quam,  quia uirgo fuit, inter cetera potentie sue miracula adiicientes, deitatem sibi ignis ascripserunt. Ignis enim nichil generat; nichil etiam uirgo. Unde et uirgines ipsius seruituras fano cum instituissent, tanta discipline seueritate earum lasciuie obstiterunt, ut legibus edicerent uestalem uirginem stupri insimulatam, et conuictam, cum suo uiuam stupratore terra debere obrui. Quod attentissime uestigare, nec inultum dimittere Romanis solertia multa fuit.

Si igitur tantopere uilissimum, ne laberetur, uitrum tunc temporis seruabatur, quod certe cum precipue reniteret nullum erat, et integrum ne duo quidem uilia corna ualebat. Quid illud omni topazio nobilius margaritum debet habere custodie, presertim apud nos, quibus sua pre auribus crebro leguntur  premia? locum ergo in Christiano pectore uirtus obtineat, quos regno et gloria pollicitis Christus inuitat. Si inter paganismum uiguit, cum sine uite utriusque premio sola greges miseros pena cogebat, amplectatur suam solitudinem quisquis iugali consortio huc usque caruit, et ex coniugatorum molestiis, imo miseriis, astutior factus, sue paci, magis uero beatitudini nunquam deceptus, precor, inuideat. Nouerat plane Apostolus cum clamaret, tribulationem habituros huiusmodi , sed quam bonum sibi fore non reticet, si sic manerent, uti ipse maneret . O quante alacritatis pennas, quibus celum subeat, sibi subripit qui tam negotioso commercio se immergit!



CAPUT Iu.


Ratio qua uirginitas amplectenda suadetur.---Excitat, et non iniuria, sed perquam iuste illud etiam ad huius uirtutis amorem, piorum quorumque affectus. Quod scilicet olim propositum a seculis incorporandi uerbi mysterium, non aliunde quam ex sacrosancta pretiose uirginis aluo patratum, de sue saluationis iucunda prouentu, fidelis mens nulla non gaudet. Quis enim uel que potius posita in ancipiti de sua seruanda uirginitate consilio, dum eminentissimum decus tanti partus attendit, non ad prosequenda protinus uestigia tante Genitricis aspiret? Mirandum si sufficere considerando huic miraculo ualeremus, magnopere nobis esset quod Deus humane  continentie bonum adeo magnipendat, cum omnes nostre munditie sue puritati collate, pannus menstruate a propheta 314 iudicentur , et ea, que plerumque ipsi in nobis minus placitura putamus, aut certe quod non sine pena est, habenda pro nichilo , hec, etsi apud nos nulla sint aut uilia, tantopere acceptare dignetur. Cum enim aliunde, et longe nobilius, sublimiusque quam feminea sit uirginitas, multis modis aliis sese procreare diuinitas posset. Licet enim foret uirgo, tamen quia femina, uteri sui dignitas non confertur ad Deum, qui uirtutum quarumque glorias mortalibus intimare ueniebat. Singularem istam, quam ne coniugium fedare uideretur, laudauit quidem, sed non ex precepto edidit, quam reuerenda  et mirabilis estimari debeat solo, ut sic dixerim, nutu sue electionis ostendit.

Elegit ergo suo corpori uirginis corpus, quodam nobis modo silenter innuens quod aperte hec sonare uideatur: Etsi uestre causa fragilitatis, imo ne coniugia malum putetis, ut uirginitati studeatis precipere uereor, euidentibus tamen mee conceptionis conuersationisque indiciis, ad quid potissimum anhelare debeatis insinuo, cum per integram natus ad uos deuenerim, et integerrime uobiscum me habuerim, et inter eos, quos mei magisterii schole asciueram, omnes quidem precipue, sed illum specialius, qui uirgo fuerat, mee caritudini familiariusque allegeram. Quos ergo priuilegiis me honoratioribus donare uidetis, quanti apud me sint eorum  sinceritatis merita ceteris clariora pensare debetis. Sufficere possent hec uirginitatis exempla.



CAPUT u.

Angelos puros et corporis expertes sibi ministros elegit Deus. Dignitate angeli precellunt homines. Angelos longe superat B. uirgo.---Aliud quoque non preterire opere pretium reor, quod illud singulariter mundum, utpote quod est et supra et extra etiam mundum, cui nichil, dum corruptibilia regit, corruptibilitatis aut uitii infligere aliqua ualet molestia, non alios ad sibi familiarius obsequendum quam incorporee substantie creaturas assumpsit. Quos sicut iam immutabiles eterna Deo obediendi uoluntas,  et excellentis honor nature, ab omni quod est indecens integerrimos reddit, sic suo Auctori creaturis aliis gloriosus eorum ordo uicinius hesit. Quorum quanta habeatur summa, quamque preemineat dignitas, ex eo precipue potest perpendi quod certa auctoritate scitur nullum hominum ad eum sanctitatis gradum pertingere posse, ut minimum angelorum glorie quantitate precellat. Inde tamen excipitur que Dominum glorie ex se protulit uirgo, cui per Filium nil celeste non subiectum, non nouitia, sed ueteri et probata testificatione didicimus.

Omni itaque nobis acumine animi peruidendum Deum, cum sibi ministros instituit, tunc adhuc futuro generi hominum, quos peccaturos nouerat, mutam quamdam in suis angelis regulam prescripsisse,  ut cum Regis sui curiam et eius officiales singulos attenderent, in cubiculariis et pincernis, ut ita loquar, familiarioribusque necessariis singularem munditie claritudinem mirarentur; et exinde colligerent, quod intra palatinorum eius contubernia admitti nullo modo possent, nisi maximo sudore eiusdem participes nitoris ac pudicitie, quam illi naturaliter insitam possident, prius esse curarent. Non autem eos carnali prepeditos condidit grauedine, quibus colluctatio aduersus carnem esset et sanguinem, et uiolentia diuturna belloque nimio tandem sicuti nos ad impassibilitatem pertingerent; sed absque sexu, absque exteriori interiorique creans molestia, similitudinem nobis perfectionis, cuius conformitati inhiare, quantum nostro pulueri facultas  est, indesinenti studio satagamus, prefixit eosdem.

Sed hec tanti decoris, hec tam digna Regis Dei familia, quibus nichil post suum auctorem conferri potest, illi in mulieribus benedicte, que Deum suum peperit, uirginitati subiacet, et ipsa uere sublimis, quia humilis, dum sui dispensationem Conditoris adorat, eiusdem dispensationis ministram consequenter honorat. Leta se ei subiicit per cuius officium partus damna proprii ordinis, de humani generis supplemento reparari gratulabunda cognoscit. Mirum sane, sed ueri plenum, uirginem angelis principari.

Sed scio mihi obiiciendum non uirgini, sed Domini Matri angelos fore subiectos, rem in nimium  me extollere uelle. Esto, attamen constat quia si Domini Matri subiiciuntur, et Domini Mater non esse uirgo non potest, profecto uirgini subesse probantur. Priuilegium siquidem potentie ascribendum est Matri, sic tamen ut uirginitas non negetur pariter honorari, quamuis eius laudi, integritati scilicet satis esse queat, quod de illibata nascitur Deus. Sed quid tantopere a proceribus ei honorem queramus impendi, cum per se Rex ipse ita eam muneribus prosequatur, ut ille affectus, quem beato apostolo, qui pectori eius cenantis incubuit, Matri ad totius decus glorie sufficere posset. Mira cetera, que pene modum felicitatis exeunt, pigritamur attexere. Pensanda sagaci ea lectori committimus, qui si  plene intenderit, quod queratur de Ioannis honore non erit, qui uirgo uirginis Filio sub tanto matris adoptiua successione successit. Haud dubium igitur, quin maiestas angelica omnem uirgineum ordinem premaxime ueneretur, cum nichil inter quarumque uirtutum sanctos nobilius, sibique similius habeatur.

Ad quid Paulus dextrum, Petrus sinistrum locum obtineant in picturis.---Illud quoque laudi isti ex superfluo adiicere 315 audebimus quod in ueteribus quibusdam Rome picturis Saluatoris imago Paulum dextre, Petrum uero apostolum, quod preposterum putatur adpictum, perhibetur habere sinistre. Quod cum quid significaret is ordo, qui uideretur inordinatus, a prudentibus exquisissem,  dictum mihi est, Paulum fore idcirco ad dexteram, quod uirgo fuerit, Petrum ad sinistram, quod coniugatus. De Petro nemo hesitat, cuius ex Euangelio socrum, filiam ex gestis Petronillam nouimus. At Paulus plurimum aliquibus forsitan scrupulum mouet, sed si uerba ipsius pro ipso consulere uolumus, fateor lucidum quid reperimus. Qui cum consilium nubentibus, et uxores ducentibus daret, intulit nouissime melius illis futurum, si sic permanerent sicut et ipse . Ex quo hec opinio non prorsus ignaua putatur. Dum enim ante Christianismum patrio suo Deo sine querela se deseruisse testetur , et emulatorem diuine legis, paternarumque traditionum se supra suos cetaneos exstitisse commemoret , et hoc in adolescentia,  in qua et ad fidem uocatus est, frustra putabitur postmodum Christianus amisisse, quod Iudeus obseruarat.

Aestimatio igitur, que in tam celebri urbe et urbis loco, Ecclesia uidelicet B. Petri, sub tot pontificum prudentia coaluit, ad certum nobis habenda est. Eusebius Cesariensis cum huius Apostoli dictum de potestate sororis mulieris circumducende  in ecclesiastica Historia retractaret, sororem absurdissime Pauli dixit uxorem. Quod nos ita refutamus, sicut illud, quod ad Abagarum Epistolam scripserit Dominus. At ergo domnus Paulus non sine re in ipsa eius basilica preponitur Petro.



CAPUT uI.

Castitas post coniugium, uel lapsum magni est habenda.---Sciendum inter has uirginitatis laudes, continentiam aut post coniugium, aut post lapsum magnis itidem attolli debere preconiis, que tantis muneratur premiis quanto acrioribus de experientia uoluptatum exagitatur incendiis. Quo enim grauius luctantis est prelium, gratius et glorie sequitur incrementum, licet nullis sudoribus ad eius qui immaculatus est uenire possit tripudium. Quos ego duos ordines, duorum illorum ducum typo arbitror posse intelligi figuratos, Moysi scilicet, et Iosue, quos Hebreis nemo olim ambigit esse prelatos. Moysen ergo, quem duarum coniugem mulierum nouimus, peccata carnis expertorum uitam significare credamus, qui de Aegypto cum filiorum Isrel exercitu fugiens, aquis hinc inde stantibus mare  transiit Rubrum , quia cum quis in merore et tenebris mundi positus de sue actionis feditate erubescit, et eumdem mundum deserit, omnem suum cogitatum, quem ad Dei uisionem informat, quasi quemdam Dei populum secum ductat, et hoc per mare Rubrum, id est per amaritudinem, multam lacrymarum, quibus peccata sibi remitti clamat dicens: Libera me de sanguinibus, Deus . Cuius undas quasi muros dextra leuaque habet quia siue tentetur, siue quietem mens habeat, suspirio et precibus, et in prosperis et in aduersis nulla unquam remissione premunire se cessat.

Quarum affluentia Aegyptiis, id est criminibus uite  anterioribus submersis, ad solitudinem deserti, scilicet aliquantulam cordis serenitatem, ubi remotis urbanitatibus Deo, sibique uacantius uiuat, accedit. Ibi in sui solius bello occupatus cogitationum importunitates, quasi uulgi enormis querimonias adeo graues plerumque patitur ut nisi ad Domini oraculum, id est orationem, sepe recurreret, tolerare uim tentationis nullo modo sufficeret. Ibi uitulus superbie clam ipso factus erigitur, sed a suis auctoribus continuo comminutus consumitur. Ibi Beelphegor, id est Priapus dux libidinis furtiue a procaci turba, sed mox propellendus admittitur, et ipse uictorie quoties celebrantur, non sine damno plerumque, et aliquantulum difficilius, perpetrare noscuntur. Nouit enim Deus sepius expedire his qui,  post peccata ad se conuersi, ad aliquod perfectionis fastigium pertingunt, ut aduersis crebro premantur, quia sicut pauperes qui repente quolibet modo ditescunt facile superbiunt, sic tales nisi assidue penis terantur ceruicem pristini obliti erroris erigunt. Unde et rara minusque diuturna eis contemplationis uirtus suppetit, que etsi aliquoties sibi conceditur, ad hoc fieri creditur, ut cum ad horam celeste quidpiam mente attigerint, nec tamen quando uoluerint post amissionem ad id ipsum redire ualuerint, peccato suo imputent, quod uidendis celestibus minus ualent. Quod per illud innuitur quod Moyses montem conscendere iubetur, ex quo terram promissionis contempletur, cui tamen in ea habitare non datur. Sanctorum enim conuersatio in celis  est . Sed si omnes illuc ardent per mentis desiderium, non tamen omnes equaliter illic habitant per contemplationis donum.

Iosue eos qui baptismalem candorem conseruarunt indicat.---Et Iosue, qui in Dei tabernaculo, id est militia mansitans, sub quadam uirginali reuerentia Mosaice discipline indiuisus semper inhesit, et nulli obligatus coniugio celebs mansit, horum, qui integritate corporis, et animi pollent, gestare mihi creditur formam. Qui secundo populum circumcidens  ad Iordanis introitum ducatum Isrelis accipit, quia tales, qui ab ineunte euo amorem diuinum conceperint, cum ad eorum descensum,  quod Iordanis interpretatur, scilicet ad cogitatuum suorum humiliationem, non timore criminis, sed regni desiderio peruenerint, motus mentis 316 corporisque impetus, quasi leuis uulgi turbas, spiritus imperio protinus addicunt. Per aquas plane Iordanis, illa prorsus absurde compunctio mihi sentienda uidetur, quam non amaricat, instar maris, facinoris perpetrati memoria; sed quam omni potu ciboque uoluptuosiorem efficit eterni gaudii nanciscendi fiducia. Que, iuxta nominis etymologiam, diuturnam sui descensus moram in conualli uite istius illacrymat, sed tamen spe fructus percipiendi sepius maxima hilaritate triumphat.

Iste Iosue, dum huius beati fluminis profunda  uestigat, duodecim pretiosos illic lapides reperit, quia uidelicet legis Decalogum, uel potius uniuersa Scripturarum precepta, que numero ualent denario pro sui perfectione signari, solis duobus didicit mandatis caritatis impleri. Cum enim cuiuslibet mens adeo sincera crebro compungitur, nichil inuenias ubi tantum de Deo discatur.

His ergo demum purificata fluentis, terram promissionis ingreditur, quia in contemplationis ethere constituta, quasi quedam nobilis aquila singulari amplitudine spatiatur. Talis etiam quisque non solum per se ad tantum culmen euehitur, sed et per eum aliis eadem gratia impertitur, dum plerumque, que sint illa indefectiua celestis regni bona, potenter docendo secundum capacitatem cuiusque  auditoris, funiculum locutionis exporrigit. Qui tamen cum omnium mediocritati conformare sese non despicit, ardua sibi et montana, uti olim Iosue, pro sue conuersationis excellentia eligit, et attribuit. Impugnationum discrimina si contigerint, ad felicem illico perueniunt tanta alacritate triumphum, quantum nulla uirgineum flamma excitat de experientia uoluptatis affectum. Etsi bella frequentia, rara omnimodis ibi damna, nulla murmuris memoria, nec de regressu in Aegyptum crebro sub Moyse reuersata fabula. Bella, inquam, etsi assidua, iam non aduersus carnis incendia, sed contra ea que extrinsecus infligit principum eris huius spiritualis nequitia. Hec nos non comparando ut alterum alteri preferremus duorum horum diximus, sed ut aliquid  nostro operi de ueterum gestis typice attexamus.



CAPUT uII.

Quo modo generationi intendissent primi parentes si non peccassent.---Sed inter ista optime satis nostre occurrit memorie creati hominis, si in paradiso perseuerasset, qualis uita, imo ex coniuge sibi data, qualis futura esset propagatio, si sine peccato conditus creditur, et sine damno totius sue bone originis, que nisi per peccatum non patitur damnum uicturus, uel Deo obedisset, si non peccasset, perenniter esset, et felici loci iucunditate fruiturus, pro certo etiam et sine peccato generaturum constitisset. Si tamen dicere audeamus, quod talis, tali in loco, a talibus quoque personis exerceri opera posset. Sed si non generaturi in illo, qualiscunque  ipse esset, loco dicantur; et hoc commercium, quod modo prorsus reputatur immundum, a tam mundis non fiendum astruitur, fabula esse uidebitur Deum homines duos, ut duo soli toti terre preessent, creasse, frustra etiam eis crescite et multiplicamini dixisse. .

Etsi generassent, uirgines nichilominus permansissent.---Sed quia mira est absurditas id sentire, intendamus quis modus generandi esset, qui sine piaculo peragi posset. Nulla assertione indiget, hominem absque delicti contagio si creatum dicimus. Si sine omni malo, ergo et carnis stimulo, quod malum est, penitus caruit. Si carnali motu caruit, procul dubio, si uerbo Dei paruisset, eternaliter uirgo  mansurus fuit, et tamen multo plusquam uirgo hic; a uirginibus enim multo sua sudore uoluptas restinguitur. Huic neque quod tentaret, neque cui tentanti resisti oporteret, inerat, sed nouum istud, et singulare mirum uirginem scilicet Adam generare, uirginem scilicet Euam parere. Unde et illud beatum superque omnem hominum que nunc esse possit beatitudinem felix seculum fuisset, si fuisset, quasi enim non fuit, quod in ipso suo principio cum esse ceperit, esse destiterit. Certum sane habetur illa membra, que generandi explent officia, sine prauo calore non solere moueri, motusque illos, quos iam patimur naturales, sine peccato non posse fieri, quod totum sic a nobis tunc alienum foret, ut sicut pes aut manus, seu alii quilibet artus, innocenter  sepe mouentur in nobis, sic totum illud negotium in nullo patrantium animum, carnemue a bono quolibet affectu detraheret, et sicut in gignendo nulla utrobique dominaretur passio, sic in partu nullum dolorem incuteret effusio.

Unde originale peccatum.---Inde iam prolapsa per suam inobedientiam origine uetus illud peccatum, a parentibus in eos, qui nascuntur ex concubitus uoluptate deuoluitur ut semper ueteris damni immensitatem ex nouis et quotidianis suis corruptionibus homo miserabilis penset, et intimam anime uilitatem ex corporis tam sordida procreatione perpendat; et iam saltem sero malis, etiam que minima putat, uoluntarie se pertimescat immergere, cum maxima soleat edificia permodice quantitatis scintilla,  si male foueatur, exurere. Idcirco sue uitiate propaginis non ignarus Dauid conqueritur in iniquitatibus se conceptum , et se aspergi illo hyssopo, qui nos humilitati sue informans pulmonem tumoris expians, sanum nos sapere docuit, postulat, et se lotum baptismate gloriosa presumptione testatur super niuem protinus dealbari . Ad hoc prime sue creationis initium huius nobilis uirtutis respondet intentio, que dum maiora se, et que in presenti consequi plenarie non ualet, 317 laudabiliter emulatur, quiddam inter ceterarum uirtutum glorias singulare habere meretur. Dum enim auidius insequitur illud quod perdidisse in patribus se recolit, efficacius inuenit quod nullus dissimiliter querens similiter adipisci  possit.

Illud itidem contemplantur qui huic proposito adheserunt, quod in ea hominis parte, cui proprie Dei imago impressa est, integritas quedam et angelica manet sinceritas, quam licet corpus, quod corrumpitur, aggrauet , et terrena inhabitatio deprimat, nichil tamen est quod eam a corpore suo liberam tentet aut ad uitia carnis ulterius inflectat. Sed tota angelorum cohabitationi habilis effecta, ad suum purissima euolat Conditorem; eam enim quam eternam Deitas et incorpoream fecit, non est immerito quod eam sua proprie similitudine insignitam dixerim. uim igitur sue rationis ad anime naturam mens queque munditie intenta  conuertit, et, dum sibi in se ipsa exemplar propositum agnoscit, et se in duobus, altero quidem infimo et corruptibilibus indigenti, altero spirituali et ad eterna tendere debenti, constare attendit, totum se meliori parti confert, et ad eam cui magis gloria incorruptibilitatis pertinet, quam nulla corporei fluxus fragilitas obsidet, imperium sui totius optime discernendo transfert. Anima nempe nisi carnis mollitie laberetur, et extra corpus semper esse liceret, in quo ab angelis distaret? Quid ea parius, quid integrius esset secundum quemdam modum non uideo. Ad hoc ergo suum corruptibile quisque pius inclinat, ut quasi duci perspicaciori meliusque sensato incorruptibili suo, hoc est spiritui regendum subiiciat. Recta itaque consideratione ad imitationem  sui superioris caro contendit, quia dum forsitan excellentiora, seu celestia, mente contueri non est possibile intra seipsum homo ex Dei opere, qui prouide totum fecit, prescriptam et proximam omnino inueniat formam, ubi quid agendum sit, relegat, et quasi ad applicitam normam prauitatem sue dirigat actionis.

Ad postremum denique ualet uirtutis huius glorie commendande, quod eam cui redimende suum pretiosum impendit cruorem, sanctam uidelicet Ecclesiam, uirginem appellare Deus gratiosissima quadam delectatione consueuit. In quo etiam perlucidum est in pudicitie obseruantia miro modo ipsum delectari, cum proprium istud suis generaliter fidelibus nomen toties soleat coaptare. Hanc uirginem  beatus Apostolus illi uni uiro, qui solus cunctis sufficiat, castam exhibendo desponderat . Quibus omnibus etsi non inesset carnalis integritas, tamen illibate inuiolabilitas et soliditas fidei non deesset.

Hec igitur uirtus aggredientibus se, uti ineffabilius pene ceteris premium parat, ita absque cautissima diligentia, et sui ipsius irremissa circumspectione, uix aut nunquam incolumis ad finem usque perdurat; quo enim pulchritudine gloriosior, eo erga curas inutiles subeundas tenerior, et ad uitri qualitatem quantum perspicua, tantum omnis molestie impatiens debilitationi contigua. Sed iam ad eam plenius explicandam eamus.



CAPUT uIII.

 Quibus mediis tueri debeat castitatis uirtus, 1. humilitate, 2. submissione animi, 3. mansuetudine, 4. compunctione, 5. patientia.---Parum igitur tot et tantorum quas prediximus considerationum animata sententiis, quasi leuissimis agitata pennis, mens cuiuslibet ad amorem peruenit puritatis. Sed tantus amor natus qua nutrice foueri debeat, non preterire decreuimus.

Cum omnis uirtus, si sola humilitatis uirtute careat, uirtus esse non possit, hanc incunctanter profiteri audeam absque illa in nullo penitus ualere posse. Etsi aliquandiu statum habere uideatur, statum omnino non est habere credenda, que iam impulsum superbie gratanter accepit, ex cuius  pena peccati obscenissime ruat: in mente sane eorum ea uoluptatis experientia incognita est, dum aliorum lapsus, fragilisque sepius inutiliter tractatur uita, dum auditi quorumlibet turpes actus, quasi horrorem mundo cordi incutiunt, et uelut amore puritatis zelo quodam, quem optimum putant, cum factis talibus factores quoque exsecrantur et abigunt. Infiniti tumoris fastum concipiunt, dum suam sanctimoniam ex illorum flagitiosa conuersatione sustollunt. Nec mora ei quam contemnebant ruine succumbunt. Nec prauos actus non debere sperni dicimus: sed sic persone male gesta, ne ad eorum trahamur imitationem, liberaliter aspernari; ut personam non liceat pro quantitate facinorum desperare, uel contemni.

 Nec id iniuria, fateor enim me plerumque aliorum inordinate leuitati tante acerbitatis me inuexisse iudicium, cum ego ipse iudex eadem, ut puto peius, passione uexarer, ut non humana mihi eorum uideretur tentatio, nec modeste corrigenda, sed impie, et eos me etiam uidere tederet. At cum Dei gratia non omni modo cecus meo impudenti cogitatui obiectarem, quod eedem illecebre, imo perquam molestiores, crebro meum animum incursarent; unde zelo curiositatis potius quam caritatis alios abhorrerem, uix multa lucta, multa cogitatuum rotatione, quibus me mihi excusabilem, illos aspernandos merito ostendebam, quasi de crassa caligine erutus, ad rationis radium scintillare poteram. Est enim uitium humanis altissime moribus  insitum, ut sua 318 quisque errata proprio apud se iudicio leuiget, in alteros etiam pro minimis asperrime inuehatur.

Huic ergo morbo nostra hec sepissime et specialiter uirtus contigua esse dignoscitor, quia dum liberiorem hac in parte se conspicit, eo miserabilius obligatos omnes, in quibus intemperantie quidpiam aucupatur, suimet penitus improuida, credit; et dum peruersos quorumlibet aut audit, aut considerat actus, solet fieri ut ad suos impuros, qui forte sibi non desunt, mentis aciem reflectat cogitatus, et in quadam aliena facta, et ea que cogitat, trutina ponderans tam leuia sua estimat, in tantum aliorum grauat, ut largiter ea que uolet cogitandi indulgentiam, quasi sui iam securus sibi prebeat, ac si  diceret: Cum illi, et illi in suorum se criminum semper actione reuoluant, humanum ualde omninoque; perdonabile est, si quando mea mens in id cogitationis quasi deambutando excedat, in quo etsi animus paulisper, ut solet fieri, incidat, nunquam tamen ad carnis motum, non dico ad opus, quod accidere nulla arte posset, accedat.

Talibus cuniculis libido ad muros continentis cordis irrepit. Sic curiosa, et alterius plusquam sui studiosa mens ad remissum uite ordinem, imo ad extreme perniciei lapsum cogitur labi. Humiliter ergo unicuique de se sentiendum. Mansuetudini precipue studium adhibendum. Inepte letitie parcendum, ire in ipsis initiis limen est obstruendum.  Sepe nempe, et si nusquam legeretur, experire nos in nostris moribus contigit, grauissimum superbie tumorem in luxurie detumescere solere mollitiem. Ipsi itidem uitio inanem non minus famulari letitiam; ire quoque, ut beatus Augustinus sensisse legitur, qui primordia non subruit, luxurie pondus aliquando ferre non sufficit.

Istud est lilium conuallium; iste flos campi, qui licet premiserit, flos campi, tamen non abs re subintulit, lilium conuallium , ne florem absolute dicendo, aliquos inutiles et pulchros, ut sunt maluacei et carduales, uellet intelligi. Addidit conuallium, ut candore et odore nectareo optimum quidpiam designaret. Campum meo sensui occurrit posse accipi tolerantiam corporalem ubi  dum homo exterior aduersitatum frequentia tunditur, quasi ager quidam Dominicis sementibus apparatus, florem pudicitie mire redolentem uberius parit. Solent profecto et pleraque gramina florigera coli. Porro lilium in conuallibus, id est in intimis conscientie nascitur; nulla enim est carnis integritas, nisi ex amore prodeat mentis.

Potest autem per florem campi designata credi illa que in impubi etate, in puerulis scilicet ac uirgunculis, ex sola naturali innocentia constat integritas, uel potius que in quibusdam, qui frigidi sunt corporis, et temperantia ingenita his motibus minus urgentur, sepius reperitur. Et hi quidem sine graui exercitio summum quiddam possident, et plerumque bene uiuendo alias exercentur. Sed talium  uix quisquam perfectioni operam dare inuenitur, unde et spadones, quedam sui securitas ad teporem animi deflectere dignoscitur. Fateor me aliquando uidisse duos fratres origine germanos, quorum alter cum sacerdotalis esset ordinis, coniugio sese cohibere non potuit; alter laicus adeo frigide se nature perhibere solebat, ut, quod dictu miror, se penitus assereret hac titillatione caruisse. Si ergo ille incontinens ad sui continentiam studium indidisset, quam melior illo frigido exstitisset?

Per florem itaque campi, non lilium, ut supra sensimus, sed qualemcunque, bonum tamen, ista talis uirginitas accipiatur. Cui sensui concinit quod campus terra inculta consueuit intelligi. Habet  igitur campus sine laborantis manu florem, cum se quispiam sine tentatione exsultat uirginem. At lilium quod uti prescripsimus et circumfossione, et fimi adhibitione colitur, et plurimum exuberat, quid nisi uotiuam anime carnisque castitatem, que bello non facili conquiritur, innuit? que, terrenas cogitationes ligone rationis discutiens, et culpas aliunde contractas, quasi stercus, quo fecundetur, ad fletum menti admouet, et sic in conualli illa, que frumento quod mortuum multum attulit fructum , semper abundat, gloriosa gradatim dum se humiliat exaltatione, ad perfectum totius florem integritatis emigrat.

Humilitatis prerogatiue.---Hec etiam humilitatis  sublimitas, non nisi in cuius apice hec de qua agimus integritas stare ullatenus sufficit, propensius est rimanda. Cuius laudi ualere singulariter illud dignoscitur quod nulla humani exercitii arte, nullis, ut breuius loquar, ullarum uirtutum adminiculis diaboli ceruix obruitur, eius astutie acies hebetatur, nisi per hanc, cuius irritamentis, mox ut humilitas obiectatur, nichil fit illico quidquid sua feralitas machinatur, et se rudem ad eam aggrediendam inuenit, quia altitudinem penitus talis propugnaculi nescit. Cum sit enim spirituali creatione subnixus, et nature subtilitate ad nullas corporeas necessitudines inflectatur, quid terra et uile lutum homo contra inuisibilem, et qui diffugi localiter non potest hostem, contra pene impenetrabile tanti hostis acumen  facere preualebit, qui ne ab homine quidem, quem uidere, quemque subterfugere potest, quique ingenio plerumque se inferiorem, seruare se sufficit? Sed Deus, qui omni terreno spiritualique malo instituit medicinam, et hunc qua industria euinci queat, edocuit. 319 Quia enim sola sui tumoris occasione defluxit, a cinere et luto, imo ab illis, qui se cinerem lutumque attendunt, spiritualis ipsius fortitudo diuino subsidio superari promptissime se conspicit; quo enim quisque penes suam opinionem uilior, eo ad effringendum inimici uerticem fit efficacior.

Carnis ergo continentiam quam suis precipue irritat facibus, quo tutius quisquam clypeo communibit, quam ut in carne positus de se semper humilia penset, quod ille typo proprio facere supersedit  cum spiritus esset? Carnis itaque sensus dum premitur, uis impii spiritus annullatur, et ipsa caro patiendo animi uel rationis imperium, mansuetior redditur, quo sibi ingenite superbie arrogantia, imo ipsa exterior letitia, qua sepius fede resoluitur, et intima uage cogitationis, qua inepte discurrit, lasciuia resecatur. Sub hac igitur nutrice cum tanta proles, ut prelibatum est, alitur, necesse est ut que post ipsam tante infantis gerula esse debeat, uirtus altera requiratur; nobiliter enim oriundis infantibus solent grandiuscule ancillule, seu clientuli, qui eos quolibet ferant, preter nutrices, attribui; nec equum est ut id decoris non habeat, que nobilis singulariter exstat.



CAPUT IX.

 Modestia castitati tuende pernecessaria, et circumspectio. Noxie familiaritates sunt uitande.---Postquam itaque mens pia sue conscia uilitatis, et accidenti iniurie tam subiecta quam parata subiici, semet sibi subdidit, necessarium est ut quidquid agat, quacunque uel quocunque eat, morum sibi grauitas semper comes, quasi gerula ac procuratrix, motus incongruos et quidquid est iuuenile, contineat. Solet plerumque post orationes inter longa ieiunia, post fletus et deuota suspiria, cum ad exteriores usus et commune colloquium reditur, quasi ob releuandam a fastidio mentem, uel ob ostendende beneuolentie et hilaritatis causam, quoddam gaudium exhiberi, quod dum honeste uidetur incipi, ad turpitudinem sepe delabitur. Nam cum per  hilarem collationem uerborum multiplicatur iucunditas, sensim accedit ioculatoria garrulitas, inde concurrentibus turpium narrationum historiis, per blanda ludicra tepefactus, imo laxatus animi rigor, ad ea, quibus aurem linguamque sponte attribuit, cogitanda, insperata et iam pene inuincibili delectatione mollescit. Sic, inquam, dum male dulcia, quibus facile tamen resisti posset, colloquia prelibantur, mors, cui eliminande neque mens, neque ratio sufficit, et merito satis consequitur.

uulnerata igitur graui hoc iaculo mente, et cogitatione huc illucque pro motu sue uoluptatis erranti, ad amatorias tota deuoluitur intentio nugas. Hec loqui, hec querere ardentissimi sibi studii est.  est. Etsi quando ad se redeat, hanc in se multa excusatione humanissime leuigat culpam, et se non uitii, aut obscene cuiuspiam rei amore id agere, sed potius gestationis, et alacritatis indulgentia efficere sibi incantat. Inde pedetentim ad familiaritates uenitur noxias, que quidem tanta religionis sinceritate, et quasi per alterutram orationum collationem, uel edificatorii sermonis impensionem, a compunctione etiam solet incipere; sed postmodum usu, et amatorie adulationis frequentia, ad uerba leuia, iocosque, quibus menti improuide exstruuntur incendia, deuenitur.

Paulisper itaque confabulationis ludique facibus iniectis, sua incipit impudens animus damna sentire, diu enim fota male concepti amoris scintilla, si in  extratiles [f., exitiales] proruat flammas quis miratur? Tunc iam experiri cogitur morbida conscientia eas quas in se funestus amor passiones habet. Tunc inimicitias et rediuiuas ad suam perniciem paces, tum suspiciones, tum timores, iras et rixas iuxta illud Terentianum dictum, in tali negotio licet inuitus exsoluere compellitur. Tanta est enim eius pestifere societatis molestia, ut licet interdum ex consuetudine mulceat, in tantum tamen plerumque rei que amatur fruende difficultas exasperat, ut exsanguem et languidum amatorem omni febre crudelius reddat. Sed cum quasi pacifice et honeste ab eo quod amat, sine ira et motione persone se abrumpere nititur, fit modo miserabili ut peius omnimodis obligetur. Non enim uxori ad lasciuiam prone,  lepidis sermonibus palpande sunt aures, sed dorsum uerberibus seuerissime abradendum; sic menti cum peruersis affectibus se inclinat, seu cum inclinata facile cum uoluerit se erecturam pollicens emendari procrastinat, non solum non assentiendum est, sed etiam spretis omnium odiis, tante frenum illico cohibitionis eius libidini imprimendum ut totius corporis obsequium impuris ipsius uoluntatibus omnimodis debeat denegari.

Cui enim nisi desperato egro cibus noxius, quantumlibet auide eum comedat, et nisi ab insanissimis detur? Dici solet sepius ab egrotis: Permittite, aiunt, nobis quod uolumus manducare, quidquid uoluntarie sumimus saluti proficiet. Dicitur et ab  amantibus, saluberrime a nobis agitur, si saltem simplici confabulatione, et exteriori consortio, mente in suo statu durante, quam graue onerosumue sit uagis seruire amoribus experiamur; et dum quam noxia res existat perpenderimus, eo exsecrabilius quo expertius 320 contemnemus. Quod cum plerumque aliqui, iam quod amarant fastidientes, facere moliti sint, dum quasi ex consensu sub quadam pace se cupiunt separari, consuetis illecebris, quibus iam caruisse austerum est, aut etiam persone mollitiuis sermonibus sic arctantur ut in omnis perditionis, obdurata mente, deuoluantur abyssos, et absque reuerentia, et cunctatione impudenter ardeant, quod ueluti religiose sensimque adamare ac si innocenter ceperant, sed quicunque quocunque  amore se trahi sentit, quod suum curis aliquibus cor a Deo separat, personam, quantumcunque ualeat, aptaque uideatur, etsi spreta infamiam aut damnum sibi excitet, a se reiiciat, premii non offensionis esse sciens, si Deum sibi tali ex odio concilians, hanc offendat. Non igitur eneruiter, aut ludendo, aut eo ire genere, de quo in Andria Chremes ille, nisi fallor, ad Simonem loquitur: Â»Ire, inquit, amantium integratio amoris est.Â« Sed tam acri et abrupta dissensione, ut spes amoris reparandi denuo nulla restet, imo non modo mentis, que mobilis fallaxque crebro dignoscitur, sed corporis situ, iuxta Apostoli prudens dictum, celerrime fugiatur



CAPUT X.

 Elegantie uultus et uestium cultui minime incumbendum.---Preterea contingere aliquando haud dubium est ut cum primum ad huius febris igniculos paulatim inuri ceperit animus, et licet tentationis cuiuslibet minime extrinsecus sentiatur calor, tamen in tantum accurando proprio uultui, habende etiam laudi urbanitatis, et amatorie iucunditatis anhelat. uestibus denique pro corporis habitudine coaptandis, ut tota hominis solertia circa hec studia occupata deseruiat, qualiter acceptetur a quibusque sue formositas speciei diligenter explorat, et cum secum, imo apud se quidquid pulchrum estimatur uilipendat, se potissimum singulariterque predicari affectat, summopere adamari desiderat. Amans igitur amari, dum curiosissime personarum gratie  acquirende exestuat, et ut eius rei natura est, quo pluribus insinuatur, plurimorum concupiscentie inhiat, dum, inquam, in aliquo optati compos efficitur, illius cui inheserit uiscosissimo raptatur amore, etiam, uelit, nolit, uictus desideriis amat amare. Sane si non inhoneste uagabunda conscientia uulgi inordinatum prosequeretur, non sine turpi superbie genere, affectum, nunquam ad hunc amoris tenacissimum compedem prorueret, per quem detrahitur ad totius flagitii, etiam quod est deterius scienter, effectum. uestium itaque uultusque nimia affectatio, cum sicut fumus ignem, et uentus pluuiam, libidinosi pectoris signa portenda, et ab exteriori pellenda est usu, et multo magis ab animi, utpote fomes  scelerum, excludenda aditu.

Non de eorum qui foris sunt, id est secularium lasciuia, hec tractamus, nam nec nobis pertinet, sed eis consilii quidpiam propinamus quorum uite propositum ab extrinseca sollicitudine mundi silet. Hoc plane uitium proprie uagos et instabiles, non tam corde quam et corpore sui cultores efficit, iuxta Salomonem de muliere garrula ait et uaga, quietis impatiens , etc. Alioquin res sibi contrarie essent, pulchrum se facere, et pulchre ornari, et ab his quibus placeat, nolle uideri. Hinc prosiliunt fedissimi illi exterioris hominis habitus, ineptus superciliorum rigor, rotatus indecens, et procax oculorum, improbus, imo meretricius membrorum gestus, risus indecores, et ad omnem  materiam prompti, stupidus in incedendo gressuum iactus, uerba quidem primo lasciua, et ipsum qui intro feruet amorem redolentia, postmodum abrupte iam turpitudinis impudentiam palam ructantia. Sed tanti typi elata, et impatientissime tensa rigiditas, tam exsecrandus gaudii huius tumor repente deperit, et subito dum triumphat, affectum merentem et languidum redditum dolor intolerandus euiscerat. Inter sua enim prospera dum a quibuslibet personis non modo affectari, sed alto supercilio se postponi, imo nec respici uident, ab illis, inquam, personis, quarum exanimantur amoribus, si totius mundi forme uoluptatesque suppeterent, nulle preter quas ambiunt eis sufficerent, et que adsunt libidines, non sunt remedia, dum aliarum  nondum sibi subiugatur superbia.

Apud ueteres ethnicos Cupido, ueneris ex uulcano filius, alatus, facem sagittamque tenens quolibet pingebatur. Quod non sine mysterio huic opere congruo minime agebatur. Cum enim ex adamata uenusta specie caloris illius flamma, que per uulcanum ignis deum notatur, famulante generetur cupido, id est libidinis estus, idem Cupido primo alatus est, quia quem abripit infelicem, in tantam libido excitat leuitatem, ut nulla hypocrisis animi de sui prouentu amoris comprimere ualeat exsultantem. Unipes etiam pingebatur, quo talium amorum instabilitas signabatur. Cecus quoque, quia in iis nichil prouidentia operatur. Denique et puer, quia facta et dicta huiusmodi nulla ratione aguntur.  Facem sagittamque tenet, quia cor, quod penetrat, miserabiliter incendit, pariter et uulnerat. Leguntur auctore Ouidio duo eius iaculorum genera, alterum quod amare cogat; alterum cuius ictu 321 amor frigeat. Ad hec igitur funesta uulnera medullitus alterutro percussum telo dolet pectus, et dum mederi sibi mutando amores nititur, uulnus in deterius augmentatur. Mutatio enim exaggerat, omnimoda desertio sanat.

Illo sane iaculo feriri illas uellem que adamantur personas, quod amorem fugare dicitur, ut cum amatores reiici se uiderent, saltem pudore peniterent. Apollinis illud acerbissimum damnum uellem, ut cupido in hos uerteret, scilicet quod cum heros  prefatus de draconis illius diuini uictoria iuueniliter superbiret, nec iaculum cupidinis iam timeret, Daphnes sibi unica plumbeo telo, quod fugabat amorem, percutitur, et ab ipsa protinus fedissime Apollo despicitur. O Deus, male amantibus et de se presumentibus, qui bene per superbum Apollinem figurantur, ita proueniat, illud precipue cunctis, qui sui in bono curam habent indicimus et monemus ut, quantum uirtute preemineat, quamtumuis impenetrabile cor habeat et amator et quod amatur, ita utrorumque familiaritas discindatur, utpote que multo peius operatur quam illa frequentatio, que utrobique a quibusque leuissimis inchoatur. Non mihi gelidi senium corporis, et diuturna religionis experientia obiiciatur, non Aethiopica feditas, in eo  quod sepius frequentari uideo, opponatur. Apud diabolum qui suis calet et callet artibus, nec annositati, nec decoris aut indecoris parcere curat; nichil tutum reperire possum.



CAPUT XI.

Qui austeram uitam sunt professi, quomodo in carnis uitium misere labuntur.---Sed queri interea solet, et pro maximo miro habetur apud aliquos, cum cuiuslibet sexus persona continentiam uirginitatemue professa in uitium ruit, de illis presertim, quorum adeo ardua est abstinentie institutio ut ab omni quod coquitur preter panem se arceant, tribus in hebdomada diebus nil comedant, graui miraculo solet esse desperationique multis. Et de his sileo quos adolescentia, si labantur, excusat; illos  adhibeam qui iuuentutis infortunia pretergressi, cum maturitas eui exhausisse tumores, humoresque passionum debuerat, preposteri facti spurcitie iuuenili iam ueteres immerguntur; sed si causa talium ruinarum, quas non repentinas, sed antecedenti diu materia contractas arbitror, perpendere et examinare noscent, dolere eorum lapsibus, non mirari possent. Subita adeo aliquem incursione cadere posse sicut nec experiri me contigit, nec legisse definire me recordor, dicere minime audeo. Casus, qui uocantur subiti, aut inolita desidia, aut ueteri interius coalescente superbia fieri mihi solere uidentur. Dum enim mens a suo rigore paulatim laxari per minima queque ceperit, et in teporem pessimum in dies deficiendo deciderit, succedente  tentationis ui, que nunquam, diabolo id aucupante, menti remisse deest, mox agitari ad nequiora consueuit. Inde non iam insperate, sed male assuete cogitationis indulgentia in opus ex pena peccati curritur, et quod turpiter conceptum humano, sub hypocrisi abscondebatur aspectui, Deo iuste ulciscente producitur. Solet etiam remotos a seculari cohabitatione plurimos confabulatio mundanorum, et qui terrena et sapiunt et querunt ad extremum totius dementie uoraginisque deducere.

Castitati inuigilans circumspecte admodum se gerere debet.---Hec igitur et talibus similia, quorum uecordia grauitati non concordat, sic attendamur dixisse ut ex ipsis contrariis que congrue salubriterque agenda sint uideamur prudentibus innuisse,  ac si, uerbi gratia, alicui dicerem: Perdis teipsum, quia male uiuis, et ille procul dubio nil aliud intelligeret, nisi salua te ipsum bene uiuendo. Hec itaque morum maturitas totius temperantia est actionis, ut quantum humanum est, nil minus aut nimium sit, aspectus, sermo, membrorum motus, gradus etiam ipse nil superuacaneum pretendat exterius. Supra omnia interior animi regula tam subtili prouisione incedat ut nullo ab equitatis ordine permittatur deriuare torpore. Ergo nichil eorum, que caro desideranter intendit, intra mentis portas admittendum est, nec ad illa oculorum intorquendus est tuitus, quorum cordi Christiano constat prohibitus appetitus.

 Sub tali igitur gerula, optimo, fateor, omnium prouisore sancte huius uirtutis prouehitur honestas, et que per se progredi pre tenero adhuc robore, nec per se subsistere sufficit, sancte grauitatis quasi circumcincta sustentaque brachiis repentino casui, et ingruenti molestie subtrahatur, sicque ueluti ab ineunte etate eius solidata ducatu cum ad prouectiorem deuenerit statum, tracto in naturam pio usu, per se iam firmior ubique uigeat. Sed quia nutricem ac gerulam pro nostra facultatula distribuimus, pubescentem adolescentulam lasciuia superbiaue pulsatam, quis magister deprimat, et intermisso, obiectoue subiiciat, remancipetque operi, parce dicendum.

Timori Dei studendum.---Nihil estimo tali officio  aptius, quam diuini timoris iugem memoriam. Primo quidem pene iudicialis metus, si adsit, nil officit, imo proficit, dum conuersionis initia bono merore afficit, et uirtutis appetende prima plerumque materia sit. Sed ille sanctus in seculum seculi permanens timor , quo sui gratiam Patris offendere mens deuota ueretur adeo tuende integritati necessarius est, ut nulla sine illo eius gloria constet, nulla inquam, que sine hac, amoris scilicet diuini intentione, paruissimos tentationis cuiuslibet impetus tolerare non preualet. Hac enim spe Dei dilectionis obtinende robur, contra cuncta discrimina piorum animis innascitur; qui castus filiationis, non seruitutis timor , dum uagos animi carnisque motus liberali curuat imperio,  tutam irruenti animam reddit periculo; nec uspiam desidie prebet locum, qui formidat amittere solum bonum; nec placet sibi si impune patrare liceat quidquam malum. Accedenti igitur ad Dei seruitutem standum 322 in iustitia et timore est . Â»Beatus enim uir qui semper est pauidus, qui autem mentis est dure, corruet in malum .Â«

Ex Dei amore iugis letitia.---Sed tanti discipline documenti instanti studio informate, quis maritali federabitur lege, nisi is, de cuius semine indesinens sibi accedat non aliud quam iuge gaudium partus, amor uidelicet Dei, qui caritas dicitur? Cui cum nunc assidua inesse letitia ex conscientie puritate  dignoscitur . Quid cum de conualli hac doloris erutus, omni nubilo caruerit, nisi totus in conspectando Deo gaudium et totus iucunditas erit? Non igitur cuiquam transitorie uirtuti, ut sunt fides et spes, uirginitas consummata coniungitur, sed illi qui nunquam excidit  spontaneo amori, qui nunc quidem ceptus, sed in regni perceptione perfectus, gloriosus infinite Deo de sua felicitate gratulabitur. Post tot et tam graues carnis spiritusque congressus, post tumultus et desideriorum leuium uoces importunissimas, que cum tanto sudore comprimi solent, iustum sane est ut, post tot prelia, Deo annuente pacem, sileat omnis terra a facie uictoris spiritus, et quasi pro cuiusdam  belli optime exacti premio, quietum et solidum, absque insolentia cuiuspiam incursus carnis habitatorulum rector spiritus obtineat, et totius conquiescat incendium passionis, quam adeo copiosa represserit confligendo unda sudoris.

Quantum boni ex eodem amore pudicus exhauriat.---Ad impassibilitatis itaque gloriam anima suo etiam adhuc corpore angustata perueniens, tanto tamque affectuoso ad omnem puritatis integritatem amore contrahitur, ut non modo quasi naturaliter aliquid uoluptuosum, sed ueluti paradisus amenitasue incomparabilis quedam sibi uideatur, et quod prius pene importabile, nunc leue supra omnem estimationem fiat. Isti ergo post illos prelibatos pedagogos, qui eius adhuc adolescentis, discipulari  iure, fregere ceruicem, isti, inquam, quasi perpetuo marito nectitur uirginitas, ut etiam premulta ui dilectionis, securitatem de sua in hoc seculo perseuerantia presumat, et, iuxta quamdam gloriosi Antonii sententiam, Deum non iam timeat, sed amet, et bonum non tam propter boni ipsius premium, quam propter idipsum quod est bonum, sectari studeat, et peccatum non pro debito supplicio, sed solius tuende sue bonitatis diffugiat uoto. Sed ad prosequenda cetera eamus.



CAPUT XII.

Obiectiunculis in uirtutem pudicitie fieri solitis, occurritur.---Ad hunc igitur, o sancte integritatis cultrix anima, tante eminentie statum anhelans, dum sincere uiuere inceperis, tue perseuerantie  profuturas sitienter accipe rationes.

Multi plerumque cuiuslibet professores religionis sibi obiectare solent, non magnopere curandam carnis continentiam, que ueterum exemplo paginarum nusquam pene firmatur, nusquam ex precepto ulli seruanda indicitur, imo cum in principiis humane creationis homo non sine femina cum membrorum competentia ad gignendum producitur. Crescite, et multiplicamini, et replete terram eis dicitur . Fatuus est cui tale ut excipiat iugum suadetur.

Contra hec refellenda non opus est laborare sermonem. Audiant tamen breuiter Deum pro tempore et causa seculis mandata dedisse, et in initio propagando semini per uxorum numerum uacare licuisse  maiores, sed successu concrescente generis homines ad una legitime redactos coniugia. Gentilis etiam sub hoc tenore cohibita est licentia. Romana quoque liberalitas adunitates coniugii, pari ante etiam Christianismum ratione consensit. uerbum itaque illud de genere multiplicando, quandiu opus fuit, uiguit. Attamen etsi Scripture nil ob infamationem connubii de uirginitate dixerunt, tamen quia dignum erat ut Dei Filius quiddam maius quam coniugium, quod bonum et legitimum est, ostenderet, si non uoce precipiendo, tamen exemplis innuendo, quod ex eius imitatione, et natiuitatis singulari puritate collegit Christiana fidelitas, exercere precipua studuit uoluntate.

 Nec illud impudens genitalium artuum argumentum ad tutelam sue libidinis aduocat, sed que licent et non expediunt a se prudenter eliminat, ut ad ea que non licent euincenda robustior fiat. Â»Melius sane nubere quam uri ,Â« scilicet quibus illis neque professio obuiat, neque uotum aut suum aut cuiuspiam parentis obligat. uotum parentis dico secundum quod canones  usque ad duodecennium fieri posse sanxerunt. Hos a uoto resilire sacrilegium permaximum est. Sed his pondus diei estus , id est anxietates uite huius tentationum tolerantibus grande, imo speciale premium, dum eis canticum nouum, exceptis aliis, cantare datur , in quo, pre ceteris qui hoc carent munere, singularis eorum  de carnis integritate letitia denotatur, et Agni uestigiis quocunque uadit, inherent , quia cum reliquis uirtutibus conformari Christo gestiant, etiam in ista acutius eiusdem gressibus prosequendis inuigilant. Sed hec uulgatissima eius laus est. Ad alia promoueamur.



CAPUT XIII.

Caute se gerant qui monasticum institutum fuere professi.---Ordo illorum qui ita uiuant in sancta Ecclesia non plurimus est. At qui sunt? Aut ab aliis ineunti etate Deo offeruntur, aut se ipsi offerunt. Porro talium uite cepta munditia sub qua debeat cautela tutari breuiter mordeamus. Primo in ipsis puerariis rudimentis, et inepta familiaritas expuenda,  et lubricum deceptoriumque magisterium, quamuis alias utilissimum, refutandum. In primordio enim colligi solet quod toti postmodum noceat uite. At introitus ipse adolescentie, si timorem Dei comitem habeat, facili tentationem congressione deturbat. Quanto namque aliquis experitur carnalia, eo leuiora corporalis appetitus patitur discrimina: Nam quid periculosius 323 quam preterite uoluptatis memoria? Talibus plane, quibus esce mortifere necdum male dulcis sapor inhesit, si seductorii college lenocinium aspernentur, si uagos uisus contegant, si ad uiam cogitationum reuocare sciant errores, leue fit quidquid tentationis ingruerit.

Solent tamen hi ex nimia sui fiducia, quadam curiositate uidendarum specierum, plerumque liberius  equo laxare intuitum, et dum alienas aucupantur facies, dum clypeum palpebrarum nimium temere ab oculis amouent, cordis lumini que improbe contuentur crudelis stimuli iaculum intorquent. Trahuntur igitur per id sepius ad totius mali uoraginem. Contingere tamen solet ut neque uisus admodum incendat, sed placide ad amandum uisa suadeat, neque confabulatio, uel etiam ipse tactus usquequaque ad turpitudinem proruat, et ideo fedus ille carnis motus parum displiceat. Sed animus, quauis occasione, aliquando facti penitens, ad penitendum culpe dolore adducitur. Sed ne perfidie probrum apud eam cui perpetuitatem  amoris promiserat personam incurrat, admonetur a sua mente ut quasi sobrie iam cum ea acturus usum collocutionis non deserat. Unde fit ut absque ulla cunctatione amor male repetitus in tantum efferueat, ut ad imum abruptissime profunditatis auidissime ruat. Ex quo prouidus lector aduertat quanta animaduersione primi tentationum assultus, quantumlibet adulentur, refutandi sunt.

Precauenda itaque demonum, uel ipsius carnis illecebrosa et dolosa suasio, ne cum nostras nobis uirtutes pretendimus, et per plana nos campestria ituros confidimus, in foueas, fraude hostis adopertas, miserabiles deuoluamur. Omnimodis quoque miroque studio attendendum ne, dum uolubilis animus acriter, ut solet, inestuauerit ad uidenda  que appetit, cupidini addicti oculi animo obsequantur, quia, cum crebro id quod simpliciter respicimus, nobis atrociter noceat, illud quod preuia mente mala fit, quantum putamus infelicem animam euiscerat? Et contingit aliquoties, ut cum uisa ad nullum calorem noxium uidentem moueant, tactus procaciter presumptus in tantam libidinis fornacem, etiam mente inaniter renitente, precipitet, ut uix aut neutiquam absque contagione conceptos digerere queat ignes. Inaniter, fateor, tunc mens renititur ut exstinguat, cum manus sponte emittitur ut incendat. Non solum denique uisus arcendus, tactus plus omni igne uitandus, sed ipsa perquam maxime uicinitas allocutioque cauenda.



CAPUT XIu.


Quibus modis maculetur uirginitas.---Queri preterea ab aliquibus solet quibus peccandi modis perdita uirginitas estimetur. Que inquisitio nimium obscena uidetur, cum magis rimari debuerant qua uirtutis instantia plenius obtineri posset, quam quo discrimine perdi. Hec enim questio remissioris animi est, illa feruentis. Sed tamen quia in stamine lineo laneum non debet subtegmen inseri, nec grossitudo corporis uitiati spe subtilitatis uirginee gloriari audeat, quisque non quousque discurrat, sed quod uitare debeat. Restringende cordis lasciuie quisquis huius puritatis obtinende studiosus est, tantopere inuigilet ut uix, aut quo minus, seu rarius  potest, delectationem huiusmodi caro presentiat, ne ulla ui delectationi consensus accedat. Beati Gregorii et non nostra sententia est, quod consensus a culpe effectu non distat, cum uoluntas misera interius quod extra non potest, ambienter peragat, si tamen Deus districte hunc iudicare proponat.

Que igitur spes illic exsultet uirginitatis, ubi theatrum totius perstrepit feditatis? Et patens, fateor, ruina talibus foret utilior, que et spe falsa animum tumere uetaret, et casus experientia a talibus ulterius affectandis acerrime absterreret. Cum ergo Deus quid iuste, quid pie iudicet ignoremus,  idcirco sciamus nil de premio uirginis nos manere, quos mentis luxurie constiterit obedire. Frustra de macula exteriori fabularer, que interdum colloquiis impudicis, et inhonestis tactibus extorquetur, in quibus et naturaliter spado quispiam ingenitam sibi ab ortu carnis integritatem, per hanc spurcissimam animi corruptionem absque dubio amitteret.



CAPUT Xu.

Quantis uoluptate carnis irretitus malis coarctetur.---Sed quia ad satis de his infortuniis huc usque latrauimus, integritatis huius gloriam de sui quoties accederit casus miseria contemplemur, ait nobilis ille auctor Betius , cum de latrone pudoris uoluptate ageret:

 Habet hoc uoluptas omnis;
Stimulis agit furentes, etc.
Sed quibus stimulis? Qua, inquam, doloris insania languidum excarnificat pectus, et dum furibunda remedia furiosi cupidini ad exaggerandas furias exquiruntur, ad extremos defectus, et cruentas torturas mens undique lacera, et dissipata deuoluitur. Etsi aliquoties doloribus acta peniteat, exactores illico redeunt Pharaonis, et flagellatum cor miserum ad solitum sue pensionis cogunt, duriora semper adiectantes, properare uectigal. Unde mox ad odium totius religionis acceditur, sancta claustra et fraterna contubernia fetent, quidquid peruerso amori resistit, quamuis optimum, maledicitur, cepti cuiuslibet boni penitentia consequitur.

 Pessime istius cicute primos, uti referimus, profectus, et eiusdem contrite obscenos odores, succosque mortiferos prelibatus auctor 324 in anteriori, ut opinor, sententia plene elucidat. Â»Quid, inquit, de uoluptatibus loquar? Quarum quidem appetentia plena anxietatis est, satietas uero penitentie .Â« Sed ex prefatis habes anxietatem. Que uero illa satietas, quam uenenosi et atroces illius cruente comessationis gustus, cuius tam putidi sunt ructus ut sua auditores fama teterrime uexent: Cuius refectionis defectui ad effectum quidem suum momenti spatium pene sufficit, sed infiniti doloris meror breuissime ipsi delectationi succedit. Sed quis meror? acerrimus, et nullius damni temporalis tristitie conferendus,  qui in tantum suum plerumque stimulo angoris agitare consueuit auctorem ut propria seipsum dextera in mortis eligat precipitare discrimen et cum perpetrati facinoris sibi preter se conscius non existat, neminem non scire arbitrans sue dente suspicionis adeo dire infelix animus corroditur ut iam omnium inter quos habitat exsanguis ac pauidus, super suo cum adhuc lateat flagitio, iudicium prestoletur.

Talibus igitur subesse suppliciis, quid nisi imaginarius quidam infernus uerisimillime estimetur? Sed dum post lapsum aliquoties erubescit uehementer confiteri quod egerit; apud se quamdam continentiam  profitetur, seque per se tantumdem cohibiturum pollicetur. Quantum ne suus quidem pastor, si sibi foret confessus, arceret. At ista fallax presumptio male fotum in multiplicia crimina crimen propagare protinus non desinit, et dum latens delectat cor iniquitas, quoque pacto signo uel opere quouis ad omnium propalatur notitias. Tunc impudentia, et pariter induratio consequitur: reprobo sensu, et desperatione ad ultimum concluditur.

uerecundiam sane ante peccatum tanquam seruilem metum utilem plerumque dixerim, post culpam tanto perniciosiorem, quanto prauo suo pudori tuendo personam uideris non confitendo cautiorem. Ametur igitur confusio que gloriam adducit; ad Babylonem enim hoc modo uenisse  plurimum nostre liberationi proficit.



CAPUT XuI.

Monastica instituta, fugaque secularium, uirginitati tuende optimum remedium.---Tacere prorsus nos proposuisse de celestis remunerationis quantitate, que debetur uirginibus, nemo miretur, quia et nos latet, et ei enuntiande non sufficimus, et que non patent oculis tepidos minus excitant auditores, ea uero quorum dura experientia est, et que abs quolibet usualiter probari quam mala sunt creberrime solent, exempli adhibitione digniora mihi uisa sunt, ut saltem horreat animus tantillum mellis in apis ore querere, dum cogitat aculeum qui cruciet inesse illius caude. Et illud inculcare non abs re est, quod eo stimulo concitatis nil sit utilius quam  claustri monasteriique perpetuitas, secularium quamprecipue colloquii fuga personarum, rumorum euitatio, et quidquid animose carnalis amplexatur electio.

Inter que summopere ciborum et uictualium omnium ingens in sumendo habenda discretio, et seruilis multi operis instantia, et iugo parcimonie curuanda ferocitas, ne dum cordis munditia sine abstinentia exteriorum uoluptatum queritur, querentis effectus, ut dignum est, eludatur.

Tentationes Patri spirituali sunt aperiende.---Supra hec permaxime et extreme bonum fore arbitror, obrepentes anime qualiscunque lasciuie motus proprio, cui sui potissimum pertinet cura, pastori quamprimum in ipsis suggestionis initiis  pandere  ; nec summatim aut simulate, sed suum adeo quantum ualet denudare cogitatum, ut totum se rectoris iudicio insinuet gubernandum; nemo enim bene subditus regi a prelato poterit, cuius ipse conscientie ignarus erit. Si ergo eger oboriente morbo sibi prudenter prouidet, menti medici necesse est ut materiam modumque egritudinis pronuntians, uniuersum se mancipet. Hec quidem facto grauia, sed quo grauiora eo utiliora.

Quanti boni pacisque uel in hoc seculo obueniat puritatis studioso.---Igitur tantilli laboris uirtuti premium ego mire potens, mire suaue prefigere etiam in hoc seculo audeam, ad cuius comparationem  tantillus uere labor ille putetur. Neminem huius talis titillationis gnarum latet, ut reor, quanto suspicionum turbine, aut animo adhuc celante fota, aut opere perpetrata libido miseram uexet mentem, quantis captiuatum sollicitet hominem curis. Libido sane transacta, ut ait quidam, semper sui relinquit penitudinem. Et mens male conscia, ut alter ait, propriis semper agitatur stimulis. Sed pius quisque puritatis studiosus talis spurcitie ab intimis rudera discutiens, cum corporeis iam regnare motibus ceperit, et obsoleti sui uulgi quadam ui imperatoria sedare tumultus, quis digne disserat que lux, que pax, que securitas cordi illico illi innascitur, quod non meditati flagitii feditas inficit, non appetitus impudici ardor  inurit, nulla que a Deo separet cupido distendit.

Hoc est illud oleum, quo mens gloriose delibuta, faciem contemplando suo exhilarat Creatori . Ipsum etiam letitie oleum, quo Sanctus sanctorum pre suis participibus ungitur . Hoc, inquam, est oleum, quod doloribus intestinis medetur, quo ossa nostra, scilicet uirtutum nostrarum abdita, irrigantur et roborantur, iuxta illud contrarium in psalmo: Sicut oleum in ossibus eius . Hoc itidem nostrum debere caput impinguari, mentem significans, alias perhibetur . Bona itaque conscientia quid suauius, quid in premium presenti felicius dixerim? que cum obtineatur aliquoties ceterarum studio,  hac potissimum uirtute castitatis acquiritur.



325 CAPUT XuII.

Quorumdam animalium puritate homines ad pudicitiam prouocantur.---Sed quis adeo predicate tantisque priuilegiis munerate refragari continentie audeat, quam neque suis propriis, neque humane cuiuspiam uite exemplis Saluator solum imitabilem fore perdocuit, sed etiam bestiarum auiumque feralium documento celebrare non renuit? Consideremus castores quos usualiter beueres [Gallice Bieures] uocitamus, quorum testiculi cum plurimum ualeant medicine, maximas insectationis molestias eorum causa in suis referuntur regionibus perpeti. Qui, dum pro eisdem acrius se uiderint infestari, cum sue fugam saluti sufficere non posse persenserint,  sese humi deiiciunt, ea pro quibus urgentur membra mordicus abscidunt, et suis insecutoribus quasi quamdam redemptionem pro se dimittunt. Quid, tu Christiana persona, facies an amorem tue libidinis factitande tue uite prepones? Abscide a te quod diaboli nequitia a te exigit. Gaudere et pasci de tua luxuria appetit, abscide, inquam, et proiice abs te, ne cum ea infernum subeas . Sine luxuria uiuere potes, cum illa, etsi corpore, infeliciter anima.

Accidit demum eidem bestie ut, amissa corporis illa parte, rursus ab ignaris aliquibus impetatur, sed cum fatigari ceperit, fugiendo sese diuaricatis posterioribus cruribus resupinat, et se quod querunt non habere pandendo clamat, sicque dimittitur. Et  nos quelibet nequam, suggerente Satana et acriter instante, humiliantes nos sub potenti manu Dei  reiectis terrenis affectibus celo inferamus intuitum, opere conclamantes: Mihi mundus crucifixus est, et ego mundo . uade retro, Satanas, cum nugis tuis. Hac tua libidine iam dudum me celestis castrauit amor. Si beuer ultroneus officio tam utili, scilicet quo generat, caret et quod precipuum habet pro uita libenter impendit, perdendum ab homine gratantius est quod plus sibi officit quam proficit.

Scimus quoque uultures crudeles aliter absque concubitu pro modo suo et parere, et fetus creare. Si hanc Deus integritatis gloriam nequissimis inseuit auium, quid tu rationalis anima quam premium  uirginitatis non latet, a continentie tenore refugis?

A quibus caueat castitati inuigilans.---Sed quia nisi summo erga Deum uigente affectu uirtus hec ualere non potest, ignis quidam non honorarius, sed continuus nostro suggerendus semper est pectori, cuius ea natura sit ut omne quod aliunde noxium feruet, exstinguat. Anima ergo nostra amore illius dilecti singularis ardendo incandeat, et osculum oris eius anxia uotis, anhela desideriis exposcat, osculum, inquam, illud quod intima superne aspirationis illapsione perficitur, quo ore de illis ineffabilibus labiis, et anhelitu tanto mirabilius et dulcius, quanto secretius hauritur; qui, iuxta beatum Ioannem apostolum, concupiscentias  in se exsuscitet sempiternas, et ubi omni fauo gratiori saliua eius tingimur, que totius diuini uerbi salutiferum nostra innouat in mente saporem. Sicque cum singulari titillante lasciuia, post alieni oris blanditias animus tenere agitatus oberrare uoluerit, memorie ea dulcedo reuocata totum quidquid uagos exterius fomentat obtutus contemplatione experte aspirationis amaricat. Sed quando tactus impudice lenis et inhoneste delectans menti nostre suggeratur, non illi desit nec uitio aliquo oppiletur illius foraminis apertura, per quod dilectus suam possit immittere manum, ad cuius tactum uenter, id est nostre carnalitatis fragilitas, intremiscat , et cum Ezechiele, eadem manu nobis  semper facta comite, assidue confortetur et mollia queque refutet .

Si amplexus et cetera mundi frequentia uoluptatum interioribus irruat oculis, et ad se eos contorquere uelit, emulemur sexaginta illos fortissimos proceres Isrelis qui lectulum ambiunt Salomonis, omnes tenentes gladios, et ad bella doctissimi , qui quidem sexaginta, operis pii perfectione, eum qui post exercitium laborantes manet denarium iam merentur, ideoque tanto uigilantius lectulum Salomonis, id est sacram suam animam, quo uera pax et pacificans Christus quiescit, obseruant; quanto interiori cure ab exteriori exsules uacant. Et hoc non sine gladiis, id est magnis acuminibus discretionis, quibus hinc superflua cogitationis  excidunt, illinc operis noxii repentinis incursibus militari quadam instantia obsistunt. Uniuscuiusque ensis super femur suum propter timores nocturnos . Per ensem istic mihi longanimitas inter aduersa posse intelligi uidetur, quia ex transuerso capulo, et prominente parte, crucis effigiem, in qua tolerantia notatur, prefert et ex inferiori longitudine patiendi perseuerantiam portendere estimatur. Ad hoc adiiciendum quod a summo sperula preeminet, quia totam nostram inter incommoda sustinentiam a spe superni brauii descendere haud dubium est. Hoc igitur ense femur carnalium concupiscentiarum comprimendum irremisse est, nec frustra, timoribus enim nocturnis excludens, diabolicis scilicet dolositatibus arcendis,  immodica uigilantia adhibenda est.

Deinde si nebula et terra omnium obscenorum motuum densitas animam irruperit, cantare necesse est animum resistentem: 326 Nigra sum, sed formosa, filie Ierusalem, sicut tabernacula Cedar, sicut pelles Salomonis . Nigra, inquit, ut tabernacula Cedar, utpote que inter obscura uite mundialis, in caliginibus erumpentium tempestatum sub spe manentium ciuitatis milito, et corporalis molestie nubilo necessario adhuc turbor. Sed licet his aliquoties inuita subiaceam, formosa tamen sum, ut pelles Salomonis, quia quiddam simile martyrum molior, dum eum quem illi contra principes potestatesque, tenebrarum uisibilium persecutorum, incentorum, positis corporum, in tegumentis  anime scilicet, pellibus, confligendo sortiri studuere triumphum. Hunc ego aduersus carnem et sanguinem exposito uitiorum pondere, circumstans me peccatum excutiens, non sine carnis acri iniuria, et animi angustia diuturnis conflictibus dimicando obtinere nitor.

Dispensatiue sane a Deo agitur ut, cum tentationis fuco aliquando mea conscientia offunditur, a timore sue, que forsitan subriperet, elationis excidat,  et quanto suo iudicio nitorem consuetum amisisse se dolet, eo apud intimum inspectorem formosior exstet. Sicut enim lilium inter spinas , et si quando earum aculeis illiditur, uim sui tamen odoris non minuit, sic mens eterni Sponsi iam amore donata, inter illas, quas rex Aegypti, diligenter maribus enecatis, fouere desiderat filias , id est fluxos mollesque cogitatus, ac si inter mulierculas turpes, regie uirgo munditie, speciei et honoris gloria excellentis emineat. Expergiscamur igitur, et omnimodum a nobis laboris exigamus uectigal, et emundande operam demus menti, nec uacando uirtutes sponte nobis estimemus innascituras, et sicut uulgo ioculariter de presbyteris solet dici quod infulati operantur, et  rebrachiati comedunt. Ita nos exertas habendo manus exercende corporis uoluptati, ac sopitos habendo diuinis officiis sensus somniando putemus promereri Deum; at longe aliter  .

Hec tibi, o sancta et excellens omni pio exercitio anima, coactus monitu contra me ipsum uehementi impetu delatraui, et dum uitia animorum tibi multa circumlocutione distinxi, me ipsum, uellem nollem, tibi expandi. At si de uirtutis studio quidquam dixi, nature potius ascribere debes potentie, que nunquam a bono prorsus est exors, quam mee in aliquo studio experientie. Narratio stulti, ut ait quidam, quasi sarcina in uia . Sed penes te excusatum de longiloquio presumere me audeo, qui quod ausus sum, rogatu  potissimum feci tuo. Dant tibi alii pictos et copioso ornatu spectabiles libros, ego utinam utile aliquid tuis queam deferre conspectibus! Accipe igitur de tua te salute monentem, et licet me secus agere quam dico cognoscas, ne asperneris quod pro tua tibi saluatione depromitur. Libens que iusseris egerim. Premium saltem laboris huius tuas mihi orationes impende.


FINIS.





[DE PIGNORIBUS SANCTORUM. [1Kb] ]



uEN. GUIBERTI ABBATIS IN LIBROS QUATUOR DE PIGNORIBUS SANCTORUM EPISTOLA NUNCUPATORIA.

 327 Domno et Patri, Sancti Symphoriani abbati ODONI ; GUIBERTUS Dei Genitricis utinam minister ac seruus; letos in Dei seruitium habere processus.

Auctor instituti sui rationem reddit.---Cum plurime questiones super dente Saluatoris, quem nobis contigui Sancti Medardenses habere se asserunt, apud me perstrepent, cum uulgariter aliquibus sategissent,  censui litteris pauca super capitulo isto perstringere, et tacitis aliorum sensibus quid animus meus inde sentiret edicere. Dum ergo rem ipsam in ipsa libelli fronte aggrederer, et quod conceperam uix pagina integra dictando eniterer, tanta pro similibus dicendorum influxit copia, ut cepta indefinite mox desereretur materia. Cumque  alia, sed non aliena, ab hac occasione prosequerer, excudi primum, imperfecta quam adorsus fueram oratione libellum. In sequenti  ubi de Domini corpore sermo incidit, totum etiam tunc quod loqui super dente ceperamus excidit. Unde iis que irruerant disserendo profligatis, tandem in tertio conatum meum exercui. Sed nescio utrum quidpiam, quod prudenti cuipiam sit satis, explicui.

Auctori obiectum. 1. Quod corpus Christi in Eucaristia uicarium Christi appellarit.---Ceterum si quid senserim, ex fide sensa tota fidei securitate protulerim, si quis melius sentiat, uelim. Attamen ex meis beneuolis lectoribus illud in secundo libello subnotauit quod panis ac uini mysterium uicarium  Christi appellarim, quod ob hoc sibi minus idonee dictum uisum est, quod id quod uicarium dicitur, minus eo, cuius uicarium est, aliquo modo estimatur. Sed si dicta mea attendisset quibus . . . . . . . . . quod est ex uirgine, et significati quod in . . . . . . . . . constat, a me sepenumero identitas enuntiatur, omnis eius illico ambiguitas sopiret, cum ipsa uerba Dominica mox inibi subiecta met . . . . ad sui memoriam id fieri imperant, nunquam de uicissitudine questio motaretur. Quis enim uicar . . . [f., uicarium] cuiuslibet representandi dubitat, quod super representa . . . [f., representatam] memoriam innouat? Magis plane in causa esse uidetur quod Spiritus sanctus Pignus dicitur , quod Filius ipse Splendor glorie, Figura substantie , et alias Imago  Dei appellatur . Et certe uicarium quid obsistat uocari non uideo, quod et ipse quotidianum appellat, ac si suggereret, sic eo in presenti, dum dicitur hodie, utendum, ut ad illud eterne fruendum, quod considet dextere paterne, nos ducat. Quod plane sic in hoc seculo fiendum mandat ut in seculis seculorum, cum ad speciem huius originis pertigerimus, fieri non egeat, sentire non possum quin opportune uicis cuiusdam speciem ipsa licet omnimoda, ueritas gerat.

Huius itaque opusculi te iudicem, uir amantissime, creare disposui, quem et acrimonia nusquam torpentis ingenii, non modo littere statum examinare perdocuit, sed ad ipsius littere, ut sic dixerim, spiritum disquirendum contemplandi assiduitas assueuit. Te  ergo securus elegerim, quem ad corrigenda etiam hostilia progredi non nisi ex ingenita tibi humilitate didicerim.

2. Quia male uerba interpretatus illud Sap. cap. u, 3. Quod potissimum in lib. De interiori mundo refutat.---Porro quod te audiente quidam . . . . . . . . us [f., emulus] mihi obiecit, satis utique promptulus ad loquendum, sed minus prouidus ad id quod delatrauerat tuendum. Scilicet quod contra sapientie librum eos qui in inferno sunt, aut futuri sunt, cor impenitens et habere, et habituros dixerim, ubi uidelicet legitur: Dicentes, inquit, intra se, penitentiam agentes, et pre angustia spiritus gementes: Hi sunt, quos habuimus aliquando in derisum , etc., tali oratione, ni fallor, occludam. Quod enim eorum mens in diabolicum furorem, obstinationemque deciderit, satis in eodem quem de interiori mundo uocauerim libro, probasse me memini, sin alias, ea sola quasi contrarii oppositione conclusi, quod qua beneuolentia Christus in celo suos sibi commembres unit atque concorporat, ea rabiei similitudine diabolus eos, quibus caput efficitur, sibi conformes factos inuiscerat.

328 ualde enim absurdum, et omni rationi inconcinnum nemo dubitat quod qui maleuolus a presenti migrat, illic recuperet quod hic, dum aduiuit, habere non curat; alioquin Salomonis sententia uacat, qui lignum precisum, siue ad austrum, siue ad aquilonem decidens, quocunque loco ceciderit, immobiliter  manere pronuntiat . Non enim maneret, si a capitis sui alteruter, siue bonus, siue malus, conformitate statuque desciret. At quia a tanti libri sensu sese absentare dignoscitur omnino nefarium, ita eorum penitentiam disseramus, ut ipsorum impenitudinem perpetuam non negemus.

In hoc sane solo eis penitere posse ascribimus, licet penitendi eis usquequaque nullus sit fructus, quod inter acerbitates suppliciorum sic peccat, pro quibus sunt puniti, fastidiunt, ut rursus extemplo cum infructuositas animo tanti sui doloris occurrerit, quod nulla ratione mutari possit, furor desperationis corda subuertat, et in tantum oderint quod sunt ut eos peniteat quod minus peccatores  minusque in suis uoluptatibus, dum aduiuerent, efferati fuerunt.

Cui concinit Isaie illud: Sola, inquit, uexatio intellectum dabit auditui . Quod in libro Sapientie penitentia dicitur, hoc apud Isaiam intellectus appellatur. Et licet apud Salomonem nec ratio, nec scientia apud inferos futura pronuntietur , tamen sine intellectu in hoc solo non esse noscuntur, quod semper discernunt pro quo patiuntur, sed inter patiendum, quia nullus discretionis est fructus, ad obdurationis et contemptus insaniam relabuntur.

Unde est illud Iob, cum terram miserie ac tenebrarum describeret: Ubi, inquit, umbra mortis, et  nullus ordo, sed sempiternus horror inhabitat . Ordo plane esset, si is, qui peniteret, ab eius rei effectu, imo et affectu, de qua penitudinem gerit, absisteret. Nullus ergo ibi ordo est, dum pro malo cruciatus hinc penitet, illinc desperatur mali appetitu furens feruet. Quem furorem sempiternus ille horror significat, qui in animis spei omnis alienatione crudelibus enormiter flagrat. Quod totum liquidissime in Iude proditoris facto perpenditur, quem dum facte proditionis penitet, nequaquam tamen resumpto culpam corrigendi studio, a sua pernicie manus arcet.

Certe si ipse, qui tali questiuncula obligare me uoluit, presens esset, ab eo quererem, et multo rectius quam quesiuit, quid super fatuarum in  Euangelio uirginum uerbo sentiret, que dari sibi oleum a prudentibus, et a sponso clausa iam ianua aperiri sibi petunt , cum nulli dubium sit, quod post resurrectionem, que illic euidenter innuitur, nullus de suo statu seu saluandus, seu perditus, inibi dubitare sinatur. Cum enim dies quorumque mortis, dies iudicii in Scriptura aliquoties nominetur  nullo modo quempiam latere potest quas hereditates in posterum sortiatur, ubi ab integumento corporis exuto spiritu, ad eternitatis seu bone seu male notitiam nullatenus caligatur.

Si ergo exutum recens a corpore suarum sortium  nichil latet, et post resurrectionem multo euidentius per experientiam corporis et anime, uite sequentis habitus patet, ubi nec falsa pietas, nec adulatio, non dico se promouet, sed esse non preualet, uerba ista quomodo in illa ueritate constant, que in huius seculi uanitate, si apud aliquem sapientem modo depromantur, non stant? Quis enim in presenti aliene conscientie, si sanum sapiat, testimonium ferat, quod sue, si iuste penset, nequeat? Quis ergo nugaciter a Deo quidquam tunc expetat, aut ab homine exigat, qui in presenti quomodo se metiatur, ignorat? Non enim mendacia ei obtendi poterunt, cuius cuncta iudicio nuda erunt.

Quod etiam alibi legitur, multi dicent: Domine,  nonne in nomine tuo prophetauimus, demonia eiecimus, uirtutes multas fecimus?  Nunquid  in illo supremo examine, quasi sui ipsorum ignari, elementariis uocibus cum Deo cordium teste contendent? Dum ergo in absurdum littera tendit, attendendum est qui in iis sese sensus aperiat. Erit itaque non quod perspicax tunc spiritus dicat, aut cogitet, sed quod ab homine in presenti magnis hypocritarum uirtutibus, que putantur, stupefacto pensari possunt, uel ab iis hypocritis captata ab hominibus laude cecatis sentiri queunt, qui ea que de se ab hominibus celebrantur, apud Deum constare credunt. Unde est: ue desiderantibus diem Domini!  Cecus enim premia sperat, quibus se dignum falsus miserorum adulationibus estimat.

Sic itaque qui in inferno sunt intra se penitentiam  gerunt, cum per sui considerationem, et damnationis exemplum perpensa sanctorum excellentia alios penitere compellunt. Si enim eos qui in inferno puniuntur, Solem iustitie quia eis non luxerit doluisse sentimus, uerbum Sapientis: A mortuo scilicet perit confessio . Et psalmi: In inferno quis confitebitur tibi?  Et: Non est in morte qui memor sit tui . Impius quoque cum uenerit in profundo malorum [al., peccatorum] contemnit. Prauo intellectu obruimus. Ubi enim sancti stant in magna constantia , nisi inter huius uite 329 aduersa? Hic impii labores eorum abstulerunt , dum eos frustra tantopere pro Deo laborare dixerunt.  Igitur in Scripturis pensemus similia, alioquin aduersum se constabunt plura rebellia.



LIBER PRIMUS DE SANCTIS ET EORUM PIGNORIBUS.



CAPUT PRIMUM.


Si de statu generalis omnium resurrectionis errare malum est, multo amplius ipsi Capiti resurgenti aliquid detraxisse peruersum. Cum enim totius huius spei efficientia ab ipsius exemplo dependeat, procul dubio tota sponsionis huius consequentia infirmatur, si in eo qui spopondit faciendi possibilitas titubauerit, aut de eo quidpiam, quod promissum est, quomodocunque cassatur. Nam cum qui promittit promissa non implet, aut falsitatis arguitur, aut de eo, quod alios ditaturum se dixerat, minus posse se perhibet. Deo ergo aut potentiam imminuendo decoquere, aut quasi infidelitatem in promissis inurere, cum sit uel sic cogitari horrendum, nemo sibi sub nomine pietatis attribuat, quod impium omnium rationi  probabilissime constat, quodque ad contumeliam credulitatis uniuerse respondeat.

Qui Ecclesie falsa tribuit, ipsam dedecore afficit.---Si enim pro singulari Ecclesiarum suarum excellentia sibi ascribunt, unde potissimum fidei nostre iura succumbunt, omnino hic honor detestabilis  estimandus, qui spebus uniuersorum parturit declinationes et lapsus. Certe si dextram tantopere auro oneres ut uires eo ornatu corporis totius enerues, multum erit huiusmodi inutilis pulchritudo, que pro particulari decore, officiat uniuerso: sicut ex emergentium frequentia surculorum interitus accidit ramo, imo in arboris corpore toto.

Ecclesiarum consuetudines diuerse nil officiunt fidei catholice.---Porro etiam in iis que ecclesiastice aut tenentur aut docentur, tanta moderatio hactenus constat inolita ut nullus promulgare presumat, nisi quod catholice consonantie sub ratione, aut exemplo examinatior censura confirmat. Sunt etenim quedam, que tenentur, sed non docentur, sicut sunt consuetudines aut ieiunandi, aut psallendi; que etsi  diuersa sunt actu, nusquam tamen discrepant a fidei sensu, nec aliter faciens argui potest, qui a dissimiliter abstinente, aut canente per intelligentiam nullatenus abest. Alioquin, qui in simili fide diuersitatem [f., fidem diuersitate] frugalitatum officiorumque detenderet, ex sui singularitate priuilegii  schismaticus et merito dici posset. Si ergo diuersum quidpiam psallis, dissimiliterque ieiunas, non est competens aut idoneum, ut hoc aliis non minora bona tractantibus importunus predices, aut iniungas. Audi Apostolum: Qui manducat, Domino manducat; et qui non manducat, Domino non manducat . De similibus idem iudicare in promptu est.

Absque baptismate et Eucaristia fides constare nequit, quorum ubique par est forma.---Sunt preterea que tenentur et docentur, uti sunt et baptismatis, ac hostie Dominice sacramenta, que, quia in tantum sunt Christianitati communia, ut sine iis subsistere non ualeat fides nostra, sic auctoritate tenentur semper indissimili ubique immota, ut semper et ubique  eadem comitetur, precedat, et subsequatur paris forme doctrina. Paris, inquam, forme, ut quod extrinsecus pronuntiatur, secundum id docentium procedat oratio. In quibus tamen duobus id refert ut sine aqua aut sanguine Christianus esse non ualeat, sine Eucaristia uero esse possit, si tamen in eius constanter fide permaneat. Quod in plerisque potest probari martyribus, siue eremitis, quorum alteri nunquam, alteri semel aut rarissime sumpta, sancto deinceps opere se ei incorporantes, longeua solitudine sanctificati sunt.

Aliquando fides sine operibus ad iustitiam reputatur.---Idem est et in preceptis, ut uacantibus ceteris, fides ad salutem sufficiens tenenda doceatur.  Unde Apostolus: Ei autem qui non operatur, fides reputatur ad iustitiam . Amplior nichilominus caritati prerogatiua tribuitur, dum fidei speique preponitur, dum sola pro omnibus estimatur, dum sola opus quasi antonomastice predicatur: Opera, inquit, manuum nostrarum dirige super nos . Que sunt communia cuiuslibet professionis bone exercitia. Et opus manuum nostrarum dirige , id est, meliora carismata, eminentiorem scilicet uiam, nos doce. Hec apud nos et tenta docentur, et docendo tenentur.

Preterea sunt quedam, que etsi inter summe necessaria saluti nostre, de quibus agimus, non computantur, sine quibus uiui recte non potest, tamen et tenentur, et in Ecclesiis predicantur, sine  quorum plane usu, et presentia multi uitas bene transegerunt, et transigunt, ut sunt cadauera sanctorum; ut pignora, de iis uidelicet que fuerunt in usibus ipsorum. Hec nobis sunt reuerentie ac 330 honori, pro exemplo presidioque eorum. In quibus equidem ea sola authentica ratio habenda esset, ut is duntaxat diceretur sanctus, quem non opinio, sed uetustatis, aut scriptorum ueracium traditio certa firmaret. Is enim quomodo putas, ut ita dicam, sancitur, cuius auctoritatis memoria ulla nescitur, nedum quod nec litteris, aut aperta miraculorum experientia solidatur? Litteris dico ad roborandum efficacibus: sunt enim quam plurime super  quibusque sanctis relationes, quibus potius eorum preconium apud infideles impiari poterat, quam aliquatenus illustrari. Ubi enim etiam que uera sunt adeo pannoso, et pedestri, et, ut petico uerbo utar, humi serpenti eloquio proferuntur, imo inconditissime delatrantur, ut cum minime sint, falsissima esse credantur.

Et quomodo talium auctorum subornande astipulabitur falsitati oratio, que ex sui indignissima cruditate etiam ueritatem ponit in dubio? Et quibus super huius inflictione neui parsum putamus, cum non uitas, sed potius nenias aliquorum apostolorum tanta infuscatas fuligine uidemus? Et harum rotatus fabularum omnis carri stridore deterior; quam edificationem afferet piis, qui etiam incentiuum blasphemie  suggerit impiis? Quid Thome historia, nisi strepitus aurium appelletur, cui non semel Augustinus, sed locis pluribus refragatur?   Egebat forsitan aut Deus, aut sancti eorum, iuxta illud Iob, mendacio, ut pro ipso loquerentur dolos. Si ipsi sancti apostoli qui quasi capilli aut barba summo capiti coheserunt, huiusmodi fallaciis minime caruerunt. Et nisi ex euangeliis, et suis ipsorum actibus nostre insignirentur notitie, aliquorum animos talium figmenta turbarent.

Quid dicam de illis, qui nullis aliorsum testimoniis claruerunt, et ex eo quod scripturis qualibuscunque celebrari putantur, potissimum tenebrantur? Quid super illis agam, quorum nec initia, nec media ulli patent, et in quo omnis laus cantatur, finis  penitus ignoratur? Et quis illos, ut se iuuare debeant, deprecetur, quos nescit utrum quidpiam apud Deum mereantur? et nonne grauiter hominis conscientia offendit, que eum, de quo nil magnum sperat, Deo pro se intercessorem obtendit? Nonne sue prorsus acumen orationis, imo intentionis obtundit, qui eum quem rogat, utrum commune quid cum Deo habeat, nescit?

Certe uidi quosdam, qui cum diutissime aliquem, ut ferebant, sanctum, ex Britannia delatum pro confessore habuissent, mutato de repente animo pro martyre celebrarunt. Causas cum rogitassem, nil dignius super martyrio hominis, quam de pretermissa confessione dixerunt.

 Legi testor Deum, et iis, qui mihi presto fuerant, cum nimia detestatione relegi: scilicet in uita Samsonis celeberrimi, apud Francos et Britones, sancti, abbatem quemdam, quem sanctum Pyronem  lectio illa agnominat; cuius cum finem ut beatum putabam rite legendo prosequerer, reperi cumulum sanctitatis, hominem uidelicet ebrietate madentem, puteum incidisse, sicque enectum.

 Nec illud excidit, quod Lanfrancus Cantuarie apud Anglos episcopus, successori postea suo Anselmo, tunc abbati Beccensi questionem infert, super quodam predecessore suo  , qui in uincula coniectus,  quia pecuniis sese redimere renuit, peremptus est.

Antequam quis inuocetur de ipsius debet constare sanctitate.--- Quid dicam de iis sanctis, quorum aut finis est in malo propatulus, aut latet utrum bonus an malus, aut inter utrumque fit scrupulus? Iesu pie! cuiusmodi sanctus cuius finis constat ambiguus? Antequam ergo eum deprecer, necesse est ut de ueritate sanctitatis eius altercer. Illud dicere audebo profanum, quod ararum pone sacraria altissimos tribunalium instar thronos obtinent, quorum tempus, natalis, ac uita, dies quoque et qualitas mortium in nullius uiuentis memoria resident. Etsi eos fideles pro nomine sanctitatis honorant, sacerdotes tamen  non recte  iudicant, qui uulgus opinionis sue uento circumlatum non corripiunt, nec emendant. Si enim sine testimoniis ad gradus summos legitime nemo prouehitur, illi temere falsis imo sacrilegis uocabulis insignientur, ad hoc ut cunctis mortalibus emineant, proponentur, qui forsitan in loca penalia relegati, aut in tartara perditum ducti, si sibi profuturum scirent, et facultas suppeteret, opem a mortalibus cum illo diuite precarentur.

Ecclesie prelatorum est, ut debite sanctorum cultui incumbat populus inuigilare.--- Sit itaque uidere pontificum, sit Dei populi uidere custodum, quatenus suis prouideant, ut si emulationem Dei habent, hanc duntaxat habere sinantur secundum scientiam, ne peccent, si recte offerant, et recte  non diuidant. Si, secundum prophetam, ue eis qui dicunt malum bonum, et bonum malum : que maior peruersitas, quam tales sacris altaribus intrudere, quos fortassis ab ipsis sacris aditis conueniebat extrudere? Si hi e quorum corporibus post mortem miracula effluxerunt, a cruciatibus in anima liberi, ut legimus, non fuerunt, iustum enim uix saluari experto didicimus, quid de illis sperare licebit, quorum claritudini neque uisus, neque auditus, neque scripta, neque miracula concurrerunt? et certe difficillime credendum 331 signis erat, preter illa que bono continuatus initio finis ediderat.

Signa exteriora haud indicia sanctitatis.---Hec  etenim ita, ut sic dicam, amphibola reputantur ut sicut dextris sic et sinistris partibus glorias suppeditare dicuntur; qui enim filiis Isrel mare Rubrum diuisit, Magno Alexandro Pamphylicum. Lege Suetonium, quomodo uespasianus impactum pedis pollice sustulerit claudum. In promptu quoque est in ortu prepotentum principum, utputa prefati Alexandri, Iulii Cesaris, Octauiani; sed et aliorum signa premissa, et in mortibus habuisse Carolum, et Ludouicum filium eius prognostica. Unde et nostro tempore in nostrorum, et Lotharingorum, seu Anglicorum regum occasibus, et innouatione regnorum, sepius cometes emersisse conspeximus.

Ludouicus Grossus seu sextus, scrophas curat. Quod  Philippo patri criminibus obuoluto negatum est. Id Anglicus rex potestatis minime habet.---Quid quod dominum nostrum Ludouicum regem consuetudinario uti uidemus prodigio?  Hos plane, qui scrophas circa iugulum, aut uspiam in corpore patiuntur, ad tactum eius, superaddito crucis signo, uidi cateruatim, me ei coherente et etiam prohibente, concurrere. Quos tamen ille ingenita liberalitate, serena ad se manu obuncans, humillime consignabat. Cuius gloriam miraculi cum Philippus pater eius alacriter exerceret, nescio quibus incidentibus culpis amisit. Super aliis regibus qualiter se gerant in hac re, supersedeo; regem tamen Anglicum neutiquam in talibus audere scio.



CAPUT II.

 Â§ I. Signa et uisiones non eorum quorum ministerio fiunt, sed aliorum identidem utilitati inseruiunt.---Sciendum ergo plurifariam signorum dona distribui. Sunt enim quidam per quos ac si canales eadem portenta feruntur, et dum per hec aliorum utilitati militant, ipsi eorum que per eos fiunt exsortes habentur. Quod in loquela asine et angeli uisione, prophetia Balaam , et Caiphe  certissime coniici potest, quia que exterius sonuerunt, a se penitus aliena fuerunt. Unde et a morientibus cuiuscunque meriti multa uidemus futura predici, et de sequentis seculi statu plurima enuntiari. Inde et secundum hunc modum uerba infantium prorsus innocentium solemus appretiari, nam super suis ipsorum, aliorumque euentibus, ab  eis solent quasi per hebetudinem plena prouidentie dicta iactari. Quod sub sequenti patebit exemplo.

Infantulus uidet inter agentem sacra mysteria presbyterum manu puerulum hostie loco tenentem.---Nuperrime, scilicet Pascha preterito, die ipsa, cum eadem festiuitas ageretur, in urbe nobis contigua Suessorum , mulier quedam ad ecclesiam proprium infantulum suscipiende gratia communionis adduxerat. Cumque tempus Eucaristie conficiende accederet , et puerulus rerum adhuc omnium inscius, sub presentia matris a sacerdotis tergo consisteret, uidit in medio altaris, dum res diuina geritur, infantulum omni specie pulchriorem inter manus sacerdotis erigi. Quod cum intueretur puerili curiositate,  qua uisa silere non sinitur, Ecclesia audiente, exclamat ad matrem: Â»Domina, inquit, nonne attendis quam pulchrum puerum super altare presbyter teneat?Â« Matrem uero respicientem, nichil huius uisionis attigerat. Post paululum autem, cum post eleuationem demitteret sacramentum, et operiret sindone, rursus inclamitat: Â»Ecce, ait, albo panno inuoluit eum.Â«

Cumque cunctis audientibus hec eadem replicaret, capacioris intelligentie quidam animaduertunt, innocentiam puerilem aliis oculis pulchrum illum puerulum intueri; aliis pallam materialem qua intellectualis obuoluebatur attendi. Ecce ille qui hec uidit, huic seculo innutritur, nec sequentem spei estimatur melioris ad uitam. Unde scitur indubie  quod uisio hec, eius qui uidit nec prodit meritum, nec amplificat gloriam, sed audientium fidei addit magnificentiam. Et quomodo id sue utilitati aut glorie uidisse dicatur, qui uix aut nullo modo, utpote infra sensum, quid olim uiderit meminisse dignoscitur?

Â§ II. Reperiuntur porro et alii, quibus nec propter precedentia merita id prouenit, neque iis ex sententia rationis obtingit, sed sine respectu omnis studii ac laboris, pene totius iustitie gloria accidit. Quod in sanctis innocentibus perspicuum constat, qui sine contemplatione aut Dei, aut premii passi, quidquid Dei est obtinuere in premio; figuli enim est potentie facere uas in honorem, facere in contumeliam . Ipse nempe est qui obiicit:  Non licet mihi quod uolo facere?  Cui enim uult miseretur, quem uult indurat . Nec moderne super hoc differtur etatis exemplum.

Acolythus puer imaginem alloquitur; cui et ipsa dedit responsum.---Apud Sanctiquintinense  oppidum, quidam itidem paruulus fuerat, parentum iudicio allectus ad clerum; iamque acolythi nisi fallor, gradum subierat. Is ante absidis frontem, inter altare uidelicet ac absidem, quadam solemni die hora sacrificii pro officio acturus astiterat. Patenam autem cum hostia que erat offerenda gerebat. Imago denique a fronte cancelli gypsea, crucifixi Domini speciem preferens, eminebat, que non longe  a Quintini martyris sepulcro distabat. Cumque imagini 332 assisteret, et offerenda deferret, puerili tam uerbo quam sensu ad imaginem dixit: Â»uultis, ait, Domine, de pane meo?Â« Cui ille euidentissime respondere dignatur: Â»Ego, ait, in proximo tibi de meo pane dabo.Â« Qui his auditis morbo corripitur, et infra dies paucissimos suo quem breui tenuerat exutus hominiculo, compos trabee celestis efficitur, et ante imaginem, que id sibi spoponderat, sepelitur.

Hec clero Ecclesie ipsius referente edidici, et tumulo astipulante rem uidi, et credidi, sicut primum, quod retuli, a domino archiepiscopo Remensi Radulpho audiui. Suessio quoque testatur clerus, populusque Lauduni. Dicit Seneca in libris De beneficio:  Â»Quia qui uicem aliene largitati restituit, mercatoribus exequatur, qui autem gratuito impendit, Deum imitatur.Â« Certe et securus dicam, quia multo magis naturale est Deo gratiam impendere quam cuiuspiam merito respondere.

III. Sunt preterea aliqui quorum fides multum de misericordia diuina meretur, ita ut ille, cuius cibus est ut faciat uoluntatem Patris sui , illis potissimum efficientiam sue ipsorum salutis ascribat, quos in expetendo quod ceperant fide animosiores inuenit. Unde et ad multos eius familiare uerbum est. Fides tua te saluum fecit . Quod est dicere: In tantum mihi placet fidei uestre importunitas ut mei uice uestra ex uobis pendeat  sanitas. Quod et nouo nostris temporibus ipse monstrauit exemplo.

De puella que postquam uoluptatibus indulsisset, et peccata fuisset confessa, a summo uite discrimine fide sua meruit liberari.---Circa confinia, nisi fallor, Cameracensis, Adartensisque prouincie, iuuenis et puella, plurima consanguinitate finitimi, ruri sub eisdem edibus commanebant. Cumque assiduitas contubernii familiaritatem, familiaritas ineptie concepte preberet ausum, male cautam subito propinquitatem impudens uitiauit incestus. Nec mora, ingeste libidinis iuuencula persentiente conceptum, ceperunt mutuo assiduo non sine lacrymis murmure conqueri, infamiam suorum oculosque uereri. Itaque digredi a natali solo constituunt. Sed puella  proprii admodum meticulosa reatus, concurrit ad presbyterum, et cum atroci dolore suum confitetur admissum. Quo facto, a rure illo, noctu quasi in exteram secessuri regionem, utrique commigrant. Qui extra agros illos haud procul euntes, marginem putei iam dudum desolati peruium habuere. At iuuenis: Consedeamus, ait, ut uteri grauetudinem super oram putei pausando leues. Credidit illa dolis, et cum uecordi iuueni assedisset, impulsam a pectore illam nequissimus precipitauit in puteum.

Cumque post paululum reddita sensibus ex casus altissimi dolo gemisceret, cepit ad eam an uiueret quasi compellando clamare. uiuam itaque sentiens querule uocis mussitatione captata, sensim ad eam lapides prerogare aggreditur. Illico muliercula conticescens,  in adiacentem putei angulum non tam quietura quam saxeos imbres euitatura concessit. Et dum nec spiritum, ne motum quidem facientis, impio hauriret auditu, mortuam non minus ex lapsu quam ex lapidum collisione putauit. Recedit itaque et ad propria facinore letior tecta regreditur. De puella, nisi quod incomitata excesserat, fabula rara fuit.

Igitur in sinu illius cauee constituta, cum desperatissima pastum ne Deo quidem prestolaretur ab ipso, sensit ex eo qui capiti eius imminebat cespite stillam laticis elabi frequentius, cui ora subiiciens eo tantillo reficiebatur illapsu, ut Sardanapali copias exequaret. Quid differam? Quadraginta inibi ferme dies exegerat, nec alio uictu quam ea quam  prediximus fouebatur ex gutta. Interea die infra quadragesimum quodam, subulci et opiliones per agros undecunque compascuos pecora circa uiciniam putei ductitabant, in quibus dum discursitant locis, audiunt e profundo uocem suggrunientis ibidem. Qui capita per supremum putei demittentes, humanum ruisse quidpiam inibi ex uoce percipiunt, quem dum multa uocalitate ciuissent, feminam aduertunt. Rogitant quenam esset. Que et cuias esset, magna clamoris eruptione pertonuit.

Quo audito pastores ad uillam proximam Pegasca alacritate se conferunt, illam, que exitialiter periisse, uel extorris abiisse ab omnibus ferebatur, reperisse se aiunt. Nec mora illo ruit rusticana frequentia,  muliebre conuolat uulgus, non teneritudo puerulos, non annos pigritia pressit aniles, quin ocior quisque concurreret. Dimittitur quoque qui demersam funibus efferat, et exspectantibus turmis exhibeat. Qua exhibita, et relato tante saluationis euentu, non intra rus idem miraculi sese fama cohibuit, sed in remotas se regiones, uirtus isti tempori prorsus inusitata circumtulit.

Ecce quid ualuit fides in penitentia. Ecce quid ualuit in intentione corrigendi perseuerantia. Ille fidem habet in penitentia, qui post confessionis gratiam, ex securitate emendationis concepte nunquam diffidit de uenia. Hec est ergo illa fides quam in omnibus pene precedentibus patriarchis tanta replicatione commendat Apostolus, ut etiam Raab et  Iephte connumeret , qui fidei tantopere predicate obscuriores admodum 333 ceteris causas habent. Est autem huius que mihi uidetur precipua muliercule fides, fidelis et irreuerberatus in sua ad Deum necessitate concursus. Que tamen tanta apud Deum est, ut etiam iis, quorum correctio est nullatenus secutura, negare subsidium pietas superna non possit. Unde a prophetis crebro ei ingeritur: Ne moreris, inquiunt, propter temetipsum . Et: Propter honorem nominis tui libera nos . Inde et certo certius dicam Deum, qui pietas est, seipsum negare non posse , quin et iis qui a se futuri sunt extorres etiam celerius quam iustis assistat, dum iustos salubriter tentat, et illis quod expetunt ad  suum ipsorum iudicium citius prerogat.

Â§ Iu. De Erlebaldo, Cameracensi decano, sanctitate et doctrina conspicuo.---Sunt denique et alii, qui non pro sola fide ad subitum sed modernas et supercelestes glorias multa sancti laboris longeuitate merentur. In Cameracensi Ecclesia, ante hoc ferme biennium decanus, qui et summus edituus templi fuerat, cui Erlebaldus nomen erat, qui in multis quos circumquaque faciebat ad populum sermonibus, ad fructum uere confessionis ostendendum, idem quod modo retulimus referebat exemplum.

Is corpus proprium graui abstinentie fasce profligans, perpetuo cilicii squalore contabuit, in quo uix aut nunquam munditias habuit, in quo tanta uermium ingenitorum scaturiginis instar insolentia coaluit,  ut mirum haberetur quomodo id caro humana tolerare potuerit, cum eo nunquam ne quidem cubitando caruerit. Culcitra neutiquam usus, scamnum pene sine ullius sternii fulcro pro cubili habens, nunquam nudus accumbens. Igitur cum uite huius propinquaret ad finem, cepit in spiritu grauissime a demonibus molestari, et ab ipsis ueluti per uolutabra trahi. Cumque passionis huius cause ab eum inuisentibus quererentur, intulit hoc sibi apprime a diabolis obiici, quod sibi commissum minime plene cercuerat clerum.

Morte igitur sibi obita, cum plurimis bona specie apparuisset, tum maxime episcopo, modo tali, interrogatus ab eodem qualiter secum ageretur, respondit:  Â»Triginta, inquit, iis diebus preteritis quotidiana sum flagellorum cesione multatus:Â« Ad quem episcopus: Â»Et tu, inquit, domine, quam ob causam?Â« Et ille: Â»Mirum, ait, est quod dixisti cum scias hominem etsi sanctum, tot, uelit nolit, fragilitatum lapsibus subiacere; sed et de iis que Deo, et mihi confessus es cogitare debueras, ut corrigereris, sicut mihi spoponderas. Ne cuncteris ergo corrigi, quia expedit tibi ut facias.Â« In natali itaque Domini sibi finis obtigerat.

Hac deinde uisione et aliorum aliis publicatis, cum iam secundum seriem earum, et uite ipsius pietatem sub spe bona de eo omnia crederentur, festum consequenter Paschale transierat. Et ecce in monasterio Brotburgensi, quod multe religionis sanctorum est  uirginum, due adolescentule clarissime indolis fuerant, quarum cum obiret altera ante Dominice Resurrectionis diem, a sodali conuenta, et multis obtestationibus est obstricta, quatenus carne deposita, si spiritui eius Deo permittente liceret, ad se rediret, et quid secum boni aut mali gereretur, ediceret. Tantopere enim mutua se dilectione deuinxerant, et que inter uiuendum omnium suorum conscie uicissim fuerant, obeuntes non esse nolebant.

Igitur post aliquot puelle mortis ac festi Paschalis dies, cum superstes iuuencula dormitorium nescio quid actura petisset, ecce comes amantissima nil funebre, nil horridum preferens, sed quod gratiosius sensibus poterat apparere, subrutilans repente astitit. Infinito  illa stupore succingitur, et hesitanti tamen ore qualiter se ageret, ipsa requirit. Â»Feliciter, inquit, ago; die enim sancte Resurrectionis recens acte, dominus Erlebaldus Cameracensis decanus, et ego cum eo, cum immensa frequentie celestis letitia ad omnipotentis Dei faciem recepti sumus.Â« Dixit et excessit, sed tam cito dimissam immodico dolore compressit. Fuit autem homo iste cum sacerdotio, quo fulgebat, et in Scripture scientia copiosus, et mihi ualde amicitia affinis, cui sicut de eius honore supremo, ut debeo, gaudeo, utinam a modo inueniar gratiosus. Hec fides operosa commeruit, que pii laboris commercio Deum sibi effecerit debitorem. Hec ab episcopo Laudunensi domino meo Bartholomeo cum  audissem, tot propemodum postea de prouincialibus huius beati hominis testes secuti sunt, qui super hac re indissimilia sonuerunt, quot iam in memoria mea recenseri non poterunt.

Â§ u. Sicut uera sanctorum acta honori Deo, ita et falsa dedecori uertuntur.---At quia hec signa non tam pro sui nouitate quam pro causarum ipsarum reddenda diuersitatis ratione retulimus, illud adiiciendum reor, quod sicut euidentia et indubia sunt precordialiter affectanda, ita fucis aliquibus non facta sed ficta, diris sunt animaduersionibus punienda. Qui enim Deo quod nequidem cogitauit, ascribit, quantum in se est, Deum mentiri cogit. Si quis me homuncionem alicuius falsitatis accerseret, aut mihi quod non fecerim fecisse impingeret, multum  mihi horrori et odio esset. Et quid eo funestius, desperatius, damnatius, qui ipsum totius puritatis Deum fontem solo 334 ambitu fedissime uoluntatis attaminat?

Puer defunctus uelut sanctus imprudenter colitur.---Certe uidi, et retulisse me pudet, uulgarem quemdam puerum militis alicuius, ut ferebatur, armigerum die Parasceues biduo ante Pascha proxima Bellouago uilla occubuisse; attinebat autem uiri cuiusdam predicatissimi abbatis. Cepit mortuo illi pro sacra illa in qua obierat die gratuita sanctitas imputari. Cumque id rustici rerum nouarum cupidi celebrassent, repente oblationes et cerei ab omni agrestium pagensium uicinia ad eius tumulum comportantur. Quid plura! Tumba superstruitur, locus  ille domo edificata precingitur, ab ipsis certe Britannie finibus ad eum peregrinantium soli rusticorum, nullorum uero procerum cunei tendebantur. uidebat hec ille sapientissimus abba cum suis religiosis monachis, et munerum comportatorum blandiente frequentia, infecta miracula fieri supportabat. Etsi in profani uulgi auaris pectoribus capi potuerunt fictitie surditates, affectate uesanie, digiti studio reciprocati ad uolam, uestigia contorta sub clunibus. Quid facit modestus et sapiens, qui prefert propositum sanctitatis, dum fautorem se prebet in talibus?

Crebro teri perspicimus ista susurro, et facta feretrorum circumlatione ridicula, et eorum quos a rabie declamandi rabulos Hieronymus uocat mendaciis  quotidie cernimus alieni marsupii profunda nudari. Quorum tanta nebulonitate concutimur, tanta diuinorum adulatione ferimur ut iuxta prefatum doctorem, scurras, helluones, et catellaneos liguriendo exsuperent, coruos ac picas importuna garrulitate precedant.

Â§ uI. Quid de falsis reliquiis ipsomet presente Guiberto actum fuerit.---Sed quid crimen in numerum iacimus, si non ad errorem potius improbandum speciale aliquid inferamus? Celeberrima quedam Ecclesia huiusmodi circumuagationes agebat, et ad sui reparationem damni questus adhibito prolocutore querebat. Cumque super reliquiis suis sermonem plus equo extuberat, prolato phylacterio ait:  Sciatis, inquit, quod  intra hanc capsulam de pane illo, quem propriis Dominus dentibus masticauit, habetur, etsi minus a uobis creditur, ecce heros, ait , quem uos in litteris plurimum ualere testamini, uerbo meo si necesse fuerit testis assurget. Fateor, erubui, cum audissem, et nisi eorum presentia, quos ille auctores habere uidebatur, reueritus essem, ut pace ipsorum potius quam illius qui loquebatur, agam, falsarium ostendere debuissem. Quid dicam? ne monachi quidem, nedum clerici, ab hoc turpi emolumento se continent, ut res hereticas super fide nostra etiam me audiente pronuntient. Iuxta enim illud Betianum: Â»Iure insanus iudicarer, si contra insanos altercarer.Â«



CAPUT III.


Â§ I. Tabulis ecclesiasticis quinam ascripti censendi sunt.---Sed ut res que pre manibus est, liberius ualeat preuideri, de iis, qui appellantur sancti primo tractandum. Certe cum pro sanctis habeamus apostolos, et quos pro martyribus tuto probauit Ecclesia, certe super confessoribus serior sententia ferri potest. Martyres plane etsi scripta conticeant, solius prerogatiua sanguinis extulit, nec queritur in martyre que uita precesserit, cum ad uetustissimorum repurgia criminum cruor ipse satis sit. Iesu bone! quidni, cum ad omnem glorie sufficientiam etiam sceleribus abolitis potis sit, pena enim ipsa sicut ante baptismum, ita post baptismum culpas oblitterat, et uices agit lauacri, ac saluationis, imo  clarificationis certissime effectrix est. Penam dico quam rectissima causa precesserit, proinde in canonibus precipitur , ut si quis reperiatur idola destruens, et pro hoc ipso eum contingat interimi, ut non pro tali occubitu martyr habeatur. Et certe hic bona causa uidetur; sed quid quod intentio cause aliquoties deprauatur. Donatiste non imparia martyribus passi sunt, et quia extorres a caritate fuerunt, frustra tulerunt. Reliquie Manicheorum pridem Suessionis zelo Dei plebis arserunt, sed extorres a iusta causa, solummodo addemnatis corporibus sibi damno fuerunt. Super quibus in libris Monodiarum mearum laciniosius dixi.

Monodiarum librum edidit Guibertus.---Si ergo  de martyris sanctione sententia tanta ambiguitate profertur, de confessoribus, quorum finis minus aliquoties certi habet, que censura ferenda? Si in Martino, Remigio, ac similibus totius Ecclesie sensus adequitat, quid de eis proferam, quos prefatorum emulum per uillas ac oppida quotidie uulgus creat? Cum enim alii alios summos conspicerent habere patronos, uoluerunt et ipsi quales potuerunt, et fecere [f., facere] suos. Sic pete cum primo opuscula nobilia emisissent, postmodum ipsorum emulatione quique inertium ducti, Â»scripserunt , indocti, doctique pemata passim.Â« Artium repertores, et qui suis aurea secula duxere temporibus antiqui in deos deasque leuarunt, medii tantopere numerosa numina cumularunt ut postremi,  abrogatis quibusdam, quosdam secernerent selectosque uocarent. Samarite relegatis in Babyloniam Iudeis deos sibi conficiunt: Â»Unaqueque, inquit, gens fabricata est Deum suum .Â« 335 Babylonii fecerunt sibi Socoth Benoth, Cuthtei Nergel, et alii alios. Apud beatum Gregorium  constat quod is, qui displicet, cum ad intercedendum mittitur, irati animus ad deterius prouocatur. Sed omnes diffitentur se tales qui displiceant patronos elegisse.

Quem sanctum nescit cum quis orat, peccat.---Dicant ergo mihi quomodo sibi illum patrocinari estimant, de quo quidquid est sciendum ignorant.  Nusquam de eo scriptum preter nomen inuenies. Ceterum, tacente clero, anus, et muliercularum uilium greges, talium patronorum commentatas historias post insubulos, et litiatoria cantitant, et si quis earum dicta refellat, pro defensione ipsorum non modo conuiciis, sed telarum radiis instant. De quibus ergo ne suspicio, quales fuerint, residua quidem exstat, quis hos nisi extreme demens ad pro se interpellandum prouocat? Et oratio illa quid ualet, ubi orantis animum eius quem Deo pro se pretendit omnimoda incertitudo remordet? Quid, inquam, prodest, que sine peccato nunquam est? Si enim oras quem sanctum nescias, in eo ipso peccas, quo ueniam impetrare debueras, quia non recte diuidis cum recte offeras. In quo plane orans dubitas, Deum  nullatenus placas; sed dum de tua petitione diffidis, irritas, ad eius namque iniuriam respicit, ad quem is prolocutor dirigitur, quem non nouit. Et quomodo tibi proloquatur qui tibi suspectus habetur? Et si bene non opinaris de eo, quid te meriturum credis ab ipso? Dicit quodam in loco Ambrosius: Â»Super me debet esse cui me committere paro.Â«

De cuius itaque statu omnino ambigis, talem petere nonne insani prorsus est capitis? et quem ignoras utrum melior te sit, quare postulas ut penes Deum pro te sit? uide Dominum usque ad translationem montis fidei meritum commendantem, et hesitationem cordis aperte uetantem . Ac si diceret: Si quid magnum proponitis, quantumcunque illud est, si uel parum hesitatis,  amittitis, et multo tolerabilius est de suo merito quemque diffidere quam de eo in quo spes tua penes Deum pependerit, patrono tuo uidelicet, desperare. Quia enim minus tibi attribuis, illum adhibes, et certe nosti quia si interpres tuus falsitatis arguitur, quidquid impetrare potueras, perdes.

Apertis argumentis corpus B. uirginis glorificatum asseri non potest; nefarium tamen est credere illud corruptioni obnoxium, reliquisse Filium. Ratio suadet in celum fuisse assumptum.---Sed quid in iis diu uersor cum tanta sit in totius sancte Ecclesie ore pudicitia  ut etiam Matris Dominice corpus resurrectione glorificatum dicere non audeat, ob hoc uidelicet quod necessariis argumentis comprobare non ualeat? Et cum uas illud omni creatura post  Filium preclarius, quod Dominum maiestatis uniuersorum contulit, quod nunquam ulli ne angelice quidem nature licuerit, irremuneratum, inhonoratumue dimisisse ad experientiam corruptionis credere nefarium sit , resuscitatum nequaquam dicere audeamus; nec ob aliud profecto, nisi quod probabilibus indiciis id asseuerare non possumus. Etsi enim alias in dissertione sacre pagine ratio aliquoties sola conueniat, rationem autem adhibita Scripturarum in se exempla contineant, hic tamen etsi ratio eam ad integrum corpore resuscitato clarificatam opportunissima undecunque comportet, uerum quia euidentia probamenta non  suppetant, credere quidem de ipsa quidquid glorificatius est, etsi tacite possumus, neutiquam uero approbare ualemus.

Ratio plane procul dubio euidens uidetur, ut cum multa quorumcunque sanctorum corpora cum eius Filio resurrexisse credantur, illa, cuius caro non altera quam Filii est, presertim que nulla Patris nisi sola sancti Spiritus in conceptu eius fomenta cognouerit, quomodo sub legibus antique maledictionis in puluere terre resederit, que auctorem benedictionis singulariter electa protulerit, cum sine detrimento, si dicere audeam, carnis Filii esse non possit, si Matris carnem sub communi sorte dimiserit, et priuilegium peregrine carni contulerit, quod Matri sue, ipsius uere carni, negauerit? Latenter  quidem id minime sentire uetamur, quia tamen testimonia non adiacent, asserere prohibemur.

Recusat auctor incerta atque incognita sanctorum acta conscribere.---Si de illa cuius gloriam metiri omnis creatura non preualet, ea que premissa sunt docere non possumus, de iis quorum salus et perditio incerta sunt, quid nisi silentium sempiternum imperare debemus? Porro sunt quedam de aliquibus scripta, que multo deteriora neniis ne subulcorum quidem essent auribus inferenda. Certe cum plures sanctis suis summas antiquitates attribuant, moderno tempore eorum scribi uitas expostulant. Quod a me profecto sepe petitum est. Ego autem in his que obtutibus subiacent, fallor; et de iis que nemo unquam uiderit, quid ueri profiteor? Si dicerem que  dici audiui, et etiam sum rogatus ut super laude horum tam ignobilium dicerem, quin etiam ad populum declamarem; et ego, si quesita dicerem, et illi, qui talia suggerebant dicere, publico pariter cauterio digni essent.

Â§ II. De sanctorum reliquiis quarum nullum prorsus est dubium. Constantinopolitani et Angeriacenses monachi caput S. Ioannis Baptiste habere testantur.---Sed iis, quos sui ipsorum auctoritas exauctorat, omissis, eos, quos certitudo fidei exsequitur, attingamus. Certe et de ipsis 336 error est infinitus, aut hi illum, et eumdem alii habere se asserunt, uerbi gratia , caput Baptiste Dominici cum Constantinopolitani habere se dicant, Angeriacenses monachi idem se habere testantur. Quid ergo magis  ridiculum super tanto homine predicetur, quam si biceps esse ab utrisque dicatur? Sed abrogatis ludicris seria attendamus. Cum ergo constet id quod nusquam geminari potuerit alterutros habere non posse, perspicuum est hos, uel illos, plurime falsitati succumbere. Quod si in hac re que tota pietati commilitat, mutua ad se uersum arrogantia mendacioque confligunt, pro diuinis demoniaca agunt. Alterutri ergo qui decipiuntur atque decipiunt, idipsum profecto quo se iactitant, indebite colunt. Quod si indignum aliquid ab eis colitur, ecce quanto discrimini series ei obsequentium uniuersa addicitur. Quod si Ioannis Baptiste non est, alicuius uero sancti est, non mediocre tamen mendacii malum est.

 Nullum de corporis S. Firmini existentia in Ambianensi Ecclesia, sed in Dionysiano monasterio euidens testimonium reperitur.---Quid de capite Ioannis ago, qui de innumeris sanctorum corporibus itidem in dies audio?  Plane decessor meus Ambianensis episcopus, cum corpus Firmini martyris, ut putabat, quatenus de theca in thecam efferret, nullum inibi pitacium, ne unius quidem littere testimonium, quis ibidem iaceret, inuenit. Ab Atrebatensi, et ipso Ambianensi episcopis, audiui quod refero. Qua de re urbis episcopus plumbee lamine mox inscripsit, quod illic conderetur: Firminus martyr Ambianorum episcopus. Nec mora in monasterio Sancti Dionysii idem actitatur. Parata ab abbate ornatiori capsa dum inde extollitur, dum cum membris caput  euoluitur, membranula in martyris naribus reperitur, in qua quod esset Firminus Ambianensis martyr expromitur.

Igitur Ambianensibus cum nil in tanto astipuletur negotio, aliis autem e regione cum uel uocem testimonia qualiacunque suppeditent, ratio, queso, cuiuslibet iudicium factura consedeat? Quidquid in plumbea a Domino episcopo scriptum est lamina nonne iure cassabitur, cui in conscriptione illa nil prorsus testificatur? Et certe Dionysienses illi quomodocunque uel mutiunt, qui saltem litterulis utcunque subnixi sunt. Qui ergo uenerantur quod nesciunt, etsi sanctum quid sit, nunquam tamen sine magno periculo sunt. Si alias, in enormi multum sacrilegio. Quid enim magis sacrilegum quam  pro diuino excolere non diuinum? Que namque Deo pertinent diuina sunt. Et quid Deo pertinacius quam illi qui Deo unicorpores sunt?

Â§ III. S. Exuperii loco, Exuperii rustici corpus subinfertur.---Audi quod querimonias nostras elucidet, et de iis que sunt prelata diiudicet. Odo quidam Baiocensis episcopus, Roberti comitis Northmannorum naturalis filius, et Guilelmi senioris Anglorum regis naturaliter frater, sanctum Exuperium predecessorem suum castro Curboilo cultu permaximo honoratum desiderantissime requirebat. Cumque Ecclesie cui inerat edituum centum denariorum libris munerasset, ut eumdem ab ipso reciperet, ille male argutus aucupato cuiusdam rustici Exuperii nomine tumulo eruit, et ad episcopum detulit.  Interrogat episcopus utrum sancti Exuperii quod intulerat esset, necne, quin etiam sacramentum ab eo exigit. Hoc, inquit, iureiurando tibi asseuerabo, quod corpus Exuperii sit, de sanctitate autem nunquam, quia multis id prenomen ascribitur, quorum sententia longe peregrinatur a sancto. Igitur hoc modo episcopus equiuocatus a fure quieuit. Oppidanis autem mercimonium de patrono suo quod fecerat custos inclaruit. Qui conuentus ab ipsis, respondit: Reuisite signa feretri eius, et nisi illibata uideritis, luam penas.

Ecce quantum totius religionis dedecus cemptio episcopalis eualuit, dum, promoto tam profane rustico Exuperio, sacro Dei quo intrusus est altario  accessit, nunquam fortassis desitura contagio.  Tanta indissimiliter facta ubique loci memorie mee sese subiiciunt, ut ad referendum tempus uiresque deficiant, cum non de integris eorum corporibus tante, quante de membris et membrorum particulis fraudes fiant , dum ossa uulgaria pro sanctorum pignoribus uenundanda dispertiant. Hoc plane fit per eos qui, iuxta Apostolum: Questum existimant pietatem , dum quod esset, si saperent, suarum conducibile saluti animarum, hoc excrementa efficiant crumenarum.



CAPUT Iu.

Â§ I. Defuncta sanctorum corpora non auro aut argento includi debent.---Sed hec omnia a peruersitate  radicis emergunt, que non est alia quam quod eisdem adimitur quod communi sorte debuerat omnis commereri humana natura. Si enim certo certius de terra hominis origo consistit, et persoluto mortis debito in eamdem ex prime damnationis legibus recidit, presertim cui dictum est: Terra es, et in terram ibis: Deus, mea sententia, nec presenti, nec secuturo cuipiam dixit: Aurum uel argentum es, in aurum uel argentum ibis. Ut quid, precor, homo a sua natura, imo a Dei imperio eruitur, ut quod conditionaliter nulli competit, aureis uel argenteis conchulis inseratur?

Si uir sapiens alia preter terram humanorum 337 corporum sciret receptacula, non diceret: Quod graue iugum super filios Ade a die exitus  de uentre matris eorum, usque dum redeant in matrem omnium . Nota quam concinne dictum sit, matrem eorum et matrem omnium. Si mater mihi dicitur, que uentris loculum, et hunc immutabilem, qui alterari non potuerit, prebuit, consequentius et mater ipsa est, que materiam essendi mortalibus dedit, et plusquam mater est plane, quia, quod secundis non licet matribus, iterato nos recipit. Quocunque enim apparatu sarcophagorum amoliri a te tactum terre uolueris, uelis nolis, terra fis. Et que dignitas ut quis auro argentoue claudatur, cum Dei Filius saxo uilissimo obstruatur? Quod a seculorum primordiis ne superbissimis quidem regibus constat inolitum, nec unicum memorie mee suppeditatur exemplum; et  cum infinitas thesaurorum copias sepulcris immergerent,  nunquam legisse me memini quod loculis aureis seu argenteis marmora pura mutarent, Que Dei emulatio est, sed non secundum scientiam , ut fides nullum fructum afferens, sed que multum pariat indecens, nostro tempore commentetur, quod nulli unquam religioni, nullis usquam diuitiis exhibitum a seculo comperimus.

E tumulis erui corpora sanctorum Guiberto non probatur.--- Certe si sanctorum corpora sua, iuxta nature debitum, loca, id est sepulcra seruassent, huiusmodi quos recensui errores uacassent. Per hoc enim quod e tumulis eruuntur, membratim  huc illucque feruntur, et cum pietatis obtentus occasio circumlationis exstiterit, ad hoc subeunte nequitia detorqueri cepta est intentionis rectitudo, ut pene que simpliciter fieri consueuerant corrumperet uniuersa cupido. Si tanti loco meriti Tobie mortuorum sepultura ascribitur, ut inter ceterarum beneficia humanitatum Raphelis specialiter fere testimonio collaudetur, et ante Dei oculos grate admodum delata dicatur , quid impietatis et culpe putamus obtineat, qui corpora naturali debito priuans quauis leui occasione molestat? Et que non dico leuior, sed importunior occasio quam ut discipulus preponatur magistro? ille lapidi intrudatur, hic auro claudatur? ille nec pene subtili sindone obuoluatur, hic palliis aut sericis,  auroue textili subcingatur?

 Apud splendidissimum papam Gregorium, hi qui corpora Pauli apostoli, Laurentiique martyris inscii conspexere grauissime sunt puniti. Quid de iis iudicii proferetur, quibus auaritia sola in causa est, et sanctorum corpora faciunt irrequieta dispergi, imo, ut sic dicam, pro sola oblationum illatione quotidiano ostentui haberi? Solent namque pyxidibus eburneis aut argenteis nuda sanctorum ossa contegere, et ad tempus et horam pretio sese ingerente retegere. Spiritus Samuelis, qui, ut spiritus naturali alacritate uigebat, per Pythonissam inquietari se quia euocabatur, queritur , et ossa materialia que hac illacque dispersioni patent, si possint iustissime non querantur?  Iacob et Ioseph tantopere de sepulturis mandant , et omnes sancti sepulcra sibi preparant, de reportandis ad genitale solum ossibus operam gerunt, in domo sua, id est in parentela, inter scilicet contribules suos non sepeliri, quasi pene damnari metuunt: quid aliud uidetur nisi quod corpora ad resurrectionis gloriam immutanda omnimodis magni pendunt?

Si nemo, id est ratione se agens, carnem suam odio habuit , quin esce ac potus obsonia quotidiane indigentie comministret, quanto magis illud, in quo necessitati luxuria nulla communicet, ut in haustu uictualium aliquoties contingere solet, precordialiusque quamuis sumptuoso  tristis huius, ut ait peta, ministerii ambitu, spem ad melioris uite statum porrigens exstruere debet, ubi liber ab hieme seculari, et presentium tutus ab imbre turbarum, uocem archangeli surgere iubentis exspectet? Si huiusmodi uocat Apostolus dormientes , ego tales existimo inquietare nefarium, presertim cum in hac ipsa quiete neminem qui euigilare compellat alium prestolentur, nisi eum qui faciat de mortuis uiuiscentes.

Dicat quisque quod sentit, securus plane ego inferam,  non Deo, non sanctis ipsis unquam fuisse placitum ut eorum cuiuspiam debuerit reserari sepulcrum, aut dirimi per frusta corpusculum. Apud gentiles respectu humanitatis omnino inopibus  pollinctorum, et uespillonum generaliter obsequebantur officia, et uulgaris sandapile, et certe quorum spes, intereunte corpore, pariter interibat, et nos eorum busta suffodimus, membra diuidimus, quos sane plurimis documentis super hac motione irasci comperimus!

Plane Gregorius , cum Pauli apostoli caput ab Augusta, nisi fallor, Tiberii peteretur,  se prorsus id non audere respondit, illa quam superius dixi super eius repertoribus animaduersione pretensa. Eadmundus apud Anglos non ignobilis glorie rex et martyr existit, cuius in sui tuitione corporis zelum uellem sancti emularentur ceteri, qui in statu dormienti simillimo huc usque persistens a nemine uideri se dignatur aut tangi.  Nostra enim etate, ut ea que in eius passione leguntur taceam,  abba quidam eius loci plus equo curiosus, utrum, uti uulgabatur, caput eius post abscissionem corpori esset unitum, premissis ieiuniis cum 338 quodam suo monacho adnitente tentauit; sed tentationem illam tanta confestim puniuit infirmitas ut in neutro ulla deinceps remaneret manuum utilitas.

Si sic quietum suis tumulis fore quemque liceret, super corporum, pignorumue sacrorum mutatione sine concambio altercatio tota sileret, nec ii illum, illi eumdem habere se dicerent, si illibata uniuersorum, ut iustum esset, monumenta manerent, et dum omnes in sibi attributa terra immoti quiescerent, fraudes, quas prelibauimus, super  eorum multifida distributione non fierent, nec indigni dignorum loca tenerent.

Â§ II. Non peccant qui reliquias cuiusdam sancti pro alio uenerantur.---Queritur quoque ab aliquibus utrum eorum reliquie cum altere pro alteris honorantur, et non sint eius, cuius esse putantur, aliquid perniciosum colentibus importare credantur. Quod ego non estimo: cum enim Dominus de eis dicat, ut sint, inquit, unum sicut et nos unum sumus , cum ipsorum uniuersitas sub Christo capite sit quasi quedam identitas corporis, et unus cum Deo sit spiritus ipsi adherentis, inter eorum ossa qui sancti sunt, non est error si alia pro aliis excolantur, qui commembres in sui auctoris corpore dignoscuntur. A quo sensu non discrepare  uidetur, quod quatuor coronatorum festiuitas sub aliorum quinque martyrum nominibus ex Romana auctoritate recolitur .

Qui certe sanctum existimat, colitque, quamuis talis non sit, fructum recipit orationis apud Deum.---Sed ad hec forsitan quiuis querat utrum Deus simplices quosque exaudiat, cum per eos inuocatur quos esse sanctos non constat. Cui respondendum, quia sicut Deum, qui eum, de quo est incertus exposcit, irritat; ita eum si fideliter sanctum illum credens, qui non est sanctus exoret, placat. uerbi gratia, ponamus aliquem qui eleemosynam putet esse peccatum: si ergo is scienter eleemosynam faciat, reuera profecto ex conscientie intuitu peccat,  cum tamen aliorsum uere sit bonum quod faciat. Ita plane si sanctum quis estimet, quem sanctum quidem dici audiat, sanctum uero esse non constet, si eum precordialiter, et secundum fidem interpellet, apud Deum, qui causa et fructus est orationis, intentio deprecantis tota defigitur, quocunque modo animus per simplicitatem super suo intercessore errare uideatur, et quod sub spe boni honoratur, nunquam a boni remuneratione cassatur.

Si enim recipias prophetam in nomine prophete, id est qui solum, sine re, aut iusti aut prophete nomen  exhibeat, tu prophete aut iusti meritum premiumque sortiris , quo ille iustus ac propheta fraudatur, qui solum utriuslibet nomen habitumque pretendit. Et certe multi parum litterati in suis creberrime precibus mentiuntur, sed auris diuina intentiones potius quam uerba metitur. Si enim, cum debeas dicere: Adsit, dicas: Absit nobis, Domine, uirtus Spiritus sancti, si cum singultibus ores, non tibi officit. Non est Deus grammatice curiosus uox eum nulla penetrat, pectus intendit.


EXPLICIT LIBER PRIMUS.



LIBER SECUNDUS. De corpore Domini bipertito, principali scilicet ac mystico.



CAPUT PRIMUM.


Igitur iis, ac si proemio future nostre disputationis, explicitis, ad fundamentum quod in initiis iecimus, pretiosos fidelis eloquii lapides apponamus, et nucleum difficillime et a multis mihi proposite questionis terendo, et quasi dentibus effringendo queramus. Ob hoc nempe densissima tractatus preteriti ueluti rudera exhausimus, ut licentius circa nodum, utinam Deo fauente, solubilem, elaborare possemus.

Cum quidem super sanctorum reliquiis, quid cogitandum, quid agendum sit hucusque dixerimus, illud dispositioni nostre omnimodo supersedit quod dentem Saluatoris, quem nouennis forsitan exigente natura emisisse potuerit, quidam in uicinia nostra se  habere contendunt. Nec desunt alii qui umbilici superfluum quod nuper natis abscinditur, sunt qui circumcisi preputium ipsius Domini habere se asserunt, de quo magnus Origenes, Â»Fuere, ait, quidam qui de ipsa Domini circumcisione non erubuerunt libros scribere.Â«

339 Duobus ergo sequentibus omissis, primo capitulo quod nos propinquius urget hereamus. Hoc enim abrogato, liquidius exinanientur et cetera. Etsi probari potest hoc in terra resedisse de eius proprio, miror quam uicissitudinem nobis noluerit dimittere in corpore figurato, figurato, inquam, quod sic umbra fit secundum speciem ut non discrepet a uirtutis efficacia secundum precedentem  ueritatem. Precedens autem, ipsa est personalis ueritas, in quam refertur et identificatur significatum. Quod enim ob sui memoriam tradidit faciendum, indubiam sue proprietatis presentiam refert. Que tamen hic presentia, si aliud esset quam ipsa proprietas, non maior esset quam annuli coniugalis penes uxorem prestantia. Ad uxoris enim memoriam, annulus uicissitudo fieret mariti. Alterum ergo sicut nascendo de uirgine, patiendo in cruce aliquantula temporum mora precessit, dedit causas  alteri, quod ad eius, ut sic dicam, uicariam identitatem sub eius exemplo successit.

Inde a me potissimum illud primum ueritas appellatur, de quo ista que agimus tractabilia nobis sacramenta manarunt, quia qualemcunque recipiat ueritatem illud quod a primo sub figura demittitur, primum tamen principaliter uerum est, quod causam subministrat illi, quod ab eo deriuatum est. Illud enim procul dubio ueritas principalis et est et dici potest, in quo nil aliud adumbratur quam capi intuentium atque tractantium tam sensibus quam intellectibus ualet. In altero autem, etsi omnis habenda ueritas est, principale tamen non est, quia a principali inflectitur quod est, et ad id reciprocari sibi semper conuenit, cuius species ac relatiuum est.

 Speciem uero non particularitatem, sed figuram, quam usus exterior pretendit, accipio, cum sit hoc totum quod est precedens suum. Unde et in psalmo Spiritus principalis Pater appellatur , non quod secundum diuinam essentiam Filio et sancto Spiritui principetur, sed quod Filii ac sancti Spiritus ab ipso origo deducitur. Unde qui in psalmo principalis dicitur, personarum tamen ultimus nominatur, cum ex ipsius ore Filii in tribus uocabulis primo ponatur, ut a propheta euidenter innuatur, in natura illa quod nil prius, nil posterius habeatur, licet grata leuitas substantiis subsistentiarum quasi origines supponere machinetur, cum neutrum in diuina essentia capi posse uideatur, cum sola essentia,  dum de diuinis agimus, dici conuenientius estimetur. Cum enim subsistentia ab aliquibus substantie origo dicatur, qui uigilat diligenter attendat quomodo in Deum substare ac subsistere cadat, cum humani capacitas ingenii, et lingue humane licentia nil preter essentiam de Deo habilius dicat



CAPUT II.

Â§ I. His per excursum dictis, tandem repetamus omissa. Illud itaque principale corpus, quod materiam sequentibus prestitit sacramentis, si sui residuum  in terra dimisit, parte prouecta ad superos, que necessitas fuit nos quasi alterius corporis in hac uita oppignerare mysterio, cum satis omnino esset de proprie carnis eius gaudere residuo? Et certe sine ullo intellectualitatis acumine, sine ulla experientia contemplandi, carnis nostre adiacebat obtutibus, Dominice carnis quas predixi particulas intueri, et digitis attrectare, nec opus erat per uini panisque materiam, rerum uidelicet apparentium, fidei, iuxta Apostolum, nostre substantiam exercere . Plurimum enim animus exercetur, et quasi extra sue habitationis castra egreditur, cum ex intentione uisibilium inuisibilia speculari docetur. Gratiosum plane est, et cunctis desideriorum estibus affectandum, rem que est excolenda  ipsam sine typis, sine figurarum uelaminibus, pre uisibus habere, ardere precordiis, ulnis cordis astringere. Et cum Deum non lateat amorem eorum que uidentur et sensibus adiacent, affectuosius in hominum sedere ac herere iudicio, nunquam decuit ut qui in eius semper possumus delectari proprie proprio, impenetrabili multis subtilitate fatigemur potius quam iucundemur umbratico.

Cum ergo sufficeret tantillum illud residui, si tamen tantillum dici potest, quod toti mundo preponderat, ad gaudii uniuersalis fideique tenorem, quid iehsu Dominus in figurata rursus hostia carnem suam mortalibus dat obsidem? Certe securus dicam, quia frustra ad sui monimentum uicarium dimisit corpus, qui tot portionum, que sui sufficerent facere  mentionem, in terra reliquerit munus. Hec, inquit, quotiescunque feceritis, in mei memoriam facietis .

Scire uelim quam de se haberi memoriam affectat, et cur alia, quibus magis inter suos celebretur, inducat, cum non dico tot ac tante partes, sed ad totius mundi concursum corporis eius, quod de sancto Spiritu uirgo conceperit, minutia in atomi modum uel una sufficiat. uidetur autem mihi quasi sit dicere: Cum nichil in terra resideat, unde mea apud uos memoria recalescat, ubi enim nichil sensualitati uestre prestat, quod 340 intellectualitati presentiam meam innouando exhibeat, dignum est ut tale quid uobis a me fiat, unde me uobis pro me  restituam, et de mei apud uos presentia quam amastis et adhuc desideratis, nichil imminuam. Quid aliud prelibatus sermo, si uigilanter attendas, resonare uidebitur?

Duo ergo erunt corpora nobis ad hanc memoriam inculcandam prestituta? Nonne apostolis, sed contra solum Iudam agens, loquitur: Pauperes semper habetis uobiscum, me autem non semper habebitis?  Sed ne hoc contrarium estimetur illi promisso: Ego autem uobiscum sum omnibus diebus usque ad consummationem seculi , sciendum procul dubio quia hoc intelligendum est de tutela, in quantum Deus est, spirituali, illud de presentia corporali. Quod si de presentia hac agitur, profecto qui dentem eius, uel  umbilicum, seu quod legitur circumcisum sibi arrogat, usquequaque mentitur. Quod enim dicit, me, quidquid humanitus unquam fuit, complectitur.

Quod si particulas illas illum esse negas, partem pro toto, et totum pro parte poni posse forsitan ignoras, synecdochice nempe non solum loqui Scripturas, sed et ipsos quosque illitteratos et uulgares hac figura sermonum uti, nulli non perspicuum. Si enim tibi casu quolibet pedem, manum uel ultimum unguem atteras, et interrogeris quid habeas, nonne illico infers: Lesi me, inquis? Et quota pars unguis ad totum? Si te lesum non diffiteris cum perminima tui particula quatitur, illud me quod semper ab ipsis haberi non posse fatetur pari sensu tenebitur. Si amicos, animarum nostrarum dimidium, et propinquos  sanguinis, carnem nostram appellare solemus, cum singuli dicimus me, quid aliud quam totum quod est in nobis et ex nobis exprimimus? Certe si sanguinem minuas, capillum tondeas, reseces unguem, et rogitaret quis cuius essent hec, aut tua esse, aut de te responderes. Si de agro aut corio fieret subcisiuum, non ideo non esse de agro aut corio quod excisum fuerit, nisi insanus asseret.

Â§ II. Quod in sumptione corporis Christi efficiat meritorum inequalitas.---Audi adhuc antequam ad arctiora contra te progrediamur, quod partem tuam premat, ab eo ipso Domino alibi dicitur: Qui manducat me uiuit propter me . Ecce, sicut superius diximus: Ego uobiscum sum . Et: Me non semper habebitis , diuersa  sonare, ita primum illud me aliud significat quam secundum. Est enim dicere: Qui exterius meum, carnem uidelicet et sanguinem, manducat, uiuit ex eo ipso quod interiorem hominem illuminando uiuificat. Cum ergo fieri non possit ad litteram, ut totus ab aliquo manducetur, nisi pars pro toto accipiatur, secundum interiorem sensum indifficulter id agitur, presertim cum fides corporis ita habeatur ut quod minutatim porrigitur, totum in suis minutiis teneatur. Sicut enim de manna in Exodo legitur quia: Qui plus collegerat, non amplius habuit; et qui minus parauerat, nichil minus ; sed cuique prout edere poterat est impensum, ita huiusmodi sacramentum, prout in quoque sese capit intellectus,  aut minuitur, aut excrescit: minuitur secundum proprie obscuriorem intelligentiam fidei, ubi tamen minor non est utilitas sacramenti; excrescit autem, secundum capacitatem fidelis ingenii, in quo eadem que in simplicibus manet equalitas ad salutem sacri cibi, omnibus, iuxta pietatis a Deo indulte mensuram, in nullo clauda est sufficientia tanti doni.

In omni autem materiali re maioritas et minoritas ideo esse dignoscitur, quod quorumque in quibusque naturis quantitates corporum equas magnitudines habere non possint, et quod in maiorum molium enormi crassitudine continetur, in minorum tenuitate neutiquam capiatur. In huius uero sacrificii mystico apparatu longe aliter se modus habet,  presertim cum in illa dispertitione, licet non dissimilis aliis quantitatibus disparitas habeatur, secundum tamen interioris oculi pensum, non plus refert ab altari qui totum quidquid conficitur inibi sumit quam qui portiunculam omnino perminimam. Si enim multos in ara proponas panes, putas quod singuli illi singula Dominica corpora faciant, et non magis numerositas quantacunque fuerit hostiarum ad unam interne contemplationis redigatur effigiem?

Panes qui in pyxide inscio sacerdote super altari remanserunt, non esse sacratos, quia requiritur offerentis intentio.---In quo etiam illud adnotandum, licet proposito minus conueniat, quia aliquos in hoc ipso errasse cognoui, quod sacramentarios illos panes  super aram, dum solemnia aguntur, in pyxide quis, ignorante sacerdote, dimiserit, et diuina re exacta remansisse compererit. Casus ille ad cleri iudicium, qui illi Ecclesie seruiebat, delatus, hunc habuit censure finem, quod uidelicet quidquid erat in pyxide, que super aram, dum fierent sacra, resederat, pro confecto sacramento haberetur, et communicaturis pro eucaristia preberetur. Quod absurdissime factum, hebes est qui dubitat. Quo enim orantis intentio, imo memoria aut notitia quidem nulla porrigitur, qua ratione sacrari posse creditur?

Certe si ipsi palle corporali sacerdote inscio subiiceretur, aut in quauis parte calicis gutta, preter id quod ab ipso propositum est, 341 pependisse post exactum mysterium uideretur, nichil profecto  inibi ad sacramentum pertinens a sapiente aliquo sentiretur. Nihil enim ibi fit, nisi in eo quod fides expostulantis attingit, nec quidpiam quod sacrum fiat aliunde contrahitur, nisi id solum cui uerbum Dominicum, quod solummodo sacramentum conficit, coaptatur. Quod facit infidelis aut catechumenus post Euangelium in ecclesia, hoc facit panis improuide appositus, aut in aliqua parte calicis fortuito stilla dependens inter sacra.

Qui Eucaristiam sumit, totum Christum, hoc est hominem et Deum, manducat.---Sed iis semotis, ad ea que ceperam redeundum. Qui, inquit, manducat me, uiuit propter me . Si ergo Christum ita manducari intelligas, ut in distributione illa per  membra, membrorumque segmenta in ora suscipientium cedere credas, uerbi gratia, ut iste digitum, ille digiti partem percipiat, sicque per singulas partes corporis, et item partium frusta procedat, profecto huic sensui uerbum Christi non consonat. Quod ergo dicit, me, uniuersitatem substantie, que tunc erat, significat, imo id quod ex utraque natura erat. Ac si diceret: Qui manducat me in quantum homo sum, uiuit propter me in quantum Deus sum. Cum enim sit Deus in duabus ex duabusque naturis, ex altera nostrum mortale uiuificat, ex altera nostrum uitale clarificat. Hinc est quod corpus et sanguinem, quodque singulariter tradit, ut quod corporis nostri humilitati eximende ab erumnis naturalibus attinebat, per suum corpus in  nostros usus prebitum induceret; et iuxta quod in Leuitico legitur: Anima enim omnis carnis in sanguine est , per sanguinem suum animarum nostrarum interna lustraret.

Quod luce euidentius ostendit, dum ad exhibitionem corporis nil aliud infert, nisi: Hoc est corpus meum quod pro uobis tradetur . Quod tamen et ipsum additamentum apostoli Pauli est. Ad sanguinem autem, tanto laxius tractat, quanto animam corpore pretiosiorem existimat. Hunc enim et pro eis quibus loquebatur, et pro multis effundendum perhibet in remissionem peccatorum . Si ergo sanguis ad diluendas a peccatis animas exponitur, profecto patenter ostenditur, nullum animabus inesse peccatum, nisi quod ipsarum  animarum appetitu ac consensu peragitur; sicut enim manubrium sine ferro nil explicat, ita corpus sine anime uoluntate preter originale non peccat.

Si adhuc exempla rogitas, presto plane erunt simillima. Cum enim dixisset Ioannes: Multi ex Iudeis crediderunt in eum, adiecit: iehsu autem non credebat se eis . Iuxta beatum namque Augustinum, non se eis credit, quia, etsi credat, non nisi tamen baptizato eucaristiam corporis sui committit. Dicit et alias: Qui credit in me, non credit in me, sed in eum qui misit me : Alias etiam: Nisi manducaueritis carnem filii hominis, et biberitis eius sanguinem , etc.



CAPUT III.

 Â§ I. Ab altaris sacramento manant cetera sacramenta.---Quia igitur de bipertito corpore Domini, uero uidelicet  ac mystico, quod figuratum supra appellauimus, quo omni luce purior ueritas sub panis ac uini umbra conficitur, loqui cepimus, antequam de dente, et reliquiis Saluatoris disserere adoriamur, questiones que exinde fieri solent sub premissis testimoniis uentilare quidem uolumus; nescio tamen si definire poterimus.

Queritur utrum corpus illud, quod ab altari sumitur, speciem uiuentis Domini aut mortui gerat. uiuentem autem eum scimus, semper cohabitantem  in se habuisse personaliter Deum; nomen uero Dei Filii, et cum nomine ipsam rem non amisisse, nequidem mortuum. Cum ergo se asserit manducandum, ostendere plane uidetur sue personalitatis indiuiduum. Personaliter autem Deus ac homo est; Deum ergo et hominem mandibilem fieri que permittet ratio? In eo enim uerbo quo dicitur: Qui manducat me , sic necessario intelligi debere uidetur. Temperantius autem illic: Qui manducat carnem meam, et bibit sanguinem meum, in me manet . Que itaque altercatio inter sani capitis homines ex hoc uersari debet? Si Christi anima Deum sibi habuit insessorem, mysterium illud simplicis creature, quod pure sacris officiis adhibetur, quis audebit dicere quin Deum habeat  uiuificatorem? Qui enim de sancto Spiritu et uirgineo sanguine cretus, indiuiduam Dei ac hominis personam exhibuit, panis ac uini substantie ad sui nobis representationem affluentissimum totius diuinitatis illapsum inuiscerare non debuit?

Sacramentum illud omnia delet peccata.---Si aqua baptismatis non modo uiuifica per Spiritum, sed uiuificans appellatur, illi nature, que in diuinum uniuersa mutatur, a superna presentia, a perfecta Dei inhabitatione exanimata credetur? Illa per cloacas ruitura, Spiritu fecundante, diluendorum temporalem, imo horariam accipit potentiam peccatorum, hec hostia, siue ad salutem hostium sumpta, siue a peccatoribus et indignis presumpta, ad thronum glorie semper refertur, nunquam desitura prouehitur,  342 fidenter dico, in eius corpore a quo prodiit, nullas unquam indignitates, non indignas humilitates usquam ab improbis perlatura suscipitur. Si enim a quolibet digne percipietur, quid aliud quam summo illi Capiti coherentium per sui ipsius quam suscipit carnem illico commembris efficitur? Quo namque magis modo in corpus Iesu quisque traiicitur, quam si communicando huic carni ac sanguini intimetur?

Ab indignis suscipientibus nil lesionis accipit Christus.---Porro si improbus illud sumas, teipsum, quia sacra sacrilege suscipis, profecto condemnas, et in eo quod corpus Domini nequaquam diiudicas , idipsum quidem, quantum tibi attinet, uilipendis atque dedecoras, sed a tuis iniuriis  summam illam excellentiam impenetrabilis usquequaque tuetur immunitas.

Â§ II. Obiectio 1. Christum ab iisdem non suscipi falso nonnulli putabant: quos infra confutat Guibertus.---Sed nemo egre ferat, si ex persona cuiusdam aliter sentientis paulo longius uidear disputare. Pro fide, inquam, aut perfidia suscipientium constare putatur, aut quasi deficere sacramentum, qui infideliter, aut contemptui ducens illud sumit, in quantum non reueretur, nec honorificat, si fidelis est, in quantum discredit, si sit infidelis, et mente refutat corpus Domini. Ergo sensu meo non uideo quomodo animabus aut corporibus talium possit aptari. Si enim in sacratiuo canone pro iis solum oratio  pretenditur, qui orthodoxi, qui cultores fidei catholice sunt, et maxime qui famuli ac famule Dei sunt, quod meritum obtendi sufficeret, nedum cum additur: Quorum, inquit, tibi fides est cognita, et nota deuotio, quid hic habet infidelis, quid reprobus Christianus? Si pro uobis, o apostoli, et ceteri sancti discipuli, et pro multis effunditur sanguis ille in remissionem peccatorum, multis uidelicet, non aliis quam electis, habent quamcunque, sibi tamen pessimam praui quilibet facultatem exterius suscipere sacramentum, sed rem sacramenti non habent. Suscipiunt quidem quod uisibile solum est, sed quia ad uitam nequaquam nutriuntur ex eo perpetuam, illis exinanitur quod inuisibile et utile est. Et quomodo illi tanta res adaptatur, que in uitam eternam percipientibus  datur, si ad gehenne incendium irrecuperabiliter preparatur?

Si bone fidei catechumenus qui nondum baptizatus est, diuinis sacrificiis iubetur absistere, ei qui infideliter aut impudenter accedit ad ista, quomodo poterit prodesse, imo non ad cumulum damnationis obesse? Cum euangelizantibus diceretur ut hospitaturi dicerent: Pax huic domui, adiungitur: Si ibi fuerit filius pacis, requiescet super illum pax uestra. Sin autem, ad uos reuertetur . Si predicatoris beneficium, reprobis infructuose dilargitum, ad ipsum reciprocatur cuius est meritum, in corpore inepte irrationabiliterque suscipientis et in anima sordide tractantis, putas tantum munus tam fedo carcere claudetur, squalentibus adeo locis indebitum?  Si Spiritus sanctus discipline effugit fictum, nec habitat in corpore subdito peccatis, imo corripitur a superueniente iniquitate , diuina ista substantia, que Filii Dei corpus, per eiusdem Spiritus plenitudinem et Filii persone identificationem, efficitur; illi spurcissimo cordi se quomodo inferet, cuius sanctus ille Spiritus habitationis impatiens sordes ferre non preualet?

Â§ III. Obiectio 2.---Sed dicit quispiam: Ergo si sacramentum non est, nec rem sacramenti habet quisquis est qui tale quid suscipit, quare damnationi subiacet? Ad quod ego inferam: Si panis ille nichil in se sacrum preter quam panis communis haberet, ille tamen qui id sumit corpus esse Dominicum estimaret, et ad id impudenter accipiendum sese  ingereret, non minori procul dubio iudicio succumberet quam si Iesu uerissimum corpus esset. uidetur ergo mihi sentire profanum, ut tanta dignitas, que loco indebito nichil utilitatis, imo nefarie huic proditioni causas totius maledictionis importat, tali intrusione damnetur. Ad cuius honorem nullo modo pertinet, si gratia hec, que totius munditie nutrix est, turpis conscientie contagiis obruatur, et miser homo sub hac presumptione mulctetur.

Â§ Iu. Obiectio 3.---Putasne quod, si quispiam infidelis id sumeret, corpus Domini esset? Et quomodo irrisorie aut ignoranter sumenti corpus Domini est, cui super ipso mysterio nulla fides est? Etsi a puerulo aut quolibet insensato, qui utrum sit sacramentum  discernere nesciat, presumatur, huicne tali, quod corpus Domini insolenter susceperit, imputatur? nullatenus assentior. Dicam, sed sine preiudicio melioris sententie, nulli imputari debere bene sumptum aut male hoc corpus, nisi qui primum potuerit uel ex parte agnoscere fidem eius. Certe naturaliter fatuis, et amentiam incurrentibus peccata etiam grauissima, que dementia et fatuitate committunt, ad damnationem imputare nullus audet, nec eum addicere peccato quis debet, qui malum, conscientia discernente, non perpetret.

Plane indubium est innumeros episcopalis et secundi ordinis exstitisse uiros, qui et 343 hec sacra populis celebrarent, et fidem ueritatis interne sacrorum eorumdem nullatenus haberent. Putas ergo  cum ista gererent, nec pretium eorum que exterius uidebantur actitare tenerent, quod, quantum ad se pertinebat, aliquid celeste conficerent? Minime: nec panis ac uini penes ipsos substantia mutabatur, quia Dominicorum uerborum, per que mysteria consummantur, actum eorum exteriorem fides mentium nulla consequitur, que spiritualis transformationis arcanum sola specialiter promeretur.

Â§ u. Obiectio 4.---Sed ad hec, in quo uel precipue diuina uirtus eminet, gratia ista, que fictos sacerdotes effugit, fideles populos, quibus ista geruntur, non deserit, dum corpus idem, quod non est corpus apud illos qui id ipsum infideliter administrant, sit sacramentum et res sacramenti iis qui, licet infideli, fideliter tamen astant, uerbi gratia, si  baptismum subeat Iudeus quispiam, quod crebro contingit mente perfida, lucri causa, nunquid immunitatem peccatorum assequitur? Et qui ad tantam puritatem fictus maleuolusque procedit, is ipse Spiritus sanctus, cuius potentie fuit sanctificare baptismum, nullo modo preualuit indulgere peccatum qualecunque, uel minimum; quod quidem si potuisset, non potentia profecto, sed impotentia, et hec iniusta fuisset. Sane uecordi et impenitenti condonare reatum, nichil aliud est, ut mihi uidetur, quam criminosis atque superbis fauorem indulgendo prestare malignum. Et quomodo Deus erit, si scelera sua perseuerantibus in eis impune remittit? fictus certe baptisma subiit, et illud nempe quod sanctus Spiritus ad imprecationem cuiuscunque sacerdotis  indubie imbuit et efficax fecit, et tamen inefficax reperit, qui fictus accessit.

Ecce luce clarius fit euidens quod ubi fides non est, sacramentum etiam fit impotens. Nec mihi quis obiiciat quod etiam ethnicus hereticusque baptizat, quia alia auctoritas est in dando quam confessionis diuini nominis in suscipiendo. Ad dantem enim et sacrificantem ministerium exterius refertur, ad Christum uero efficientia reportatur, cui, sicut dicitur: Â»Hic est qui baptizat ,Â« perhibetur etiam, quia solus sacrificat. Si ergo dantes, id est ministros, singularis, quia eam sibi retinuit, Christi commendat auctoritas, in confessoribus utique discernendis, dum in hoc uersamur seculo,  constat multa dubietas. Unde psalmus: Â»Statuit, inquit, aquas quasi in utre .Â« Si aque spiritualia dona sunt, de quibus alibi dicitur: Â»Flumen Dei repletum est aquis ,Â« uel etiam ipse baptismus, hec cui uult Deus infundit, cui uult obserat, pro intentione uidelicet ac merito accedentis, et cohibet, et dat.

Â§ uI. Obiectio 5.---His etiam aliquid, non minus quam superiora, poterit ualere subiectum. Scimus et ex multiplici canone tenemus Simoniace ordinatos, siue presules siue presbyteros, nichil a suo ordinatore recipere, sed et cum alios ideo ordinauerint, aut sacrificauerint, quod a nemine acceperint, seu facere, seu dare non posse. Huic tamen tam negotioso periculo conditio diuina se ingerit, ut si ab illis,  a quibus Simoniaci nesciuntur, sacrum quidpiam per eorum manus impositionem accipitur, per fidem suscipientis, et pestem illam ignorantis, uirus totius illius hereseos uacuetur, in tantum ut quod Simoniacus ipse non habet, cum uidebitur etiam non habita prestitisse, ratum ex sola accipientis fide constet. Ponamus quoque e regione sanctum aliquem totius Simonacie cladis expertem, cuius secundarii, archidiaconi scilicet, aut decani Simoniace conducti ad eum ordinandos inducant, a sancto quidem illo, quantumlibet sanctum legitimumque sit quod dat, nichil accipiunt, sed tanquam exanimes ad solem nec uident, nec sentiunt.

Si hec ad sacrificii diuini comparationem perminima ob unius peccati immanitatem et detrahuntur  et dantur, et diuine pro gratia suscipientium censure mutantur, in illo sacrosancto mysterio a damnatis iustus non discernitur? Scio nec in iis beato gentium Doctori me obuium prebeo dicenti: Â»Qui manducat et bibit indigne, iudicium sibi manducat et bibit ,Â« quia qui de Dominici corporis ueritate non dubitat, et id ipsum atrocis aut flagitiosi animi improbitate, ut sic dicam ecclesiastico uerbo, communicat, in quo tante personalitati non defert, nosse uelim quid sacri, quid utilis ab altari refert? Esto: Ecce uel sacramentum, etsi insolenter et stolide, non tam sumptum quam presumptum. Etsi hoc certe conceditur, quomodo tamen rem sacramenti inde referat, non uidetur: quod si res sacramenti deest, sacramentum sumpsisse  quid prodest?

Sacramentum trifariam usurpatur.---Sacramentum autem trifariam diuiditur. Pro iureiurando namque ponitur, et pro re quoque sacrata dici solet, pro mysterio etiam accipitur. Sit ergo res sacra, sitque mysterium, hoc totum fit, sublata re sacramenti, indigno supplicium. Dicemus itaque quod huius tanti muneris celo ac terre adoranda maiestas putentissimo pectori scelesti cuiuspiam se libenter immergat, ob hoc scilicet solum, ut damnandi hominis miserum 344 cor exurat? Absit hoc a piissima benigni Iesu anima! Corde credo ac ore confiteor quod ad hec sancta presumpta accedens dignissime puniatur, sed nullatenus profiteri audeam  quod tante ueritatis dignitas locis infamibus teneatur. Â»Etsi nouimus, ait Apostolus, Iesum secundum carnem, sed nunc iam non nouimus .Â« Iam ergo in paterne cequalitatis prouectus assessu, ad contumelias tolerandas iterum redigetur, ut uitioso, qui quondam quo caput reclinaret non habuit , obsolescere modo cogatur hospitio? Audeo et bonam fidem ad Deum habeo. Unde et tutius dico Iesum Dominum crucem potuisse portare facilius quam humanam conuersationem tolerare fedis in moribus. Ad hoc igitur eum reciprocata miseria referat, ut ad referendos nostri generis rursus errores redire inuideat? Impossibilitatem suam forte fastidit, et ad consueti quondam corporis molestias quietis impatiens decedere gestit!

 Addiscere uelim ab aliquo, quid sit: Â»Qui manducat me, uiuit propter me .Â« Quid est manducare, quid est me? Amphibolum est, et bene ac male manducari potest Dominus absolute, Apostolus conditionaliter ponit. Sed quid manducatur? Â»Panis, inquit, quem ego dedero, caro mea est ,Â« et psalmus: Â»Panem, inquit, angelorum manducauit homo .Â« Manducare mihi nichil aliud uidetur, quam ad seipsum Iesu uitam exemplificare, et hoc est quod dicit Â»me,Â« ac si diceret: Â»MeÂ« non manducat, qui non se mihi uniendo concorporat. Mihi non credatur, nisi uerba Dominica meis consonare probentur. Â»Panem, ait, nostrum quotidianum da nobis hodie .Â« Ex quorum persona id loquitur? Eorum  plane qui dicunt, et dicere possunt: Â»Pater noster, qui es in celis .Â« Quorum, putas, Pater? utique electorum, qui Dei Patris moribus assimilari contendunt. Â»Estote sancti, ait, sicut [al., quia] ego sanctus sum Â«: Hi, inquam, filii clamant: Â»Panem nostrum,Â« ac si dicerent: Te opere ac ueritate fatemur Patrem nostrum, da nobis panem, non exterorum, sed proprie nostrum. Cuius est hec oratio? Indubie saluandorum, dicunt enim: Â»Adueniat regnum tuum ,Â« id est, coalescat sancta Ecclesia, que speciale Dei regnum est, quod alias dicit non esse de hoc mundo. Si enim de mundo esset, mundus suum diligeret . Ergo panis iste qui et dicitur angelorum  , quis audeat dicere quod alicui pertineat reproborum? Soli itaque sorti conceditur electorum. Â»Qui igitur manducat me, uiuit propter me ;Â« id est, nemo carni et sanguini meo communicat, nisi quem inspiratio mei interna uiuificat.

Pensa, si uis, quid homo damnandus hic habeat, quem sibi diabolus ad gehennam uitiis innutriendo mortificat? Nam huiusmodi hominem, quod tamen Dei solius discernere sit, cum sit prouisus ad mortem, quomodo uel semel in uita, digne sacris illis participare ualeat, nullatenus uideo. Quem enim pani  constat procul dubio fieri non posse concorporem, tantum reor in hoc seculo a  ueri sacramenti omnimoda susceptione discordem, quantum in futuro ab ipsius re sacramenti esse constabit extorrem. Dico namque, nec sanum quis sapiens diffiteri poterit, quod qui semel illud digne susceperit, ullo modo exsors ab eterna, cuius certissimum pignus est, salute non erit. uides itaque cuius, ex toto, usui pertineat esus iste.

Â§ uII. Obiectio 6.---Si animum insolentem ambiguitas adhuc ulla remordet, lege beati Cypriani librum De lapsis. Illic, nisi fallor, inuenies aliquos, qui in persecutione conciderant et de sacrificii cruore gustarant, tempore pacis indulte ac si innocentes Ecclesiis se immiscuisse fidelium, ac eque ut ceteros idem Dominici corporis suscepisse sacramentum, aliquos nescio mares aut feminas nitidis,  ut tunc temporis moris fuerat, linteolis extulisse domum et arcis suis indidisse seruandum. Nec mora cum id sumendum reuiserent, in fauillas ac cineres reperere redactum. Pusiones etiam ipsi qui genitricum ulnis ad Eucaristiam ferebantur, postquam ipsam de sacerdotis manu ore susceperant, tussitantes reiiciebant, si tamen et ipsi quidpiam de immolaticio cruore sorbuerant. Quid igitur corpus Domini ad fauillam? Que causa ei proprium puniendi corpus, cum eos qui a corpore suo desciuerant, potius ultum iri debuerat? Certe qui tantum suo corpori honorificentie alias ac humane tuitionis attribuit, nunquam si corpus suum esset, in cineres redigi permittere debuit.

Dic mihi, quiuis, quare Dominus abiturus e mundo  uicarium quo frueremur interim nobis corpus effecerit? Plane inferam, propter commune solatium, suique memoriam, fidem quoque exercendam. Si ergo tria hec causa uidentur, ubi hec ipsa deesse probantur, uices inibi Christus omnino cassas habere putatur, presertim ubi solatio nulli est, memoria desit, cuius fides exerceri debeat, imo uelit, non habetur. Hoc non modo in ethnicis, sed in auersis a Deo Christianis aspicimus, quos infidelibus deteriores uocat apostolus . Ubi ergo fides non est que adiuuetur, et deuotio que id exigat, nescio quas ibidem uices Christi corpus efficiat. uide itaque quia solis fidelibus, et hoc ad 345 partem saluandorum pertinentibus mysterium istud attineat. Ceterum qui procaciter id usurpat, bonis  enim ac malis interim facultas ista suppeditat, nescio utrumne uel ipsum sacramentum sumat; scio tamen quod, ex eo quod estimat sacramentum esse, se damnat.

Â§ uIII. Obiectio 7.---Quid quod a muribus, canibusque absumptum audiuimus, quod negligentia custodum putre aut mucidum disperit, quod casibus diuersis addicitur, quod denique flammis aduritur? An corpori sacrosancto quod mures abroserint, quod canes prolambuerint, applicabitur, ut quod ad anime potius quam corporis usum fidei nostre uix magnanimitas emeretur, hoc gratuito murium canumque dentibus apparetur? Dicemus ergo quod uilium bestiolarum dentes fortuitu molant, quod  tantis affectibus totque cum lacrymis Christiani presules, cum piis gregibus, Christo tamen prepontificante, immolant? Hoc, queso, omnibus sanctis omnino oblitteretur a sensibus.

Superius constat utcunque probatum, ad fidei uere subsidium hoc muneris a Deo prestitum; et quod solius fidei merito attribuitur, nulla creatura, nisi uere fidelis hinc pascitur. Et cum hoc unico cibo uera quorumque fides alatur, nullatenus constat esse sacramentum, nedum prestare rem sacramenti, postquam ad impias animas et animalia bruta transigitur. Quod si hoc mysterio nostre redemptionis ascribitur, res nostre credulitatis aduersariis ualde ridicula promouetur. Si enim occentari possunt qui super Dominico corpore libenter  disputant, et id figuram, non ueritatem esse uolunt, quod bestiis et hominibus commune sit idem, facili argumentatione nos subigent, et ex solo pudore hebetudinis nostre conuincent, dum nostra sacramenta hominibus ac bestiis communia dicent.

Ad fidem ergo ubilibet reperiatur, sacramenti ueritas habeatur, ad incidentes bestiarum seu quorumlibet aliorum discriminum casus, quia non est fides cui hereat, substantia que prius fuerat habeatur, potius quam neuus illi unice sinceritati, tante turpitudinis inuratur. Si enim, dum uritur, dum putrefit, dum roditur, lambiturque, eadem ubique maiestate procedit, tanta gloria nulli miserie non subiecta decedit. Et licet iis uideatur addicta periculis, non tamen uacant a grauibus animarum  suarum exitiis, qui tante rei prestituti uidentur esse custodiis, et corpus Domini uere produnt, qui id obseruantia digna destituunt. Quod tamen sacramentum non est, dum transit in externa pabula; illis uero est proditio totius ueri mysterii et crimen desertionis horrende quibus rei huius erat attributa diligentia.

Â§ IX. Obiectionum summa.---His ultra quam putaueramus digrediendo tractatis, hec nostris super hac re sermonibus clausula supponatur, ut nulli humane, imo terrigene creature cibus iste, in quantum supersubstantialis dicitur, in alimentum nisi uere fidelium, et ad uitam predestinatorum eternam deuenire posse credatur. Quod si deuenerit, nichil aliud quam pure panis esse putetur, ne hoc  tamen dictum repetere piget, quia si infidelis aut prorsus indignus accedat, ex eo quod impudenter ad ea que sibi non competunt se ingerit, se concremat, nec tamen credi licet quod tanta dignitas adeo fede habitationi cohereat, sed sicut baptismus sanctus est et beneuolos sanctos facit, ita maleuolis, preter sue fraudis crimen, nil aliud quam publica unda facit. Hec pro meo captu dico, et ad fidem, Deo teste, dico. Si quis aliter sentiat, uiderit ut sanum sapiat.



CAPUT Iu.

Â§ I.---Contra hec, minus temperanter asserta, breuiori, quia temperatiori, ratiocinatione respondeam.

 uerissimum quidem est quod eucaristia proprie proprium uere fidei sit alimentum. Sed contra illud quod indignis, non modo res sacramenti, sed non esse sacramentum dicitur, non solum auctoritate, sed, etiamsi ipsa deesset, plurima ratione renitimur.

Refelluntur obiectiones. Ab dignis et sceleratis totus suscipitur Christus.---Primo si quidem, quia inconueniens ualde est ut mutabilitas et alternatio tantis mysteriis ascribatur, ut quod Petro et sacramentum et rem sacramenti prestiterit, hoc Iude sub eodem momento neutrum constiterit, ut baptismatis aqua, que, post sacramenti perfunctionem subterraneis admista laticibus, nil iam refert [differt., E. P.] ab aquis communibus, in nullo preponderare uideatur,  dum quod isti quasi pro sua dignitate aliquid est, isti pro indignitate sua nichil illico fiat, et tante maiestatis eminentiam miseri homuncionis malignitas repente destituat. Ille quippe qui, in presenti agens, non minus Iude suisque persecutoribus quam Marie suisque complicibus se tractabilem prebuit, qui etiam retro abituros  ad suum discipulatum dignanter asciuit; qui etiam nunc Patri conregnans solem suum bonis eque ut malis impertit ; qui etiam, iuxta Danielis librum, sicut fidelibus sic perfidis angelicam custodiam delegauit, quod in Michele Hebreorum principe, cui Grecorum princeps obnitebatur, ostendit : nunquam credendum est, quod in hoc tempore quemquam a suis sacramentis excipiat, presertim  cum tempus miserendi sit , quo neminem a sua largitione sequestrat.

Innumeri ex iis que obiecta sunt  errores atque incommoda scaterent.---Quod si extorres eos a dono isto nunc faceret, in iudicio quid ab eis exigeret, quibus nichil super hac gratia in presenti commisisset? Etsi apud improbos sententia ista constaret, 346 quod scilicet improbitas eorum sacramenta subuerteret, frustra mens eorum de sua feditate metueret, que corpus Domini pro sua nequitia ad priorem substantiam redire sentiret; uerbi gratia, ecce nescio fragilitatis mee conscius utrum odio an amore sim dignus , cum ad sacramenta illa accessero, quid spei, quid fructus inde me relaturum credere potero, si propter  peccata mea tantam rem annullari desperata mente cognouero? Et quis in carne positus aliquoties non de sua electione diffidat! Quoties ergo miseria mihi mee humanitatis ingruerit, accedenti ad Dominicam mensam corpus Domini nec sacramentum, nec res sacramenti mihi erit? Consideret itaque sapiens quante inconuenientie ex hac opinione generentur, et firmissime sine praua ulla interpretatione sentiat, quia Â»Qui manducat, iuxta Apostolum, corpus idem indigne, iudicium sibi pro certo manducat .Â«

Â§ II. Quis sacramenti gratiam percipiat, solus nouit Deus.---Remotis igitur pessimis et que infiniti erroris causa sunt indaginibus, hoc solum cogitetur  quod sacramentum et res sacramenti dignis, sine re autem sacramenti, simplex sacramentum constet indignis. Qualiter autem uersetur in indignorum animis atque corporibus, ipse solus nouit, cuius substantia quocunque dispertiatur, quidquid inde contingat, nec perire, nec uspiam obsolescere possit. Cui illud parabolicum Salomonis non inconcinne coaptatur: Â»Sortes, inquit, mittuntur in sinum, sed a Domino temperantur .Â« Que sortes, nil melius quam soli Deo cognite, intelligantur huius muneris dispertitiones. Intra sinum ergo latent, quia clause mutuo sub diuinis mysteriis se continent. Ex quo uigilanter et pulchre a Domino temperari dicuntur, quia multi sine re sacramenti hec suscipere estimantur, qui, Deo eorum  correctionem prouidente, uite exinde eterne nutriuntur, dum aliud longe in Dei sedet arbitrio quam hominum temeritas arbitratur, cum proba initia fine improbo demutantur, aut bona initia termino ignobili decoquuntur. Temperat igitur superna pietas, que iudicare, imo preiudicare non metuit sibi ipsi incircumspecta seueritas.

Sortes itaque mittuntur in sinum , quia fingit singillatim corda hominum , sed intellectualiter, postquam intrabimus in sanctuarium Dei , discerni faciet opera singulorum. Unde non modo diligentibus, sed quocunque etiam nunc detineantur in crimine, dilecturis aliquando Deum, Spiritus sanctus in suis prouentibus cooperatur ad bonum ,  etiam in suscipiendo huius eucaristie donum.

Obiiciat mihi qui uult Cypriani, quos mihi opposuit contensiosus ille, cineres, et senis illius, de quo in Gestis seniorum legitur, uisiones, qui sacramento redeunte ad aram indignis ab angelo uidebat prelibari carbones, quia super hoc mea nunquam uacillare poterit fides.

Â§ III. Nulla lesione aut turpitudine afficitur Christus, cum a sceleratis bestiisue manducatur, uel species sacramenti corrumpuntur.---Porro si de muribus aut bestiis agitur, aut de eo quod casualiter uspiam consumi uidetur, nos non aliter asseuerare presumimus, nisi quod substantiam a Deo speciei illi inditam adimi nulla ratione credamus. Scripserunt quidam falli oculos nostros super tanti que  uidetur corruptione mysterii, et oculos Cleophe et Marie Magdalene a Domini notitia aliquantisper abstentos inferunt. Que argumenta nescio si mihi et pluribus aliis umquam satis erunt. Hoc tamen scimus quia ex ea parte, que species est, huiusmodi quasi infortuniis subiacere putatur; ex ea uero qua ueritas est, suo principali quod paterne dextere considet insertum nullo detrimento mutilatur. Ex his ergo accidentibus, que apud infideles derogationi mysteriorum nostrorum patent, nec auctoritatibus defensari preualent, hanc qui non desipiunt sententiam teneant, ut hoc residuum quasi de hoc specialiter sit dictum, igni reseruent, et eum a mortuis rediuiuum sic habeant, ut quidquid de eo  est, non alibi quam in glorificato eius corpore sentiant, nec magis horreant murium uentres quam scelerosorum, que magis Deum exacerbant, mentes, quia quocunque traiiciatur, ad suum redeundo principium, ab omni iniuria contutatur, nec hereticum dici debet, si quis pro defensione tante rei, ne locis uilibus deputetur, sententiam paulo liberius equo prebet.

Â§ Iu. Idem prorsus in sacramento, qui et in celo.---At quoniam de conformitate huius quod in sacra mensa conficitur corporis antelibauimus, hoc diffinire debemus, quod corpori illi omnino conueniat quod iam apud Patrem immortale incorruptibileque conregnat. In quo mihi nullus obiiciat quod cum idem Deus et Dominus mysteria eadem traderet,  dixerit: Â»Hoc est corpus meum quod pro uobis tradetur .Â« Et: Â»Hic est sanguis qui pro uobis et pro multis effundetur .Â« Quasi illud quod traderet, iuxta statum, quem habebat tunc temporis, determinandum esse doceret; sed hoc falsum estimet, quia qui ex unitione deitatis semper fuit immortalis  hec ipsa tradidit in statu incorrupto, quem statim ostendit in monte Petro, Ioanni et Iacobo .



CAPUT u.

Nec passibilis, nec mortalis est in Eucaristia Dominus.---Sed quia quemdam de amicis meis apprime  litteratum audiui plurimum ab hac exorbitare sententia, ut dicat: Â»corporis illius mysterium, quod sacerdotis et populi fide, Dei uerbo precedente, in altari conficitur, carnis Christi passibilis et mortalis habere figuram,Â« dignum mihi uidetur ut latiori paulo disquisitione tractemus, et minus omnino quam tante eruditionis uiro 347 competeret, competenter et astute eum super re tanta sentire monstremus. Si enim, quod superius breuiter dixi, circumspecte attenderet, longe alia de Domini nostri Iesu passibilitate aut mortalitate dissereret. Procul dubio namque, si illud quod ab ipso Saluatore dicitur: Â»Nemo tollit a me animam, sed ego pono eam ,Â« debita subtilitate discuteret, nunquam adeo improuide Domino notam  passionis et mortis inureret. Plane ab homine animam tolli possibile constat, cui in patiendo atque moriendo casualis experientia horis et momentis omnibus astat. At uero is, de quo crebro retexitur, quia nondum uenerat hora eius ,  animam ponit, quia per se sumptam, et a se creatam quando uult, et quomodo uult, emittit. Hominibus etenim extorquetur, ab eo autem, qui quidquid est a se est, et in quo nichil fit nisi quod uoluntarium est, sponte sumpta, sponte resoluitur. Que enim illi foret moriendi necessitas, quem in sua secunda natiuitate sancti semper est Spiritus in concipientis utero comitata libertas?  Unde soluisse dicitur que non rapuit , qui penas peccatorum non a se commissorum solus inter mortuos liber luit .

Si peccandi nobis per corruptionem nature contracta necessitas, moriendi nobis necessitatem consequenter indicit, is, qui neque originali, quia de Spiritu et uirgine sancta natus est, neque quam non addiderat macula fuscatus est, qua lege peccati titillari potuit, qua quoque pena ad persoluendum nature peccatricis debitum adactus est? Ubi ergo originis atque actus culpa uacare dignoscitur, quas exactiones mors et passibilitas habere permittitur? Si enim per peccatum mors nostre humanitati inducitur , ubi peccatum non est, mortis efficientia annullari, probatur, quia procul dubio  sublatio cause, effectus exinanitionem facere nullatenus dubitatur.

In primi hominis primo statu, si peccati cuiuspiam non incessisset euentus, nullus profecto passionis aut mortis interuenire potuisset occursus, nec accessisset in progeniei eius propagatione genitorum qualiscunque uetustas, ubi concupiscentialis inobedientie nulla animum demoliretur atrocitas. Quid enim ibi nouum, quid alacre, quid integrum, ubi rodit anxietas conscientie mordacis affectum? Si enim, iuxta Salomonem: Â»Animus gaudens etatem floridam facit ,Â« et is esse cognoscitur paradisus, quem ab initio Dominus plantauerit , intellectualibus uidelicet angelorum et hominum animis primo  inseuerit, licet plerisque angelorum, se omni nature hominum perfunctorie stationis loca, sed mox desitura prebuerit, ut nimirum nullo modo de sue mentis ac corporis impassibilitate continua gratulari quis possit; quid de mente et corpore Filii Dei censendum est, ubi in identificatione persone non modo homo, sed et plenitudo diuinitatis corporaliter insita est?  cum etiam de puro homine, et qui sine peccato uiuere non didicit, dicatur quia uita eius quasi quoddam regnum Dei, pax est etiam in presenti, et gaudium in Spiritu sancto. .

Primus, inquam, homo ante peccatum, si dicere audeam, passibilis et impassibilis, mortalis etiam et immortalis fuit; quia ad passiones et mortem  per peccatum suo, sed non libero, abusus arbitrio labi potuit, et si intra ueram se libertatem non peccando continere uoluisset, impassibilis procul dubio perseuerans mori nullatenus potuisset. Cui secundus homo, iehsu scilicet Dominus, pene pari quodammodo forma successit, tanto impassibiliori natura quanto liberiore editus, imo ineffabiliore Dei pariter et hominis genitura. Unde enim passibilis dici posset, cui omnimoda peccati in origine et actu remotio penam, quod est passio et mors, accedere nullatenus sineret? Si impassibilis primus homo, per peccati continentiam, et immortalis esse ualeret, Dei Filius unitam sibi nostre fragilitatis substantiam multo impassibiliorem, et, ut sic dixerim, immortaliorem reddere non deberet? Sine  concupiscentia ergo ex solo sancto Spiritu intra uirginalem concretus uterum, naturaliter impassibilis et immortalis in mundo natus est.

Ita, inquam, impassibilis et immortalis, ut sicut ille primus per inobedientiam ad passiones et mortem se sponte demisit, ita et iste secundus ob restitutionem iustitie ad dolores ferendos et mortem, quorum in nullo erat debitor, sese ultro deponeret. Nisi enim is pro hominibus penas, quas non meruerat, lueret, eos qui merebantur et suppliciis obnoxii erant, nullatenus liberaret. Passibilem ergo uolo credas et mortalem ob hoc solum, quia pati atque mori pro humana redemptione uoluit, non quia aliquod nature debitum in patiendo atque moriendo ex traduce primi parentis attraxerit.

 Passus est itaque et mortuus, quia uoluit, non quod ex Adam lege debuerit. Quam ergo similitudinem Christi passibilis et mortalis sacrificio Dominici corporis et sanguinis irrogas, quem certis ex sui ipsius ore sententiis immortalem impassibilemque scire debueras? Â»Nullus, inquit, ascendit in celum, nisi Filius hominis qui est in celo ,Â« et alibi: Â»Ego in Patre et Pater in me est ,Â« et multa horum similia antequam ex hoc mundo transiret de sua cum Patre consubstantialitate commendans. Si filius hominis in celo est, et ibi unum cum Patre est. Dicit enim alias: Â»Ego, inquit, de supernis 348 sum ;Â« quod non est aliud quam si diceret: Ego in Spiritu principali, quod est Pater,  sum. Quam passibilitatem, quam quoque mortalitatem illi inferre conaris, qui sicubi Scripturarum passibilis, et mortalis appellari inuenitur, ob hoc procul dubio solum dicitur, quod pro uoluntatis arbitrio morti se exposuit, non aliqua necessitate succubuit?

Non est igitur passibile et mortale in Christo quippiam, quod uiuiticis illis sacramentis comparare debeas; dum, si fideli et non peruicaci intentione perpendas, nichil omnino nisi incorruptibile et immortale, nisi quod sponte mori uoluit, in ipso reperias. Aliud est enim quod ex libito et gratanter facimus, aliud quod angariati, et quasi debitis urgentibus adimplere compellimur. Sed super hoc dictum sapienti sat sit.



CAPUT uI.


Â§ I.---Quemdam confutat auctor asserentem quotidie in altari Christum crucifigi.---Relatum quoque mihi a quibusdam eiusdem amici mei necessariis, quod non modo consulendo, uel cum familiaribus litteratis, ut assolet, conferendo, sed palam, in mediis uidelicet frequentiis omnino ignauorum et rudium, disputando soleat dicere quod in confectione hostie salutaris iehsu Dominus quotidie crucifigatur in altari. Quod nos catholicos et omnes pie sapientes tanta animaduersione conuenit exsecrari, quanta eumdem Dominum nostrum auctoritate oportet de summa impotentia uel eterna miseria expiari. Quid enim de Deo indignius est miserabiliusque sentire quam quod Deus fiat miser eternus  pro nostra beatitudine? Quid uero impotentius Deo imputare poterimus quam quod quotidianis eius suppliciis ad nostre reparationis adminiculum indesinens egeamus?

Certe, si sic se res haberet, ut uite Auctorem quotidiani suspendii atrocitas trucidaret, nichil in celesti premio adeo felix, adeo gloriosum esset, quod non tam diuturne calamitatis contemplatione in ipsius remunerationis Christo sponsore uilesceret. Et quis non mortem illam magne inutilitatis argueret, quam non modo numerosis, sed ineffabiliter infinitis in dies uicibus repeti constaret? et quid quod in singulis quotidie ecclesiis, quin etiam altaribus plura sacrificia delibantur? Ergo tot patibulis impotentissimus ille, si ita est, Saluator dicetur  affigi, quot missas ubique altarium constiterit celebrari.

Certe si nulla suppeterent Scripturarum suffragia, totam tamen hanc uecordiam ratio obrueret uniuersa. Etsi enim ipse ecclesiastice institutionis actus, qui fit inter sacrificandum, similitudinem Dominice passionis innuere non dubitetur, et in Domini nostri fieri commemoratione credatur, nefas tamen est ut ob hoc ipsum quotiescunque fit, crucifigi dicatur. Quamuis namque significantia quelibet significatis aliquoties preponantur, non tamen eadem sunt que umbratice prenuntiant, et que ueraciter subsequuntur; uerbi gratia, in baptismate trina mersio triduanam Domini significat sepulturam, nec tamen dicimus quod quotiescunque alicubi  baptizatur, toties ubilibet Christus sepeliatur.

Licet plane hostia illa memoriam nostram quotidianis accessibus in sui refricet ueritate, nil tamen iterate iniurie Deo infert, nunquam deinceps morituro pro passionis imagine. Â»Christus sane resurgens ex mortuis iam non moritur; mors illi ultra non dominabitur. Quod enim mortuus est peccato, mortuus est semel; quod autem uiuit, uiuit Deo .Â« Quod si resurgens non moritur, et tamen omni die per omnes aras, iuxta tuam sententiam, crucifigitur, illud apostolicum semel scire uelim quomodo a tua prudentia intelligitur, quo peccatum, id est hostia pro peccato factus, mori dicitur. Et quomodo Deo uiuit, qui millies repetitis ubique terrarum appensionibus sic uexatur?

 Si, iuxta Petrum apostolum in hec ipsa uerba tractantem: Â»Christus semel pro peccatis nostris mortuus est, ut nos Deo offerat ,Â« qui tot penarum casibus addictus est, ad Deum offerendo quomodo quemquam leuat? Si semel moritur, et saluti eterne ex eo nos reparat, dignum est utique et competens diuinitati mysterium quod celebrat. Si autem mortuus postquam resurrexerit perpetua sese ut sic dixerim crucum illatione carnificat, miser factus beatitudinem quam non habet nemini plane suppeditat.

Â»Non enim, ait Apostolus, in manufactis Sanctis [al.,] manufacta Sancta] iehsu introiuit, exemplaria uerorum, sed in ipsum celum, ut appareat nunc uultui Dei pro nobis: neque ut sepe offerat semetipsum,  quemadmodum pontifex intrat in Sancta per singulos annos in sanguine alieno, alioquin oportebat eum frequenter pati ab origine mundi; nunc autem in consummatione seculorum, ad destitutionem peccati, per hostiam suam apparuit. Et quemadmodum statutum est hominibus semel mori, post hoc autem iudicium, sic et Christus semel oblatus est ad multorum exhaurienda peccata .Â« Ecce uides ad lucidum, nisi tue mentis cecutiens ex peccato reperiatur obtutus, quomodo tuis uerbum apostolicum occentet erroribus. Sed rogitare te uelim utrum Nouum ueteri, an uetus Nouo apud te preponderet Testamento. Non ambigo puin dicas Nouum. Quod si Nouum preeminere  existimas, quid auctoritatem mortis Christi per quotidianas eius crucifixiones in tantum euacuas, ut multo magis authenticus pontificis in Sancta quotannis ob sui caritatem uideatur introitus, quam indesinens omni die nostri Saluatoris interitus? 349 Si enim, secundum Scripturas, passionis eius prime efficax supplicium crederes, nunquam eius improperium, quod pro te si sanum sapias pertulit, in suspendia etiam seculo ceua distenderes.

Quod autem idem sacrificium quotidianis iterationibus frequentatur, non eius penaliter crucifixioni in dies repetende refertur, sed quod diurna excessuum uarietate malitia quotidiana tanti mysterii representatione diluitur. Non enim eum qui  hoc semel opus explicuit eadem semper resculpendo uexamus, sed fluidam memoriam ad eorum menti originem innouandam reuocamus, que sine ulla iterandi necessitate omnium saluti quondam acta comperimus.

Â§ II. Interrogandum etiam censeo utrum corpus illud, quod semper, ut dicis, crucifigitur, idipsum sit quod de uirgine natum constat et quod in cruce pependerit. Scio quod respondebis idipsum. Ergo si idipsum creditur; et huic passibili et mortali, ut doces, conformari debere creditur quod in altari conficitur, doceri uelim utrum idem corpus sit, an aliud, quod passibile et mortale a te traditur, et illud quod paterne iam dextere impassibile et immortale consedisse dignoscitur. Si dicas idem non  esse, certe duo corpora Iesu Domino inducuntur. Aliud enim erit quod passioni et morti constabit obnoxium, aliud plane quod ad incorruptionis iam pertigit firmamentum. Cum ergo sacri panis et calicis mysterium corruptibilis fit carnis indiculum, in peruersam dualitatem secernitur Saluatoris substantie indiuiduum. Porro si hoc te dicere pudeat, et unum esse fateris corpus, passibile scilicet in altari, et quod Patri in gloria celesti consideat. uide, secundum prefatum Apostolum, ne Christum factum incorruptibilem, atque immortalem, iterum crucifigas, et ostentui habeas , imo quod ueritati conuenientius esse cognoscitur, teipsum uniuersis de Deo digna sentientibus ridiculum exhibeas.

 Hec tibi, ut opinor, tractata sufficiunt, si animum correctioni admoueas; si uero obdurari delegeris, hec forsitan non improbanda fidelibus ridebis, ut fabulas. Desistant ergo querere Dominicorum trutinatores statuum, utrum hoc, quod inter nos fit sacramentum, conueniat passibili an impasibili, Christo mortuo an uiuenti.

Â§ III. Tale Christi corpus in sacramento, quale post resurrectionem.---Aliter enim neutiquam intelligi debere perpendunt, nisi ut in ea qualitate accipi debeat, in qua, cum corpus idem manducandum discipulis proponeret, erat. Si enim, inquiunt, in conuiuiis que post resurrectionem exercuit cum eis, hec ipsa mandasset et hoc corpus suum esse  dixisset, nemo corpus aliud rite intellexisset nisi quale tunc fuerat cum ista dixisset, imo inter cenandum dixisse recolitur, non se de genimine uitis bibiturum donec illud in regno suo cum eisdem bibere uideretur , quod regnum non aliud quam passi iam corporis clarificatio est. Unde est: Â»Spiritus nondum fuerat datus, quia iehsu nondum fuerat clarificatus .Â« Qualis ergo tunc erat cum talia ediceret: Â»Qui manducat carnem meam, et bibit sanguinem meum in me manet ,Â« et: Â»Qui manducat me, uiuit propter me ,Â« tale existimant ipsum, quod uitalem ex altari esum prebet.

Sed cassa de Iesu mortui similitudine questio est, quia qui mortuus est, in sua ipsius morte non  aliud quam Dei Filius est. Qui enim ab origine mundi, antequam temporaliter nasceretur, occisus dicitur, et que cum patribus acta sunt egisse legitur , sicut, ut ita loquar, antequam esset, fuit, ita mortuus semper idipsum quod uiuus fuit, unde nil inter uiuentem et mortuum discerni debuit. Ipse apud Iudam apostolum secundo populum de Aegypto eduxit . Et Paulus Christum in deserto ab Isrelitis tentatum dicit . Mysteria autem eadem per omnimodam diuinitatis affluentiam uiuificari, sin alias saltem sacratiuus ipse canon euidenter ostendit. Â»Sanctificas, inquit, uiuificas, benedicis et prestas nobis.Â« Per que omnipotentem efficacia reddit.

Â§ Iu. Nil reliquiarum suarum in mundo Christum  reliquisse contendit Guibertus.---Hec itaque seponamus, et ea que de dente et umbilico Saluatoris omissa fuerant, repetamus. In quo primum illud est attendendum, quod sicut de sancto Spiritu dicitur: Â»Expedit, inquit, uobis, ut ego uadam; si enim non abiero, Paracletus non ueniet ,Â« ita qui huiuscemodi reliquias sibi arrogant, uerba, ut mihi uidetur, ueritatis infirmant. Quid est enim si non abiero? Plane nisi presentiam corporalem subtraxero.  Paracletus ergo non uenit nisi ista subtrahitur, quasi nisi quidquid corporeum ipsius est a memoria abrogetur, ad contemplandi animus fidem nullatenus subleuatur. Superius dictum est, quod ad exercitationem fidei nostre, a principali corpore ad mysticum Dominus noster nos uoluit traducere, et exinde quasi quibusdam gradibus ad diuine subtilitatis intelligentiam erudire.

Quasi ergo de extrinsece uisionis crassitudine ad imaginationis tenuiorem contuitum, ac si de cannabo subduxit ad linum, dum de specie sua corporali ad agnitionem huius 350 mysterii nos promouit, ut de tractabili carnulentia resipiscentibus alterum quiddam pollicens, imo continens, species effingeretur altera. Dum enim rudis, et formarum  allegoricarum inscius quispiam duo illa materialia, panem ac uinum scilicet, in altari proposita contemplatur, et in iis corpus Iesu ac sanguinem sentire docetur, ad quantam putamus summam diuine curialitatis educitur?

Quod si hoc tam operosum fieri mandauit Deus, sic tamen ut primi parte corporis non careret mundus, ergo tria corpora habet Deus. Erit itaque, primo, conceptum corpus ex uirgine; secundo, illud quod sub figura agitur in pane et calice; tertio, quod impassibile, imo glorificatum iam assidet paterne dextere. Cui sententie, si uelit quilibet refragari, dicens idem esse de uirgine natum crucique appensum, et illum incorruptibilem in paterna prouectum, fallitur, quia etsi eidem existit persone  proprietas, longe dissimilis tamen in qualitatibus naturarum inuenitur essentia. Glorificato etenim nulla deinceps mortis poterit passionisue sue dominari potentia. Sed hunc libellum congruenti iam termino succludentes, aliud initium adoriamur, et hec ipsa que in presentiarum mittimus, et alia que, Deo inspirante, nos adiecturos credimus, resumentes, contra eorum non reliquias, sed blasphemias accingimur.



LIBER TERTIUS. Contra Sancti-Medardenses, qui dentem Saluatoris habere se asserunt.



CAPUT PRIMUM.


Â§ I. Cum falsa Deo aut sanctis adscribit, honori diuino derogat deuotio. Error ubi religio creditur difficillime corrigitur.---Penes Deum ac sanctos eius omnimodis est approbanda deuotio, sed, cum sibi tantum deuotio arrogat quantum nullatenus religionis ratio subministrat, unde pius quilibet diuinorum cultor premium opperiri potuerat, fit miserabile quiddam ut inde penam nequissimi erroris insumat. Cum enim de Deo aut colitur aut dicitur aliquid, quod ipsius ueritatis testimoniis indubie obluctetur, nimirum accidit ut tanto deterius quanto incorrigibilius mens exorare probetur, dum sub pietatis  colore peccatur. Nil enim peius quam mala agere, et hec ipsa que inconsulte geruntur, pro exercitio boni operis estimare. Unde ergo et quando error iste corrigetur, qui non solum error non creditur, sed etiam diuine dignationis prerogatiua putatur?

Omnis peccati correctionem animo delinquentis inducit aut timor, aut pudor. Timor, aut diuine auersionis, aut extreme animaduersionis; pudor, aut mordacis intra conscientiam reatus, aut timidi ob uulgi fabulam ad homines uultus. Ubi ergo nec cogitationum animus ambage turbatur, nec facies ex cuiuspiam uisione suffunditur, resipiscendi profecto  materies nulla suggeritur. Quidquid uituperabile, et etiam alienationis a Deo plenum, et Ecclesiasticis auctoritatibus omnino obuium, dum quasi predicabile iactitatur, et priuilegio cuiusdam singularitatis ascribitur, nunquam ad regulam ueri studii ullo modo castigatur. In quo namque alicuius piaculi conscientie penetralia metus urget, spes correctionis plurima commouet; ubi uero cultura sanctitatis obtenditur, in quo tamen mentis intentio a iuste credulitatis equitate diducitur, nunquam ad lineam emendationis assurgitur.

Â§ II. Dentem saluatoris habere se contendunt monachi S. Medardi Suessionensis.---Inde est, quod finitimi nostri Sancti-Medardenses monachi antiquo penes corda hebetum coaluere mendacio, dum ea  sibi super dente Saluatoris, quem nouennis pro natura ediderit, attribuunt; in quibus spei uniuersalis columen atque fastigium quasi phalarico iactu destituunt, et dum se celebrare appetunt, fidei communis precipua munimenta prouoluunt. Cui enim post fidei agnitionem spei uigor obruitur, quid aliud quam radix totius boni appetitus et exercitationis exciditur? Si succum integre credulitatis habuero, et sanctorum actuum undecunque thyrsos emisero, arefacta spei radice, qua caudex atque ramusculi humectantur, 351 nil in omni arboris machina quod delectet aut expediat exspectabo. Si bene seris, si bene proueniunt incrementa sementis, totamque grando dilapidet dum falcem mittis, quid ex hoc emolumenti prosequeris?

 Probat Guibertus dentem nusquam in terris Christum reliquisse.---uelim a uobis agnoscere quenam de resurrectione sentitis. Ut in fine seculi fienda reticeam, Dominum ipsum, cuius dentem pre manibus habere uos traditis, nequaquam resurrexisse negatis. Si resurrexit, particulariter, queso, resurrexit an totus? Si totum resurrexisse testamini, ubi quas uobis assumitis partes erunt? Si partim, que de nobis resurrecturis edixerat promissa quid proderunt? Plane si probari potuerit in seipso que nobis de nobis spoponderat non implesse, ambiguitatem non minimam nostris uidebitur spebus inferre. Inferendum enim ac si proposito aliquis argumento putabit: Quid, inquiens, ceteris sequentibus, qui  in seipso fidem dictorum suorum non explicat, faciet?  Capillum de capite nostro non periturum dixerat , et ipse, corpori suo quasi subcisiuum efficiens, particulas terre mandat, residuum celo inferens se resurrexisse pronuntiat? Qui istis implendis sibi constat insufficiens, qui sua ipsius colligere fit impotens, nostra membra per humanam incuriam hac illacque dispersa quomodo colliget?

Dum ecclesiam uestram peregrinis opibus uultis attollere, et de uestro statu longe nobiliora, longe ab aliis excellentiora iactare, ad id extreme uesanie ad uestri sensus reprobi cumulum erupistis, ut non solum, quod dictu nefarium estimatur, dici tamen opere pretium est, prophetica dicta, sed ipsum Dominum  Iesum mendacii uelitis accersere. Si a Propheta dicitur: Â»Non dabis sanctum tuum uidere corruptionem ,Â« profecto Propheta isdem non immerito falsitatis arguitur, quia Deus ipse sine dubio perpetue corruptioni addicitur. Et quid magis corruptele sine spe recuperationis expositum quam Deus ille est, quem a resurrectionis gloria et incorruptione constat extrusum?

Deus meus, quid infortunii accidit denti illi, nunquam ego eum fatebor cum reliquo corpore de sancto Spiritu in aluo uirginea procreatum, sed aliunde aduentantem Dominicis hesisse faucibus, ac si de externe surculo arboris insitiuum. Corrumpitur ergo dens ille, quia, ut uerbum ipsum ex seipso resoluam, dum a suo corpore abrumpitur et eo clarificato  in terra relinquitur, et sempiterne miserie addemnatur, dum, sin alias, uel in fine seculi cum celo terraque cremabitur. Igitur aut arrogantie, aut mendacii arguemini, et non qualiscunque mendacii, sed eius, quod in diuina blasphemos, et si obstinatius repugnetis, circa catholicam uos doctrinam reddam hereticos.

Maior itaque nobis suggeritur spes, quam patri et auctori spei nostre Iesu Domino, dum per ipsum colligi a corporum nostrorum dispersione nos credimus, in quo ipsum labefactari conspicimus! Et ecce uestri gratia nos plus quam iehsu hic. Nos igitur omnimoda regeneratio manet; Iesu autem in tantum particularis est facta, ut aut nunquam in sempiternum, seu usque ad communem resurrectionem  perfici restet. Tunc forsitan uenturo iehsu denti locum aperiet, aut hiulca adhuc fauce dentem tunc uagabundum hucusque recipiet; sicque dentis ac umbilici, et si qua sunt alia, iterata clarificatio, sicut fuit olim secunda circumcisio, fiet.

Â§ III. Sancti-Medardenses uehementer insectatur.---Attendite, falsarii, quam paruus ignis hic uester quantum uirorem ueritatis Christiane consumat. Si nulla, preter propheticum quod premisimus, suppeterent testimonia, presertim cum idipsum beatissimus Petrus contra Iudeos super Dominice resurrectionis assertione protulerit , sub hoc arcto positis uobis saltem super isto capitulo multum esset respondere conueniens. Prophetam etenim adeo egregium, et tanti principatus apostolum refellere  cum uehementis insanie sit, miror quomodo dicere presumitis, unde euidentissime tantis auctoribus contraitis. Certe si multimode uobis rationes alie concurrerent, que quoquo modo uel ad momentum hoc asseuerare ualerent, magnopere tamen hoc aggredi conscientie uestre horrere deberent, que contra ullos longe inferioris glorie uiros, super hac re neutiquam merito uel mutirent.

Quod si dicitis corruptionem non esse, est plane, etsi nondum corruptus est, corrumpi necesse. Et quid ualeat deteriore modo corrumpi quam clarificato corpore uniuerso perpetue desperationis squalori dimitti? Et quomodo audetis rem adeo ineptam asserere, cum eum non negetis surrexisse, quomodo  contigit dentem proprium aliqua obliuione pretermisisse? Quod si a memoria excidit, aut eum sponte remisit, in resurrectione quid faciet, cum aliorum membra coadunans ipse in sui parte perditum ibit?

Eadem ratio de umbilico accedente Saluatoris.---Ponamus itaque quasi posse fieri uos tanto munere locupletes. uelim ergo respondere dignemini: in cuius corporis ius in resurrectione cessurum dentem, et cetera queque putatis ? Non minus etenim de umbilico et ceteris que de ipso habere dicuntur, quam de dente apud nos agitur. Quod plane de uno 352 dicitur, redundat ad cetera. Ubi igitur se conferent que de Domino Saluatore seruantur, cum ultimus dies ille ingruerit? Si ad pristinum reditura  sunt corpus, quo se recipient, que loca sese iis recipiendis aperient? An edentulus Saluator clarificatus hucusque mansit, ut locum denti superuenture seruaret? Et certe denti tantillo locus conueniens in uirili quod est Dominica fauce nequaquam competeret. Esto. Quo se umbilicus, queso, reponet? Nunquid due clarificationes in eodem corpore celebrantur? Res est que nusquam legitur, que nullis testimoniis approbatur. Quid ergo infertis, qui omnia sententie uestre circumstantia infirmari et ridicula fieri perspicitis?

Â§ Iu. Porro ipsi Domino, ut prophetis supersedeam, cur neuum tante infidelitatis inuritis? Si ipsum in presentiarum haberetis: Quis ex uobis arguet  me de peccato ? Quod infirmius, quodque insensibilius in homine exstat, non periturum in nobis perhibuit, et ad sui ipsius confusionem, et nostram omnium diffidentiam, uestra prudentia tantum sibi residuum, non de capillis, sed de eius carne et ossibus astruit? In qua diffidentia tamen nequam emergit utrobique respectus, quia sic sentire, sic dicere et diuinorum dictorum fidem patenter impugnat, ac infirme cuiuspiam considerationis oculum non paruo cogitationum turbine densat, dum in se Dei promissionem non expleri posse quique metuunt, quam in semetipso nequaquam premisisse subaudiunt. Si enim cuilibet promittas copiam, cum tuam tu ipse supplere non possis inopiam, certum est eius cui spoponderis penes te labefactari fiduciam.

 Dico quod infirmis aut uersipellibus animis aliquando queat officere, sed quia Dei misericordia nullius circa nos super tali contuitu uidemus, non dico acui, sed potius cecutire uersutiam, hoc non uestre cautele imputabitur, que iuxta legis uetitum, tam male profunditatis cisternam effodere non ueretur , in qua brutorum quocunque animalium precipitium aperitur. Certe etsi nemo ibi ledi, Deo auctore, et seculo nostro minus hanc doctrinam appretiante, permittitur, non minor tamen impudentie uestre reatus intenditur, quia a uobis indesinens subministratur occasio, qua quis improuidus periclitetur.

Â§ u. In quo illud uobis permaxime obiectatur,  quod cum hec in euidentia omnium docere soleatis, nunquam tamen, cum quasi signum cui contradicitur sit, cui generaliter a prudentioribus in dies obsisti audiatis, nunquam, inquam, exagium melioris sententie perquisistis, nec quam esset a Scripturis absonum attendistis. Si enim uel tenuiter ipsas de sue ac nostre statu resurrectionis sententias tentassetis, nec mora plane scintilla huius quam dicimus ad liquidum eluxisset ueritatis. Et quid est furiosius quam ad aures Ecclesie promulgare, quod non possit ullius disputationis assertione constare? Paulus ascendit Ierosolymam, et confert cum Petro et ceteris Euangelium ne forte in uacuum curreret, aut cucurrerit , et uestra prudentia in quibus hesitat addiscere erubescit? Ad Horatianum  illud aduertite mentem:

Cur, inquit, nescire, pudens praue, quam discere malo? HORAT. Ad Pis., 88.

Nec tante tamen hebetudinis per uos estis, ut ad plenum capere non possitis, quod ad paternum solium pars una commigret, altera corruptionibus addicenda a tanto exsul corpore substet. Que ratio patiatur, ut partem tanta gloria maneat, partem infelicitas eterna subducat?

Si nulla opem uerbis nostris suppeditaret auctoritas, sufficere ualeret adeo partium suarum impatiens in tam sacrosancti corporis maiestate diuersitas. Si enim in nostris purorum hominum corporibus in resurrectione, quando immutabimur, tanta erit  uniformitas, ut, glorificata uniuersitate membrorum, ne quidem quantum capit atomus in aliquo resideat ulla de pristina uilitate indignitas, in illo que dementia estimare nos faciet inconcinnum quidpiam, qui personaliter et Deus et homo est, ut aliquid in illo sit dignum, aliquid secludatur a digno? Si ore Doctoris gentium, in quo loquitur Christus, nobis promittitur quod ipse reformaturus sit corpus humilitatis nostre, configuratum corpori claritatis sue , qui partem corporis sui sub inutili humilitate, sine ulla rationabili occasione dimisit, quomodo corruptionis humane despicabilitatem, ad sue claritatis prouehet conformitatem, qui quasi impotem se prebuit ad id resumendum quod sui  fuit?

uidete ergo ne dum membra Dei quasi pro honore et genio, ac speciali prerogatiua ecclesie uestre uobis arrogatis, ex eo quod in hac sententia uestro uos honori commilitare putatis, Deum usque ad terram, ut sic dixerim, humilietis, de cuius uos dente iactatis. Si honorem ex Deo queritis, quem Deum, queso, eum putare poteritis, quem apertissime uidemini arguere falsitatis. Si uester honor ad eius, ex quo honorari cupitis, redundat infamiam, quam excepto 353 honori redhibetis gratiam? Et quomodo est uestrum rationabile obsequium, si id colitis, et aliis colendum ingeritis, quod nullius prefert fidei argumentum? Obsequium plane rationabile, dicit Apostolus , in quo non sine  uerissima redditione causarum libere exercetur animus. Nam cum quemuis quispiam ueneratur et predicat, et uenerationis ac predicamentorum causas ignorat, multa facilitate labefactatur, aut claudicat.

Et certe cum apud omnes iactantie huius percrebrescat opinio, rarissime tamen credulitas quorumlibet sapientium suppetit isti uerbo. Cum enim ratio super hac re uestra undecunque titubet, uix reperitur nisi rudis et inscius, quem ad credendum informet, et ubi omnis arguti animi diffidentia occurrit, quis ad tractatus huiuscemodi promulgationem nisi impudens et peruersus erumpit? Solus hanc pudor garrulitatem cohibuisse debuerat, ne documentum quod sanis constat probabile non esse capitibus, hebetudini  quisque disertus ascribat. Quod si qualibuscunque intellectibus rationes nequaquam oblate sufficiunt, ecce pro partibus uestris paratus sum mihimetipsi, que uestro possint dogmati munimenta adniti, obiicere, et postmodum sine ulla simulatione obiecta, tota etiam puritate refellere.



CAPUT II.

Â§ I. San-Medardensium obiectio 1.---Sic itaque uestra procedere putatur opinio, imo talibus emergere argumentis uestra uideatur assertio, non quod tale quid unquam ratiocinationis a uobis audierim, sed quod tale aliquid per animi coniecturas mei aduersus hanc meam disputatiunculam dici, imo oblatrari a quolibet posse putauerim; nichil enim a  uobis dignum probi alicuius auditione percepi, hoc uos consuetos interrogantibus respondere cognoui. Nunquid non secundum etatule morem naturaliter dentes nouennis emisit? Quibus, inquam, assentior; sed multe alie rationes se ingerunt, que longe diuersiora quam referatis ferunt. Hec dicens, questionis pelagus motare uerebar, illud Betianum menti subiiciens: Â»Iure, ait, insanus iudicarer, si contra insanos loqui intenderem.Â« In eo namque quod cuiusque menti pro uoluntate preponderat, non multum sibi prouidet qua ratione respondeat; hoc solum incubat cordi, quatenus diuerse partis intuitum obstinatis clamoribus subigat. Probum enim uidetur improbis tantopere alia pro aliis absurdissime intonare, ut quod ratiocinando non preualent, saltem  ualeant strepitibus obtinuisse continuis, quasi uiciniora uictorie. Age ergo, et pro uobis nostra exerceatur oratio.

Â§ II. Obiectio 2.---Si Deum et Dominum nostrum dicis ob sui memoriam, et suis ac suorum sequacibus, quod in mensa sua fit reliquisse mysterium, ut consolationem, quam suis sue presentie cohabitatione prestabat, absens uicario munere prepararet, nos ita non capimus, ut pro perfunctoria prebitione mysterii, ad gaudii uniuersalis cumulum date corporis illius, ut sic dicamus, superflue portiones idcirco debeant absentari, perfunctorium plane ideo  dixerimus sacramentum, quia et ipse idem panem nominat quotidianum , solummodo uidelicet quandiu, iuxta Apostolum, cognominatur hodie , necessarium. Hoc itaque sic ad eius memoriam celebrari dicitur, ut istorum habendorum nequaquam ratio denegetur, quia etsi generalis est utilitas per sacramentum Christi corpori couniri, non debet tamen priuatorum gloria suorum priuilegiorum maiestate priuari. Sicut enim priuilegia singulorum legem non possunt facere communem; ita communis gloriatio suam priuato cuilibet nullo modo detrahit claritatem.

Â§ III. Obiectio 3.---Si Christum pro seculo passum uisibilis reportat memoria sacramenti, que tamen figura soli cuilibet perspicua est sapienti, cur  Deus ad eorum consolationem, pro quibus ista susceperit, hec a sua carne decidua, et quasi sui corporis excrementa haberi non permiserit? Si illius in cruce de latere sanguis et aqua profluens, forsitan terram aut saxum attigit, si absorptum aut attritum quoquo pacto aboleri contigit, quomodo putas ea, que uocasti superius subcisiua, ac si nostre fidei refricande uades, sub potiori colenda honore non potuisse dimitti? Sacramenta igitur illa rite nobis ad eius memoriam prosunt, quia nobis etiam unionem cum Iesu Domino suscipiendo pariunt; hec autem animis minus intellectualibus fidei, ut sic dictum sit, tractabilis inuisibilia rudimenta conferunt.

Â§ Iu. Obiectio 4.---Sunt ergo quidam huius agnoscende ueritatis gradus, ut dens ac umbilicus ille  uisibilis tractabilisque simplices erudiat, quod fit in altari mysterium  , imagi . . . tiones [f., imaginationes] exerceat, iam quasi ad tertium celum contemplatio ad eum, qui paterne dextere considet, sese exacuat. Quia ergo esui communi caro et sanguis conuenire non poterat, 354 mutatur a Domino in usibus humanis habile sacramentum. Sacramentum itaque ipsum aliud quiddam exhibere uidetur quam caro aut dens, qui a resuscitato residuus perhibetur. Residua enim ipsa carnis quondam exhibite ueritatem insinuant, carnis autem significate mysterium, eorum fit efficax, quibus per eius usum carni diuine incorporentur et uiuant. Est ergo dens ac umbilicus probabile sub temporum nostrorum extremitate  suscepte olim dispensationis indicium, et generaliter animarum saluti commilitat sacramentum.

Â§ u. Obiectio 5.---Quod si controuersia putatur post resurrectionem illud esse residuum, controuersie itidem ascribitur baptismus post baptismum. Baptismus nempe quem Christus exceperit, gloriosior uideri potuit quam sequens, cum ipse longe melior precedente successerit. Sic et Christus cum resurrexit, si ad nostre mutabilis mentis monimentum aliqua post se sibi attinentia dimisit, futurus post iudicium gloriosior hec eadem glorificata inserere sibi non poterit? Dicimus enim quia etsi resurrexit, non tamen resuscitatum corpus, ad eam quam post  iudicium habiturum est immutabilitatis gloriam prouexit. Si namque esset integre clarificatum, non remansisset latus quod Thome ostendit apertum ; nec uulnera patula hucusque persisterent pedum ac manuum, que paternis illata consessibus sic conseruat, ut in die iudicii tam iis, qui eum pupugerunt, quam omnibus reprobis conseruata producat. Ubi ergo cicatrix non obducitur, perfecta nullatenus semimutato, ut sic dixerim, corpori clarificatio adhibetur, et ubi perfecta adhuc corruptelarum integratio nondum est, quod minus factum in eo ipso constat, aliquo modo supplendum est.

Quid autem de supplemento tractem, cum forma ipsa serui, que iustis ac reprobis eque erit, ipso  iudicante, perspicua, post iudicium tota in diuinam transferetur formam! Unde et illud est: Et transiens, inquit, ministrabit illis : Quem transitum nos non intelligere debemus alium, nisi quod totius humane, quod in eo apparet dispensationis ministerium, in diuine illius maiestatis redigetur statum, imo dominium, in quo transitui electorum suorum uisioni comministrat, dum sue satietatem contemplationis eis nunquam fastidiende suppeditat.

Ubi igitur in diuinitatis speciem forme serui translatio est futura, ubi cicatricum obductio, per immutationem legitimam aduentura, quid cunctamur dicere quod residui, quod nos habere credimus, resumptio sit illico secutura? Dum plane uulnerum  concauitas equata superficie complanatur, quid mirum, si quod ad fidei nostre solatium nobis interim est commissum, eidem unde deriuatum constat corpori compingatur? Certe si quid maius aut minus apud Deum esse potest, non maius apud eum estimatur cicatricum hiatus obstruere, quam reliquias humano affectui ex consulto ingenite prouisionis applicitas, inuisibili qua dispersa recolligit sibi contractione subnectere.

Â§ uI. Obiectio 6.---Si Filius Dei ipse super Iudeis inimicis suis ostensum sibi a Patre testatur: Â»Ne occidas, inquit, eos, nequando obliuiscantur populi mei .Â« Dum presentia Iudaici populi, quem pre oculis habemus, memoriam  in nobis refricat Christi crucifixi, et libros ueteres, qui de ipsis scripti sunt, et ad ipsos ex suis ipsorum, que ibi prenuntiata sunt, infortuniis, nostrarumque prouentibus fortunarum magis reddunt authenticos, quis super dente illo, quis itidem super umbilico nostram poterit obscurare sententiam? Quin sicut mysticum illud corpus ad sui nostrique unionem dignoscitur institutum, ita quidquid de illo, quod principale uocamus, non quod precedat maiestate, sed tempore, residui in terra haberi dicitur, ad probationem eius quam suscepit dispensationis, et ad solidationem fidei infirmorum ualere cognoscitur?



CAPUT III.

Â§ I. Respondet obiectioni 1.---Quid fides.---Ad hec inferre poterimus: Si de principali suo corpore  quasi ad experientiam suscepti quondam hominis superesse quid creditur, fidei catholice pene uirtus uniuersa conuellitur; nam Â»si fides sperandarum substantia rerum est, argumentum quoque non apparentium Â« quomodo in corde credentis cuiuslibet sperande res subsistunt, uel substant, cuius cogitationum intelligentie de inuisibilibus ad uisibilia remeant? Quod enim Â»uidet quis, quid sperat? Â« Si fides ac spes solummodo ex intellectualitate appetenda consistunt, sicut ex acie interiori fouentur atque proficiunt, ita ex consuetudine corporea et sensualitatis affectatione lentescendo deficiunt.

Si Saluator nonnichil corporis reliquisset, fidei exercitationem impediret.---Fides itaque substantiuum  quidam debet esse in animo cuiuspiam, ut que in spiritu contemplatur, quasi aliquid solidum intra mentem teneatur. Quo ergo fidei acumen intenditur, imo quid speratur, quid creditur, 355 ubi res sperata, res credita in conspectu materialiter aspicientis appenditur? Que exercitatio animi illic fiet, ubi in iis que intuitui subiacent consideratio se exercet? Ut quid, nisi se primo subducat, Paracletum non uenturum denuntiat, si idcirco corporis sui reliquias in terra dimittit, ut incarnationis sue credulitatem humanis magis pectoribus inserere possit? Qui carnis presentiam ideo discipulis absentaturum se perhibet, quatenus intellectui copiosor se spiritualitas representet , credendum nullatenus quod uerba sua ullo pacto infirmare uoluerit,  in eo uidelicet quod secundum uos in terra residuum facere de se uoluerit.

Plane indubie suis sermonibus contraisset, ut qui Paracletum non uenturum dixerat, nisi ipse abisset , partem inter nos eiusdem corporis, cui mens humana rursus intenderet, reliquisset. Esset quippe facere, nec minus, ut ita dicam, eadem facta deficere, si corpus proprium, ut nos ad spiritualia castigaret, substraheret, partemque alia subtracta parte dimitteret. In uerbis Dominicis nil repugnans, nil absonum reperitur, tota euangelicorum dictorum congeries immutabili semper unanimitate uestitur.

Â§ II. Respondet obiectioni 2. Capilli, sanguis, aqua, etc., que e corpore Saluatoris deciderunt, haud  periere.---Igitur si de sanguine et aqua queritur, et quod in terra sint oblitterata obiicitur, non aliter plane ex hoc respondebitur quam de capillulis infantie, corpusculo utique grandescente, deciduis, que, quo defluxerint, in quidue uersi fuerint, sicuti de aque et sanguinis que prelibauimus illo profluuio, non nemini fixa sententia est. Putas ergo perditum ierint? Si dens tuus, quem tu tibi arrogas, adhuc usque in miseriis non subsistit, ceteri dentes, quos sub eadem natura eum emisisse constiterit, qua putas incuria, hac illacque disiecti credentur? Tuo quem habes denti fortunatior aura subrisit, dum aliis tabido secundum uerborum tuorum consequentias squalori addictis, auro et niueis lapillis coornatus obrutilat. Et mirum quia, cum plures emiserit, et  par uniuersis reuerentia debeatur, obrutis reliquis, tu unicus unicum hunc habere te iactitas.

Si igitur capilli, dentes, aque fluxus, et sanguinis quadrifidi uulneris cruor, qui indubie ad terram usque distillare potuerit, in terrenis ruderibus in finem corrumpenda desederint, resurrectionis humane status, ac nostre promissio ex ore Dominico ad sui similitudinem conformitatis, non uideo quomodo constare sine enormi fallacia possint. Et certe multo tutior quam stultior dico, quia, si in aliqua promissorum quis suorum portione declinat, ambiguum omnino efficitur quod de cetero rectitudinem pollicitationis adimpleat. Et si tantum de eius corpore, qui auctor est promissionis, corruptum iri conceditur, facili disputatiuncula annullari poterit,  quidquid in eo factum uel de nobis fiendum predicatur. Si enim ex perceptione presentium munerum firma est exspectatio futurorum, et qui in sue proemio locutionis fallitur, textu orationis procedente neglectui ducitur, perpendendum procul dubio constat, quia si constanter in sui ipsius restitutione quod spopondit exhibuit, omnes eos quibus sponsorem se prebuit, fidei dictorum suorum indubitanter adnexuit. Quod si in promissorum ueritate titubare dignoscitur, quidquid in uerborum eius statura preeminet, totum incontinentia fluitante subigitur.

Â§ III. Respondet obiectioni 3. Infantis Christi defluentia corporis qui colligeret nemo. Quare.---Sed illud potissimum obtendi sufficeret, etiam si nil quod ad hec posset responderi suppeteret, quod  Domini Iesu pueritie tempore profecto nullus esset qui eiusmodi defluentia ex eius capitulo sacrosancto colligere affectaret, presertim cum de eo nemo maius quidpiam tunc temporis estimaret, quam de equeuo aliquo qui tunc esset. Et quis de humani generis [f., corporis] reliquiis tunc tractaret, cum post mortem alicuius aliquid de eius corpore reseruasse apud Iudeos profanissimum esset? Et quid apud eos pollutius quam mortui hominis ossa contingere, cum ad singulos quosque contactus excubare aliquandiu pro castris, et aquas iubeantur expiationis adhibere. Preter tabulas Testamenti, auream urnam, Aaronque uirgam, nil quod a ueteribus accepissent monimenti usquam exstitisse dignoscitur. Et quis  ea, que illi puero attinebant, seruanda duceret, in quo nil a communi respectu dignius autumaret?

Â§ Iu. B. uirgo minime id prestitit. Ipsius lac asseruari dicitur in ecclesia Laudunensi. Quod improbat Guibertus.---Quod si obiicitur beatam uirginem Matrem id potuisse seruare, et quasi superstitiosa ipsius posterorum cultui uoluisse traducere, ita suscipietur,  sicut Lauduni apud nos lac ipsius benedicte in columba cristallina hucusque retineri dicitur. Quod quantum a uero, et etiam a uerisimili exorbitet, facili argumento liquet, quia neque ipsa asseruarit, presertim cui nunquam in Iesu infantia tantum otii, tantumque securitatis exstitit, ut sui memoriam tanti penderet, quatenus de sui in futura secula lactis productione curaret, cui uix  intra natale latere solum, uix uiuere tunc liceret. Et quis tante arrogantie uel signum in eius benedictis moribus, in ipsius adorando habitu 356 reperire potuerit, in cuius ore nil nisi ancillaris humilitas unquam sonuit? Que res quoque tanto minus poterat, non dico in plurimas etates, sed nec in aliquot annos sub ulla constare custodia, quanto magis idem coagulum semper decoquitur naturali inconstantia.

Esto autem. Et que uetustatis exempla illi maturissime, ac nullius laudis auare menti suppetebant in talium obseruantia pignorum, ut quod nunquam fieri uiderat, nec eatenus factum audierat, prima quasi imaginem cuiusdam uentositatis inciperet? Et si per eumdem Spiritum, ex quo conceperat, non  nosse non poterat, quod is, quem genuerat per fidem, sue dispensationis mundum omnem impleturus erat, quid dentulus, quid umbilicus ille, quid denique cetera custodiri debuerant, que in tanta Filii sui claritate non amplius, si ex aliqua ueteri consuetudine seruari possent, ualitura putabat, quam meridiano ualet lucerna sub sole?

Certo itaque certius seculorum Dominam nouerimus nunquam neniis talibus studium impendisse. Nenie plane essent, si is, qui se Deum et hominem seculo plenis fide prodigiis publicaret, segmentis atque minutiis huiusmodi ad nichil omnino utilibus celebrari appeteret. Quod si ipsa non fecit, quis ergo fecisse potuerit, cum id temporis nullus, qui hoc appretiaretur, nedum aliqua caritudine appectoraret,  exstiterit?



CAPUT Iu.

Â§ I. Respondet obiectioni 4. Integre Christi corpus in resurrectione fuit glorificatum, licet non aliter quam antea appareret.---Sed iis paulisper amotis, ad propositum redeamus. Si ergo corpus Dominicum post resurrectionem dicitis necdum integre immutatum, necdum plene clarificatum, quia non obduxerit foramina cicatricum, ostenditis, fateor, in hoc ipso hebetudinem indubie sensuum uestrorum. Si igitur clarificatus integre non est, quia eas non obduxit, ergo non dicam integre, sed ne ad modicum quidem uel immutatus uel glorificatus est, qui nulla uel immutationis uel glorificationis  sue signa post resurrectionem discipulis ostendit. In nullo enim ab ea specie quam uidere pridem fuerant soliti, alteratus ipsis apparuit. Ergo quia nichil eis noue claritatis resuscitatus obtendit, dici ab aliquo potest quia nichil maius a Patre resurgens, quam antequam pateretur, emeruit.

Certe nec ipsa qua in celum conscendit hora quidpiam nouioris aspectus obiecit, ut in ipsa declaratione resurrectionis non alium seipsum ostenderet quam idem ipse fuerat antequam obiret. Si enim insolitum aliquid splendescendo proponeret, nunquam quod caro rediuiua foret, crederetur, sed potius ut suspicati sunt, quod alter, aut spiritus esset. Unde est: Â»Ego sum, Nolite timere .Â« Et: Â»Spiritus carnem et ossa non habet, sicut me  uidetis habere .Â« Dignum itaque fuit ut simpliciter in ea quam assueti fuerant specie, adhuc eisdem rudibus appareret, ne de inusitata claritate ad externe opinionis errorem animos minus capacium deriuaret.

Quare Dominus uulnerum cicatrices resuscitatus apostolis ostendit.---Qui itaque in subobscura habitudine quasi spontiue suscepta, iam gloria imminutus, apparuit, quid mirum si inobducta clauorum loca eis exhibuit? Quibus tamen? Apostolis plane primum, et postmodum Thome, et hoc utrisque hesitantibus, hoc et semel. uide si duobus Emmaus pergentibus, uide si in creberrimis per dies quadraginta pro argumento conuiuiis aliquid obducendum prodidit; uide si mulieribus pedes eius tenentibus,  si cuipiam alias cum ostento passionis apparuit. Quid ergo fuit dubiis cicatricum antra contrectanda porrigere, nisi identitatem proprie persone non consuetudine faciei, sed recentioribus mortis sue signis ostendere?  Quid post resurrectionem uulnera illa reseruata portenderent, si etiam hucusque manerent? An ut Patrem ac si uirum obliuiosum per eadem dispensationis pro hominibus suscepte commemoret? Esto. Certe alia curanti Patri sola sine uulneribus caro sue dextere assidens commonere sufficeret.

Â§ II. Respondet obiectioni 5. In die iudicii eorumdem uulnerum note in Christo nonne conspicientur?---Sed obiicis quod uel in die iudicii uisuri sint reprobi ac impii eum uidelicet quem pupugerunt. Si  eum, cui te iniuriam irrogasse memineris, sine ullo illius quam intuleris iniurie monimento conspicias, nonne confestim perpetrati in eum facinoris temet uidendo commemoras? Et quid tibi lacerum faciet latus, quid in manibus pedibusque fixure clauorum, ubi Filii hominis parebit signum? In illius glorie throno quomodo conueniet quinquipertiti uulneris horror? Et certe cum discipulis comedens ac bibens manibus mandenda tractabat, nunquid sanies hianti ulcere tunc fluebat? Absurditas infinita.

Qui, pro uere testimonio quam resumpserat carnis, manducauit sepenumero cum suis, non necessario, sed dispensatiue ; qui ianuis clausis intrauit ad ipsos sola potentia, non natura  , interstitia namque parietum non penetrant pondus carnis ac ossa, nec etheream habitationem talis naturaliter patitur corpulentia, quod totum uirtuti resurrectionis ascribitur; qui se longius iturum fingit 357 dum a duobus prefatis remanere compellitur , non potuit ad horam signa passionis recens acte cuilibet dubitanti proponere, ex quo sui ipsius tum natura, tum persona probetur? Nonne illa coram Petro, Iacobo et Ioanne in monte transfiguratio perfunctoria exstitit, , ut probaret quem post resurrectionem statum habuerit, quem tamen ut erat, cum resurrexisset, pro infirmitate uidentium ostendere supersedit? Ac si diceret: Quia uobis non expedit ut immutati corporis claritatem uobis rediuiuus  ostendam, non enim competenti intellectu caperetis eam, hanc modo uobis superstes expono, ut eam perpendere ac recolere addiscatis, cum nature glorificate excellentiam habitu humiliore, quia obscuriore, contexero.

Â§ II. Respondet obiectioni 6. Explicat quomodo Christus in iudicio extremo formam serui immutabit.---Porro de translatione serui forme in diuinitatis formam, si sic intelligas ut in alteram speciem demutetur, et tunc cum obductione cicatricum dens et umbilicus ille, et si quid est aliud residui, quasi ueteri trunco insitiuus surculus apponatur, dicimus plane quia, si sic se res habet, due resurrectiones Christi erunt, et bis immutabitur. Si tantus error coalescit in capite, quid poterit de membrorum resurrectione  quis credere? Transitum illum de forma in formam Christi nil aliud intelligimus quam absorpta morte in uictoria , et exacto impio et impietate eius, diuiso uidelicet ab ira uultus eius, appropinquat cor illius , stulto scilicet impio ne uideat gloriam eius, admittuntur electi soli ad uidendam gloriam diuine uisionis ipsius. Hinc est quod Iuda exeunte dicit: Â»Nunc clarificatus est Filius hominis ,Â« Tunc plane transit ad hanc clarificationem, cum de forma serui, que iustis et iniustis communis est, transire nos facit, scilicet solos electos ad eternam sui uisionem. In hoc transitu eis ministrat , cum reprobis abdicatis ipsos suo uultu exsatiat. Christus itaque transit, cum post iudicii  diem etiam serui formam a reproborum contemplatione secludit, et electorum obtutibus sese uidendum aperit, imo eos sibi uidendo transigit.



CAPUT u.

Â§ I. Producunt San-Medardenses quoddam miraculum tempore Ludouici Pii patratum. Id non probat dentem Saluatoris exstare inibi.---Igitur iis contra huius sententie exsecutores emissis, illud aduertamus quod in Sancti-Medardensi ecclesia miracula pluris pretii super illo dente declamitant. Primum, nisi fallor, et quod potissimum memorie succurrit, id est, inter capellanos Ludouici Pii imperatoris in eius ipsius presentia super isto tractabatur. Cumque ualde a monachorum sententia resilirent, nichil de corpore, quod uirginis uterus fudit in terris, resedisse  ferentes, ad missarum solemnia constat uentum. Illic in sacris mediis phylacterium ab altari dicitur substitisse suspensum; quod sibi, et aliquibus, qui uiderunt, exstitisse aiunt argumento. Sed quod, queso, argumentum? Que superna, queso, uox, quis, precor, angelus detonuit, dentem Saluatoris tunc esse quem tenellus ediderit? Sed quid ad me angelus, quid uox? Si throni et dominationes istud assererent, nulli uere fidelium, sed fidei scientiam habentium animi assentiri ullo modo deberent. Qui, ut superius diximus, et millies repetendum ducimus, si capillum de nobis non periturum asseuerat, si quidpiam in terra habet residui, in se credentes potius exemplo suo desperare quam doctrinis credere  mandat. Et certe martyrum cineres nunquam nec ossa toto orbe circumlata recolligit, qui sua fieri post resurrectionem putria hac illacque permittit.

Sed perpendere libet quam hebes miraculum ipsum fuerit, dum animaduerti non preualet quorsum suspensio illa intenderit; quod enim ab ara in erem uolucritat, de sacro, ut sic dicam, ad insacrum se subrigens, altaris sanctitudinem ac si impatienter se ferre demonstrat. Et si uerbum idem, quod est suspensio, uelimus attendere, quod uidetur suspensum, putatur ambiguum; sed quid loquor ambiguum, cum ambiguum proprie sit quod esse et esse non possit. Hoc uero nullatenus, nisi seipsum uelit inficiari, qui est ueritas Deus. Adeo autem surditatis  inepte miraculum, quod in argumento rei huius ne multum quidem faciat, cum stulte scriptum sit, stultior est qui retractat.

Â§ II. Deus ille sancti cuiuspiam esse potest.---Fides sepius causa miraculorum.---Sequuntur et alia non minus dubia, que idcirco dixi dubia, quia ad id approbandum omnino sunt muta. Hoc enim, cui signum ascribitur, sanctum aliunde esse potest; hoc autem quod dicitur, esse non potest; et si esset, talium signorum testimonio, quia dens sit Dominicus, portendi non posset. Sancti ergo cuiuspiam dens ille credatur, cuius merito forsitan tale quid concedatur; et si certe nullius sancti esset, uel fides plane credentium exigeret ut quod speraretur obtingeret. Multa enim fieri possunt, non tam eius  merito, per quem prerogatur, quam illius cui impenditur.

358 Â§ III. In Lunensi urbe puer nuntiat piratas adesse in portu dum uigilie Natalis Domini agerentur. .---Quod in Lunensi urbe  ante annos aliquot contigisse dignoscitur. uigilie Natalis Domini Ã  fideli populo inibi agebantur. Interim piratica classis portui allabebatur, qui appellatur ueneris, urbem depopulatura repentinis iucursibus, dum res noctu diuina protenditur. Interea dum citatis myoparonibus uadosum preproperant scindere rostra saium, in ecclesia cathedrali puer primam nescio an secundam primi nocturni lectionem pulpitum lecturus ascendit. Cumque benedictione suscepta adoriretur  legere: Â»Consolamini, consolamini, popule meus,Â« illico ex eius ore Spiritus sanctus subdistinguendo subiecit dicens Â»Ad portum ueneris Salandre .Â« Quod cum ab omnibus non mussitando, sed strependo repeti ac corrigi iuberetur, puer sepe numero eadem replicauit. Mox decanus Ecclesie concepta dicti sententia, populos in arma consuscitat, et portum ueneris adire mandat. Illic ingenti classico appellente littoribus obuia turba resistit, et urbem nec mora peruadendam ex Deo armata, hoste fuso, premuniit. Ergo sicut ad meritum proloquentis pueri neutiquam pertinuit, ita multoties non per eum, a quo  putatur, exporrigi fit, sed in illum, qui meretur accipere beneficii fructus, excurrit.

Â§ Iu. De quodam scortatore aquis absorpto.---At signorum illorum tenuis mihi ualde uidetur auctoritas, imo scripti illius uilis admodum probatur indignitas. Nam in eorum libello qui super dente hoc, et sanctorum loci miraculis actitat, de monacho aliquo refertur, quod scorto soleret muliere abuti, quo tamen noctu dum pergeret, aquas tranare propinquas necessario oporteret; in quo transitu, inter undas eum peccati sui pondus enecuit. Qui abbatis iudicio a cemeterio fratrum extorris est habitus. Sed abbati, ut pagina illa refert, nescio quis sanctorum inibi, ut dicitur, apparuit, eique, ut dicitur, dixit: Â»Confer, ait, cum ceteris, quia in obedientia  tua mortuus est.Â« In qua, queso, obedientia? An abbas ei preceperat ut se periculo fluminis ingerens, impudice concubitum sectaretur? Certe quoquo pacto eatenus abbati alias obedisset, in hac profecto re obedisse dici non potest, quia obedientia nusquam nisi in bono, nisi per abusionem, intelligi potest. In qua igitur obedientia mortuus est? Sane si de obedientie nomine dubitatur, audiat Apostolum de ipso Filio Dei: Â»Ex iis, inquit, que passus est, didicit obedientiam .Â«

Potest itaque coniici, quia quibus preter modum totius rationis talia adnexa sunt, fide et idcirco susceptione penitus indigna sunt. Et certe uidemus gemmulis ac pernulis [melius, perulis, id est margaritis. Gal. perles] peregrinorum littorum undecunque  ornatum, ex antiquitate dentis memoriam non dentem esse traditione susceptum, et quid intra idem phylacterium lateat non experimento presentium, sed sibi succedentium sola ratione probari. uenerantur ergo ipsi bifariam illa que nesciunt, dum eos prorsus latet quod auro illo ac lapide clauditur, et nullo modo constare preualet quod continere theca ipsa putatur.

Â§ u. Nullas corporis Filii sui reliquias posteris conseruauit B. uirgo.---Matri sue Saluator primo non apparet, quia certo resurrectionem ipsa tenebat.---Imputabitur itaque Marie, quod que apud illos haberi dicuntur, sola seruare potuerit? Ergo eam, que ex Deo supra omnem angelicam humanamque  naturam statum Filii sui futurum agno eri, nimirum quam supra omne quod est post Filium Spiritus sanctus, imbuerit, quomodo resurrectionis ordo latuerit? Si enim latuisset, dignum profecto fuisset ut, resurrectionis sue fidem facturus, ipsi primum appareret. Ipsi uero quare appareret, que resurrecturum indubie sciuit antequam pateretur ac resurgeret? Et sane dictum scitur: Â»Tuam, inquit, animam pertransibit gladius .Â« Unde et euentum, et de eo loquentium uerba conseruans, conferebat in corde suo . Cui enim fidus nemo habebatur, cui tantam rem crederet, non inconcinnum utique erat, ut sua apud se sensa et  experta contegeret. Cum ergo neque ipsa futuri status eius non ignara, neque ullus qui eum a communi hominum massa secerneret, hec posteris reseruarit, superuacanea omnino habeantur quecunque quis de corpore tanto presumpserit. Constat namque apud nos Apostoli quantum breuis tantum rata sententia, quia corpus idem annuntiatum est ab angelis, predicatum est in mundo, assumptum est in gloria .

Ex reliquiis sanctorum questum persequi, profanum  est.---Porro de ceteris definimus, quia si in canonibus cautum est ne quando martyribus connumeretur si quis inter confringendum idola perimatur, alio enim forsitan errore diducitur, ut nullus quamuis bonum ad speciem habitu efferens, pro sancto facile habeatur, nisi quoquo pacto ex diuina reuelatione probetur. Questum autem ex sanctorum uel circumlatione, uel ossium eorum ostensione querere, quam profanum sit discite, si uelitis eque sanctos auaritiamque taxare.



LIBER QUARTUS. De interiori mundo.



CAPUT PRIMUM.


359 Â§ I. Res terrenas abdicare debet qui contemplationi se addicit.---Interioris mundi statum, quem uisio externa non capit, imaginatio ulla non concipit, sola nimirum uirtus contemplationis attingit. Ubi enim nichil materiale, nec quod sensualitati subiaceat inuenitur, uno plane intellectualitatis acumine penetratur: illo procul dubio uno oculo, illo uno colli sui crine, id est unica et indiuisibili cogitationum intentione et cohibitione, qua sponsa in Canticis sponso potissimum placere dignoscitur . Cuius intuitum sicut in iis tractabilibus habere non possumus, ita locorum corpora, et loca corporum in illius consideratione sentire neutiquam perualemus. Sicut in qualibet pagina, si  sententiam contemplatiuam attenderis, aliis oculis litteras, quibus sententia continetur, inspicis, aliis hoc ipsum, quod sola ratione colligitur, contemplaris.

Ad hec autem uis imaginationum nulla se confert, quia ubi nec temporalitas, nec temporalitati obnoxia moles aliqua menti se ingerit, nichil uisum, aut quod uideri possit, exterius in se admittit. Que enim nonnisi formas et corruptibilium consuetudinem recipit, semper tenuitatis impatiens usitatarum rerum recordatione grossescit. Quod si ad quamlibet speciem subtilitatis uelit eniti, non nisi externe uisionis extrusa frequentia ad intellectualia discernenda ualet intendi. Inde et clauso ostio iubemur  orare Patrem . Hoc et primum, et secundum, et tertium celum, de quo Apostolus . Hoc igitur modo cum spiritualitas quasi ad quoddam ethereum celum et sola, et a terrenis omnibus incomitata progreditur, specialiter spiritualibus spiritualia comparat, dum intellectuali subtilitate incorporeas illas species mundi interioris examinat.

Â§ II. uisiones in sacris Scripturis menti solum corporeas ingerunt imagines.---Sed quod dicimus prepedire ualde sacrarum in ueteri ac Nouo Testamento uisionum uidentur historie, que ad illum euecte statum nonnisi corpore earum imaginum uisa reportant.  Cum enim in Dei uisione Ezechiel, et uentum turbinis et aquilonem, nubem magnam et ignem inuoluentem, splendorem in circuitu, quatuor animalia quadrifidam habentia speciem , cum etiam edificium in monte metiri conspiceret , quid aliud quam effigies corporalitatum prescriptas aspexit? Ibi limina, ibi porte, ibi uestibula et fenestre, ibi uir sub specie eris, ibi calamus funiculusque mensoris. Quid plura? Ibi aut corpora aut similitudines corporum contuentur, nec aliud quidpiam peruidetur, quod non formas presentium undecunque resculpat. Hoc Isaias, Ieremias, Daniel, et si qui alii, quibus se conspicabilem prebuerit Deus, non ueritate, sed signis ac figuris enuntiant, dum solium Dei se uidisse declamitant,  et solii speciem saphiro, ac chrysolitho comparant.

Cum ergo diuinam formam aut igni comportent, aut in humanas habitudines per membrorum singulorum schema distribuant, non est ibi quod de uera omnipotentis Dei simplicitate dicatur, cum quidquid de illo incirconscripto agitur, corporalibus angustiis comprehendi posse putetur. Nil enim ibi est quod secundum puritatem sempiterne essentie dictitetur; est autem quod figuris et enigmatibus adeo prestringatur, ut de eius natura nil proprium, sed quod membris ipsius allegorice attineat, predicetur. Signis igitur ac figuris cum uniuersa consistant, et in ueteris Testamenti auctoribus nichil quod de Deo essentiale credatur, inueniri queat, preter  illud: Â»Ego sum qui sum.Â« Et: Â»Qui est misit me ad uos ,Â« cetera que de eo feruntur tantopere humane consuetudinis dicta factaque redolent, ut in omni preter peccatum passione nostris moribus uel motibus morem gerant.

Hec quidem apud antiquos pene omnia figuraliter contigisse cognoscimus, testemque Apostolum hinc habemus . Sed et in Nouo Testamento non longe secus ac alias se res habet, dum quecunque 360 in Apocalypsi dicuntur, a formis in nullo extrinsecis dissentire uidentur. uide ergo quam die Dominica et cuius ac si circumscriptionis formam uiderit. Et summopere tamen attendendum  quod dicitur: Â»Fui in spiritu .Â« Quid est fui in spiritu? Scilicet in spiritualium contemplatione. In spiritu enim non fuisset, nisi quod spirituale est, conspicuum habuisset. Si ergo nichil nisi spirituale conspicuum sibi fuit, quid est quod nisi formas corporeas dicere non potuit, quas duntaxat pre oculis habuit?

Attende itaque diuine descriptionis nonnisi humanum modum; attende gladium bis acutum, candelabra, et stellas; et, ut ad habitum redeam, lane albe capillos, pedes aurichalco compositos. Ita uniuersum uolumen euolue; nusquam nisi humanitus dicta reperies; nusquam non dico substantiale, sed essentiale aliquid de Deo ibi profertur; si quid autem prolatum ibidem constat, multo allegoriarum uelamine  palliatur. Quidquid quoque illic de statu sancte Ecclesie precantatur, coloratis sermonibus inumbratur, et licet qui uiderit, in spiritu fuisse dicatur, quecunque intrinsecus spiritualitas delitescat, nichil nisi corruptibilis speciei et corporale proloquitur.

Â§ III. Que in mundo, nil nisi materialia suggerunt.---Igitur quoniam qui de presentium uisione ad interna uidenda commigrant, nil aliud quam quod in mundo consueuerant uidere reportant, putari ab aliquo posset quod eedem forme apud spiritualia haberentur, que apud superos, imo apud inferos, quod nos sumus, haberi uidentur. Que uniformitas specierum si ita est, quod nullatenus credendum est,  ergo inter corpus et spiritum nec distantia nec dissimilitudo est, imo, ut breuius omnia contraham, certe nec ipsa spiritualitas aliquid est. Si enim nullus seculum inter utrumque gradus, si de altero in alterum quasi de corpore transitur in corpus, nunquam de presenti hoc qualicunque bono transitur in melius. Bona enim sunt a Deo condita, sed imaginaria; his utimur interim, donec frui detur iis que, ob transibilitatem horum, uocantur eterna.

Â§ Iu. Qui uisiones retulerunt suas, corporeis rebus similia exhibuere.---Denique et prelibato sensui adniti uidetur, quod apud beatum papam Gregorium omnes qui de exteriori isto ad interius illud redituri rapiebantur, nonnisi iis similia que hic assueuerant, uidisse se recoluerunt. Si enim pontes, si fluuios, si  fetores sulphureos, si amenos preterea campos, si aureis laterculis exedificatas domos quique retulerint, hoc nimirum de similitudine presentis status intulerint. Nec secundun solam dialogi seriem hec aliquibus apparuisse putaueris, et non potius per omnes quas me non dico legisse, sed etiam audisse meminerim uisiones.

Quid enim quod Beda in Gestis Anglorum dum hinc timoris, hinc glorie plenas sue genti aliquando manifestatas reuelationes intexit, nulla nisi nostris usibus conuenientissima dicitur. Illic enim et montes, et castella, inclementias eris, et plumbeas damnatorum arcas, laceras in penis positorum tibias, quedam loca putoribus exhalantia supplicio punitorum apparata, principis cuiusdam uirilia  quotidiano animalis nescio cuius morsu corrosa, pecuniarum quoquo montes, pallia et oloserica, pannos opipare textos, multifidam supellectilem, iis in illo examine ad sue peruersitatis argumentum opponenda, qui libenter accipiunt munera, ut scilicet peruertant iudicia. Nec desunt exempla moderna, cum si qua uideri de animarum statu hodieque contingat, a modo quem prediximus nulla disparilitate differat.

Â§ u. Itidem Dominus in Euangelio materialibus utitur exemplis.---Super hec autem omnia, iehsu ipse Dominus quid nisi materiale supplicium minitari uidetur? Ubi enim ligari manus et pedes mandat, in tenebras quoque exteriores proiici imperat, ibique fletum affuturum et stridorem dentium pariter  denuntiat , quid aliud quam consuetudinarias nobis passiones ostentat? Et certe si uexari criminosas, siue leuius peccatrices animas, eodem materiali supplicio quo corpora estimamus, non bene, iuxta Apostolum, spiritualibus spiritualia comparamus . Quod tamen exemplo proposito satius comprobamus.

Quam multi ob terrena acquirenda suppliciis et laboribus diuersis sese immolant.---uide hominem infinita questus cupiditate detentum, cruentissimis ut cupita acquirat ambienter addici laboribus, quanta fame sese discruciet, quantis insomniis, quantisque sudoribus, ut certe celeri uitam terminaret exitio, si id tolerantie alicui intorqueretur inuito. Quod perpendere ex captiuorum patientia, qui pro  pecuniis cruciantur, est liquidum. Nam tormentis adeo enormibus illos excarnificari uidemus, pollicibus genitalibusque suspendi, dentes forcipe erui, ungues ligno 361 coarctante comminui, calces sale illitos caprarum lingua sublambi, et hec omnia tanta equanimitate, imo animi iucunditate perpeti, quanta thesauri spe repositi animum in suis angulis exsultantem coniicere ualeas deliniri.

Certe turrim mire magnitudinis ignibus candescentem experimento didicimus, lingua quemdam sua madenti prorsus exstinguere solitum, ob id studii solummodo exigentem nummi pretium. Si ergo corpore tantis profligato miseriis animus spei occulte gaudio debriatus ab eadem molestia conquiescit,  cernere in promptu est quia, sicut caro uexationibus agitur, anima aliquantisper a tantis uacante turbinibus, ita corpore nullatenus molestato anima multoties sola tristitie conceptione mactatur.

Sancti martyres spiritualia spiritualibus comparant. Aliter autem desides et hypocrite. Sancti uiri qui ponderent quotidianas mortificationes.---Corpora itaque corporalibus, spiritus spiritualibus, ut premisimus, comparantes, alterutrum sine altero cruces suas pro loco et tempore tolerare conspicimus. Quod in sanctis martyribus, exterioris sui hominis doloribus interiori gaudente, constat euidenter expositum. Altrinsecus autem super iis quos acrimonia consumit acedie, perspicuum est quantis lacerum pectus disiiciatur angoribus, plane, ut putatur,  corpore extrinsecus requieto. uides in hypocritis inedias, frigorum tolerantias, interdiu uix nocte soluendas stationes, noctu quasi peruigilis orationis excubias, et hec leuissima ducit glorie inanis auiditas. Identidem quoque in sanctorum mentibus efficit quotidianas suarum carnium mortes breues ac momentaneas exspectationis superne suauitas. Constet ergo probatum, quia sicut pena forinseca reddere dignoscitur cadauerosa corpuscula, sic spiritualis alacritas, aut latens mentis uitium, nostra aut fouet, aut torquet interna.



CAPUT II.

Â§ I. Quas prophete sanctique uiri a Deo accepere notitias, sepiuscule aperire nequiuerunt.---His itaque sub ista distributione dispectis, quomodo animarum  supplicia a tormentis corporalibus distare putanda sint, et quare ipse Dominus, ac sancti quique de statu illo adeo carnaliter non dico senserint, sed dixerint, pariter attingamus. Si enim de sensu eorum agitur, sensa prophetica, ut seriem premisse locutionis exsequar, multo spiritualiora fuerunt, quam ipsi suis insinuare auditoribus, non dicam, potuerunt, sed debuerunt. Dicam tamen, quod et indubie asseram, quia nec potuerunt, nec debuerunt. Si enim possent, que ex parte de Iesu nascituro, et mysteriis Ecclesie nouerant, ad publicum propalassent, si ea que partim sibi interluxerant, exprimendi licentiam habuissent.

Unde Psalmiste uox est: Â»Incerta, inquit, et occulta sapientie tue manifestasti mihi .Â« Si incerta apud ipsum, de cuius semine erat nasciturus, erant, dubie sententie si ferrentur, quid proderant? Porro si occulta pro sui incertitudine, minus sunt utique manifestanda. Quo enim quidpiam occultius est, eo, si incertitudo sese obiiciat, promulgari periculosius est. Que ergo sibi quidem manifestata, sed ceteris incerta ac occulta nouerat, digna admodum dispensatione silere decreuerat. Unde Apostolus: Â»Audiui, inquit, arcana uerba, que non licet homini loqui .Â« Quod bifariam intelligere possumus, et est ac si diceret: Nec per se licitum est homini talia dicere, nemini nempe loquentes scribere solemus, non homini loqui, id est alteri cuipiam explanare.

 Humani arbitrii non est Dei contemplationem, et sacre Scripture notitiam habere.---Non itaque potuerunt, quia non debuerunt. Spiritus enim prophetarum nisi eos sicut quis equum freno cohibuisset, mysterium quod mente conceperant, mysterium non fuisset. Prodere sane non poterant quod sub tanti dictatoris sigillo tenuerant. Si enim humani arbitrii aut potentie humane non est contemplationem Dei, aut sacre Scripture, cum uelit, habere, sic eis nullatenus licere potuit, de futuris mysteriis aut sentire quantum uellent, imo nec ipsum totum penetrare quod dicerent. Sicut nempe in uisionibus que ex Deo sunt multoties de nostris euentibus edocemur, que tamen quomodo aut quando euentura sint inibi colligere non ualemus, ita particulariter  eorum tacta sunt corda, ut nulla eisdem suppeteret que uiderant explicandi potentia. Impotentia autem eorum nil aliud quam indebitum est. Unde est quod de Domino dicitur quod nullum signum potuit facere in Capharnaum . Non potuit ergo, dictum intellige, non debuit; indebitum enim erat ut eis signorum beneficia impenderet quos fidei sue applicare non poterat. Unde et margaritas ante porcos poni uetuit , quia diuini eloquii candor spurcis mentibus minime congruit.

Â§ II. Probat iterum de scientia Dei, que in contemplatione hauritur, fandi facultatem humanam non suppetere.---Igitur, ut ad seriem redeamus, quidquid a prophetis corporaliter de Deo non tam sensum  quam dictum est, humane intelligentie constat condescensum, quia nec ipsi uerba, quibus diuine essentie modum comprehenderent, inuenire potuerunt; nec ulli animos, qui, que dicerentur  ualerent capere, 362 habuerunt. Qui ergo dicere, quiue audire non poterant, merito super Dei natura silebant. Que autem dici necessitas exegisset, nisi consuetudine locutionis humane dixissent, et in sua ipsi dictione amentium more deficerent, et si qua supra se dicerent, sicut ipsi sua dicta non caperent, sic intellectores dictorum neutiquam reperirent. Unde et indignas Deo aliquoties comparationes similitudinesque attribuunt, dum plaustrum onustum feno , dum  potentem crapulatum a uino dicunt .

Quibus ergo capaces illi non fuerant, non nisi corporalia et nostris usibus familiaria enuntiare poterant, et que minus bonis hominibus conuenientia uidebantur, etiam Deo nequaquam ascribere uerebantur, ut ex eo ipso quod summe maiestati indigna componerent, quidquid apud nos maius ac dignius esse potest, indignum Deo prorsus, si ei conferatur, ostenderent. Inde est quod Ezechiel quatuor animalium monstrorum simillima corpora, et facies portentuosiores quam Iani, nam quadruplices ostenduntur , ut ex enormi, quantum ad nos, specie, sola intellectualitas querenda notetur. Si enim angelos suos facit spiritus  , et non nisi spiritualia constant in celestibus, indignissimum in aliquo supernorum credere est tales inueniri corporum habitus. Cum plane angeli glorie claritate perplaceant, hec autem inuise nimium effigiei horrore displiceant, cum littere ratio deficit, solum querere restat quid innuant.

Homines corporalia tantum enuntiant.---Homines ergo ad homines de sola corporalitate loquuntur, quia si quidpiam de intellectualitate senserunt, sensa tamen sua nequaquam exprimere potuerunt. Unde et estimare est eos qui ad internum eius seculi statum, ad nos tamen redituri exeunt, quod alia uidere non possunt, nisi que corporaliter uiuentibus usitata sunt, et sub imagine terrenorum subscintillent  nobis aliqui radioli eternorum. Si enim ita capere possent, uti illi quid ad hoc seculum redituri non essent, in carne sane ista adhuc positis, non modo uerba, sed et ipsi extra carnem subtiles pridem et acuti intellectus hebescerent, et in sese uisa deperirent, nedum aliis sibi incomprehensibilia explicarent. Ad eorum itaque similitudinem loqui possunt hominibus, dum ab internis redeunt, que foris uidere consueuerunt, quia sancti omnes que in diuina contemplatione cernere aliquando, uel momentanee potuerunt, nunquam sermone uel littera emittere possibile habuerunt.

Cum ergo de gloria Sanctorum in uisione, aut odores presentiunt, aut hymnidicos choros exaudiunt, aut claritates hauriunt, tota hec non secundum  nature spiritualis ueritatem, sed iuxta uisibilium, qua assueti sunt, qualitatem. Que enim aut speciosiora, seu pretiosiora, aut delectabiliora sunt inter homines, ea nobis per internas ostendunt uisiones, ut ex eis que apud nos potissimum appretiari solemus, indulte sanctis glorie argumenta sumamus. Unde in Apocalypsi, et stolis amiciri albis, et palmas gestare, uictorie signa in manibus; et coronas in capitibus aureas habere dicuntur , quod regnantium sit. Que igitur in amenitatibus, in florulentiis, in splendoribus habitudinum denotantur, non illorum, qui Chiliaste uocati sunt, hereticorum nenias recreant, qui post resurrectionem mille annos in carnalibus deliciis pollicentur, sed quibus homines delectari solent,  hec pro saluatorum demonstranda gloria uisionum ordines exhibent.

Porro que de reuelatione glorificatorum dicimus, ea ipsa de punitorum damnatione sentimus. Nam cum ignibus crebro anime secundum Scripturas uideantur aduri, cum flagellis addici, putentibus undis immergi, et ea, que ex Gregorio et Beda doctoribus exhibita sunt, fieri, non aliud sunt quam quod corporaliter reis solet infligi; hoc spiritualiter patiuntur, nec nos, quibus denuntiatur, cruciari talibus miseriis addemnatos crederemus, nisi quia penas, quas assidue consueuimus experiri, cognoscimus. Quia ergo spiritualem illam linguam, qua spiritualia spiritibus respondent, audire non possumus,  ex corporalium notitia quasi fucos intellectualitatis exprimimus, et ex iis unde constat corpora profligari, animas animaduertimus coartari.

Â§ III. Cum materialibus minime, quibus ergo penis afficiantur anime?---Igitur quoniam corporalibus suppliciis animas puras cerceri posse non credimus, quibus penis angi possit et debeat [f., possent et debeant] attendamus. Superius ex Apostolo dixi spiritualibus spiritualia comparanda, et mirum ualde est si tormentis tractabilibus intractabilis anima dicitur affligenda. Dicere tamen primitus esset de eo, qui, sicut Apostolus gentibus ait: Â»Qui dicimini preputium ab ea que uocatur circumcisio ,Â« ab exteriori hoc mundo appellatur interior. Sicut enim in corpore meo,  quod omnibus in promptu est, intrinsecus subiacet anima inuisibilis, ita huic materiali creature, que rationabilibus irrationabilibusque naturis conspicua est, altera subest machina, que solis rationabilibus, et hoc immortalitate exutis, constat uisibilis et peruia. Cuius statum ulla mens uisibilium imaginibus occupata metiri non preualet; animorum tantum oculis a seculi pituita liberis adiacet.

363 Sicut nempe uerbum spirituale dicimus, quod spiritu, lingua et dentibus efficitur, unde Apostolus: Â»Psallam, inquit, spiritu ,Â« uerbum etiam, ut sic dixerim, mentuale, quod sola cogitatione labiis tacentibus disponitur uel disseritur, uerbum quin etiam intellectuale, quod sine interiori ulla ordinatione uerborum purissima contemplatione  tractatur, ita mundus iste, in quo degimus, uisibilis et imaginarius dici potest, quia et obtutibus nostris substat, et oculis uacantibus eius corporalitas menti retractabilis est. Ille autem interior tanto difficilius penetratur quanto corporibus, locis, ac temporibus nil ibidem continetur, nil agitur. Et quanto a nostro usu discrepat, qui uix uspiam intuitum mentis affigimus, nisi ad ista que consueuimus, tanto ad illum interiorem peruidendum obnixius nebulas nostre intentionis abrumpimus.



CAPUT III.

Utrum diaboli mundum hunc inhabitent.---Ubi queritur utrum diabolo et eius angelis generaliter habitabilis habeatur hic mundus, quoniam principem  huius mundi, in quo agimus, uocat eum Dominus . Et Apostolus, principem eris huius , principem etiam tenebrarum harum, spiritualia nequitie in celestibus .

Queritur itaque si is qui ita ob sui intra hunc erem diuersationem erius appellatur, ac inter nos inuisibiliter diuagatur, utrum et illi tali seculo contiguus habeatur. Cui questioni primo ingeritur quod, quantecunque dignitatis ac puritatis seculum illud sit, dicere non audeo quod bonis ac malis commune non fuerit. Natura enim demonum cum sit ingenitis alacritatibus preacuta, sic ob sui perspicacitatem, imo spiritualis potentie agilitatem, quantumcunque exteriori diuagetur in  mundo, tanto proprie propriam conuersationem in interiori obtinet illo, quanto sibi maior cum eo constat nature communio. Si enim spiritualis est mundus, nec crassioris corpulentie constat diabolus, ubi identitas substantiarum excepta rationalitate utrobique dignoscitur, alter ab altero absentari non sinitur.

Nunc diabolo peruius est mundus.---Ante diem ergo iudicii mundus ille interior diabolo idcirco peruius est, quia animabus in eternum supplicium detrudendis hoc spatio, Dei exactor et seruus est, et datur crudelitati illius huic officio obsequendi libertas, donec grano discreto a paleis iudicetur ei auferenda potestas. Et certe ipsum cum funesto suo exercitu infernum huius mundi incolas estimo,  Quidni cum ergastulis relegati penarum tantum a presenti seculi statu dirimantur, ut siue nobiles sint filii eorum, siue ignobiles a beato Iob ignorare dicantur?  Hoc tamen ab huius mundi similitudine alter ille diuiditur, quod in isto boni ac mali promiscue continentur; illic uero celibes ac perditi, sub infinita ab inuicem distinctione clauduntur.

Post diem iudicii haudquaquam: mundus enim fiet purus. Ipsum tunc habitabunt sancti.---Post diem itaque extremum cum suis complicibus diabolus ipse communicato supplicio, liberos ad exercendam pristinam pestem iam non poterit habere meatus, et tanto uniformior in solita sua puritate fiet mundus quanto per eum ultra transire ualebit nemo  pollutus. Hinc est quod celo nouo facto terraque noua , interior exteriorque peruius ac habitabilis erit sanctis. Sanctis namque tam igne purgatis quam beata corporum immutatione promotis, et seculo imo mundo ipso a ueternis sordibus conflagrato, et in incorruptibilem habitum reparato, fiet status habitationis habitatorumque undecunque conueniens, fiet utrobique una facto repurgio mansor ac mansio florens. Et sicut corpus ac anima in sanctis sub unius beatitudinis gloria iubilabunt, sic exterior interiorque mundus ad unam puritatem ex alterius concrematione redacti, splendidos sine omni importunitate discursus sanctis ubique triumphantibus apparebunt.



CAPUT Iu.

 Â§ I. Neque electi in celo corpoream gloriam, neque in inferno reprobi corpoream penam habent.---Ad rem itaque que cepta fuerat redeamus. Penas illas, que in illo abditiori mundo reprobis inferri dicimus, corporee uel incorporee sint si diffinire uolumus, ex contrario melius sentire ualemus. Querendum plane prius est utrum electi corporeas, an incorporeas in celesti regno glorias assequuntur. Si corporeas glorias estimemus, ut scilicet uoluptatibus, gustui ac epulis uacent, nichil explicamus, imo Scripturis obsistimus Non, ait, gaudeatis super spiritibus qui uobis subiiciuntur, sed gaudeatis quod nomina uestra scripta sunt in celo . Certe ipsi apostoli adhuc rudes Domino inferunt: Â»Domine, inquiunt, ostende nobis Patrem, et sufficit  nobis .Â« Illud quoque: Â»Iterum autem uidebo uos, et gaudebit cor uestrum .Â« Si in talibus celicolarum gloria, quid terrenum hic queritur? Que iucunditas corporalis in Dei Patris uisione putetur? Quid quod psalmus ait: Â»Quid enim mihi est in celo, et a te quid uolui super terram? Deus, inquit, cordis mei et pars mea .Â« Si ergo Â»Qui uidet Filium, et credit in eum, habet uitam eternam ,Â« et in celo ac in terra nichil queritur nisi ut. Deus habeatur, rogo quis locus corporeis uoluptatibus datur?

364 Cum ergo nichil exemplorum suppetat, per que quis carnale in celo quid intelligat, mirum est  si quis secus estimet, ac si in ipsa ueritate mendacium querat. Si igitur totum spirituale est, quidquid in Dei premio est, consequens mihi uidetur, ut quod in spirituali mundo a spiritibus licet malignis administratur, idipsum quoque quod puniendis prauorum spiritibus attinet, etiam spirituale putetur. Sicut enim angelos fetore humano grauari non credimus, sic animas corporalibus suppliciis uexari non posse dicimus.

Â§ II. Quid fletus in inferno, et stridor dentium.---Sed, sicut superius dixi, ex contraria parte melius rem attingere possumus. Si iuxta Apostolum: Â»Regnum Dei non est esca et potus, sed pax et gaudium in Spiritu sancto ,Â« uideamus e regione quam diuersa ab iis, turbulentia scilicet  eterna, ac perpetuus motus atque tristitia, uigeat in inferno. Â»Erit, ait Dominus, ibi fletus, et stridor dentium .Â« Quid animarum fletus, nisi precordialis earum et interna mestitia? Fletus enim qui non nisi a corporatis rebus emittitur, et stridor, qui dentatis rite ascribitur, ad dolorem incorporearum ipsarum, insaniam furoremque refertur. Stridere namque, cum de homine dicitur, furentium est. Est ergo dolor perpesse, et in eternum perpetiende miserie. Est etiam stridor, dum commembris diaboli anima, iam contemptrix omnium diuinorum penitere incipit, non se peiora quam fecerit effecisse.

Unde est: Â»Impius cum uenerit in profundum malorum, contemnit . Â»Omnis, ait,  arbor que non facit fructum bonum excidetur, et in ignem mittetur Â« Exciditur uidelicet a potestate peccandi, quod tantumdem ualet, ac si diceret: Ligate illi manus ac pedes  In ignem uero mitti, perpetuo male agendi est appetitu cremari. Unde et illud: Â»Supercecidit ignis, et non uiderunt solem .Â« Si enim est, ut uere est, quia in interiori illo mundo cupiunt, metuunt, gaudentque, dolentque, licet impiis nequaquam gaudere conueniat, tria tamen alia eis ne momento quidem abesse queant; non dicam quod eisdem passionibus addicantur, quibus olim subiacuerant, sed tanto rabidius quanto spiritualius, ut nil aliud in eis ipse, non une  sed omnimode passiones, quam ignis indefectiuus et semper inurens fiant.

Â§ III. Igne materiali animas torqueri dicit B. Gregorius.---Quod si quis mihi obiicit beatum Gregorium, quod corporeo dicat animas igne puniri , aduertat, quod ibi dicitur. Â»Teneri, ait, Spiritum per ignem dicimus,Â« ut in tormento ignis sit uidendo ac sentiendo. Ignem namque eo ipso patitur, quo uidet, et quia cremari se aspicit, crematur. Quod totum est, quia damnatum se aspicit, animi seua exacerbatione decoquitur. uide hominem eterno ergastulo relegatum, mortifera mortificatur acedia. uidi hoc anno quemdam, qui timore paupertatis laqueum sibi, nisi a suis erueretur, iniecerat. De circumstantia ergo sua,  secundum beatum papam spiritus habet, unde crucietur.

Quod si diuitis pena ignis corporalis obiicitur, libentissime papam sanctum, si presens esset, inquirerem, si ignis ille corporeus, ut dicit, habetur, et gustus, et digitus, et lingua, pari modo corporea tenebuntur. Quia ergo non assentire tanto magistro nefarium ducimus, et spiritualibus corporalia in omnimoda illa interioritate miscere nescimus, Deo, que necdum nobis experiri contigit, committamus. Nemini enim obnitimur, sed pro captu nostro sensa simplici intentione proferimus.



CAPUT u.

Â§ I. Quid sanctorum exercitii in celesti gloria; quid impiorum in cruciatibus eternis.---Diaboli  cibus peccata suggerere.---Constat itaque quia sicut sanctorum beneuolentie, cum ad Dei uisionem perueniunt, inestimabili semper dulcedine crescunt, ita reproborum anime capiti suo diabolo unite, tanto uehementius peccandi desiderio non sine atrocissimo tormento estuant, quanto ab eo, cui cibus est peccata suggerere, nulla intentione discordant. Et sicut sanctos penitet uisa Dei gloria, quod amplius pro ea adipiscenda non laborauerint, sic impii egerrime dolent, quod ad ea supplicia deuenturi non amplius malignis uoluptatibus inseruierint. Quidni? De aduiuente impio dicitur: Â»Sub lingua eius labor et dolor .Â« Labor uidelicet, quod male agendi studio insudat; dolor, quo ea que desiderauerit crimina perpetrare non preualet. Et quid de  illo qui Satane concorporatur dici poterit, quanta in eo uehementia pessimi appetitus erit? Si sancti sempiternis in Deum ardoribus feruent, improbi perpetuis furoribus strident.

Â§ II. Ad quid diues non se, sed Lazarus ut in mundum mittatur orat. Huic opinioni nostre se confert euangelicum illud capitulum de diuite et Lazaro, in quo, si bene discutitur, status interioris mundi plurimum aperitur. In quo primum si perpendas quid sibi uelit, quod idem diues non se resuscitari, et ad patris domum mitti, sed Lazarum postulat , inuenies eum, qui de hac uita cum nequissima 365 uoluntate exierat, quia nullam sese corrigendi uoluntatem, si resuscitaretur, et ad seculum  rediret, habebat, eamdem namque peruersitatem qua inter cruciatus carere non poterat, sese nullo modo deserturum pro certo cognouerat. Nec eum e regione profecto latebat, quia si pristino statu restitueretur in mundo, et prioribus studiis emendatiora non gereret, ad centuplicationem damnationis in eadem postremo tormenta recideret. Lazarum ergo resuscitari secure precatur, de quo non aliud sperabatur, quam, qui ante experientiam glorie pius sub morbo ac inopia uixerat, rediuiuus non nisi bono melior fieri poterat.

Â§ III. Quare tanta beneuolentia fratrum saluti consulit diues ille.---Accedit quoque nostre sententie quod qui, iuxta Salomonem, nec sapientiam, nec scientiam neque rationem apud inferos habebat  , quem scilicet diabolice intentionis furor agebat, quare pro fratribus ne et ipsi perditum irent tam beneuole postulabat. Quod si beneuolentia bonum est, et hec ipsa supplicio subest, profecto et sapientia, et scientia, atque ratio contra prefati sapientis dictum inibi est. Quia uero sanctus in eo Spiritus mentiri non potest, quam sit futilis ista petitio uidere in promptu est.

Superius dictum est reprobos in inferno non solum carnalibus affectibus non carituros, sed peruersis etiam amoribus coarsuros. Hec diues ille perpendit, dum fratres aduentare metuit; scit enim in quocunque fratrum geminari sibi supplicium, et in quorum cultu ac desiderio a diuino amore desciuit, in eorum quam propositam sibi habet damnatione  incenditur pariter ac insanit. Dum ergo sibi gehennam, ut sic dixerim, quincuplicari ueretur, a suo conuentu fratres Lazaro docente amoliri precatur.

Sed ab aliquo obiici potest, quia pena illa sine bono actu euitari non poterat, ergo sine beneuolentia non erat, qui eosdem correctiora agere preoptabat. Cui inferimus. Sunt multa que uelle uidemur, que tamen nolle nos euidenter agnoscitur; nam si insanabilem morbum patiaris in digito, quem abscindere monearis a chirurgo, dicis tibi malle precidi quam manus totius ope, morbo gliscente, destitui. Dicis te hoc malle quam illud, cum neutrum probatissime nolis. Talis fuit uoluntas in diuite, ut uolendo nollet, et nolendo uellet, potius  quam supplicii incrementa subiret. Quoscunque itaque impii contra Deum amarant, hos iusto iudicio coram se cruciari considerant, quorum penas ipsi semper in se reciprocant.



CAPUT uI.

Corporales non sunt anime, nec sensibiles, nisi modo spirituali. Quid uermis spiritualis.---Que autem corpora anime habeant ego nescio, illud potissimum meo sedet arbitrio, typice debere intelligi quod dicitur ore Dominico: Â»uermis eorum non morietur, et ignis eorum non exstinguetur .Â« Si a beato Iob putri et tabido iuste dicebatur: Â»Qui me, inquit, comedunt non dormiunt ,Â« ad spiritum non uideo  quomodo referatur, quia nasci uermes ex spiritu nondum audiuimus, aut uermes mordere spiritum. Quia ergo dissentit a littera uermem spiritualem, quod est perpetui angoris aculeus, et semper infructuosa compunctio, compingamus in anima, cuius ignis nequaquam exstinguitur, quia in finem totius desperate miserie indefectibili anxietate decoquitur.

Quanta damnatorum tormenta.---Si parum crucis iis qui in inferno sunt ac tortionis existimas, quid peius quam infinita rabie efferari, et diabolo ac angelis eius omni uecordia conformari putas? Et iusta plane eorum amentia, quia quibus in seculorum secula refrigerii omnis desperatio constat eterna, quid aliud est eis nisi rabies semper noua?  Si, Apostolo teste, tristitia huius seculi appellatur mortem operans , dum ex concepto rancore et nimietate doloris manus sibi quis inferre compellitur, quam irremote mortis acerbitatem mentium illarum atrocitas fouet, que ne momenti quidem unius otium sustinet? Spebus etsi falsis aliquoties lenitur animus in hac uita, illic est adeo interior sine omni inepte cogitationis adulatione seueritas, ut nulla surrepere possit, que uel ad punctum miseris allubescat inanitas.



CAPUT uII.

Qui a Domino fuere ab inferno liberati quomodo in tenebris constituti fuisse dicuntur. Precipua reproborum pena in inferno, a Dei contemplatione priuatio  est eterna.---Porro si ii qui de inferno, Domino resurgente, sunt eruti, dum inibi essent in tenebris dicuntur fuisse constituti, cum nullas ibi tenebras nisi solius fastidii paterentur, que diuine uisionis diuturnis priuationibus quotidie augerentur, qui spe tamen eius aliquando potiunde nullatenus priuabantur; quid, non dico eorum oculis, sed cordibus obscurius, quibus tante crassitudo desperationis obtenditur? Dicant alii ignes, sulphur obiiciant, procellarum spiritus pariter attexant, securus sententiam fero, nullum deterius barathrum, nullum crudelius apud illos exitium, grauius uniuerso tortore tormentum, quod tam pium, tam serenum Dominum sunt desperabiliter amissuri, quem ad summam infelicitatis atque miserie non sunt usquequaque  uisuri, usquequaque enim non tenebrascerent, si aliquorsum respirarent.

366 Si enim Â»Qui uidet Filium, et credit in eum, habet uitam eternam ,Â« et: Â»Hec est uita eterna, ut cognoscant te Deum, et quem misisti Iesum Christum ,Â« ut sola beatitudini sanctorum sufficiat Dei uisio sempiterna; quis contraire uel obniti audeat, principalem, imo singularem damnatorum calamitatis esse causam, quia sint eternaliter a Dei contemplatione seclusi? Nec in aliquo uidetur absurdum, imo et ueritas et uerisimillimum constat, quia quod sanctis uitam sicut oculi corpori claritudinem prestat, hoc reprobis mortem sicut noctem priuatio luminis irrogat.



CAPUT uIII.


Â§ I. Incorporee anime probantur.---Preterea et de animarum a quibusdam sic forma tractatur ut eisdem ab ipsis humane appingantur effigies, quam ego sententiam sicut non sentio, ita nec capio. Si enim aurem et oculum, narem et labium, pectus et uterum, renes et coxas, pedes ac tibias illis ascribas, nimirum facis esse corporeas. Quod si corporee sunt, quomodo intra corpus se capiunt? Quod si ita capiuntur, sicut minora uascula intra maiora tenentur, scire uelim quomodo duo intra alterutrum corpora sub tanta arctitudine cohibentur. Hec dico non contra ipsos, sed secundum  potius uerba ipsorum, qui scripserunt animas corporum suorum habere effigies; tales enim sunt quos refellere temerarium dico. Si ergo corpori corpus inseritur, ita necesse est coaptetur ut os ori, manus manui, quodque cuique membrum membro apponatur: ut si, ut assolet, precidi contigerit, pro uno duo amputentur.

Denique etsi ita effigiatas credas, necesse est eas, et locis, et morulis circumscribas, totumque quod spiritus sunt et uocantur his auferas. Que etiam quantitas earum maior quam corporis, queue alacritas erit? Quod si pro argumento assumitur, quod secundum species corporum in uisione uidentur, facile obruitur, quia nec corpus, nec anima est, que sic uidetur, sed sola uise rei imago ad animum  reportatur.

Quid aque quas diues expostulat in tormentis.---Putent itaque suffragari sibi quod diues in inferno linguam, digitum Lazarus habebat . Sed uelim iis obiicere, utrum in spirituali illo mundo aque erant? Quod si erant, ergo incole eius materialibus his egebant. Esto. Et unde ad restinguendum gehenne focum adeo efficaces fuerant? Deus meus, ibi gutta quid faceret, cum incassum lingue illi Ganges et Indus influeret? Extremum ergo digiti Lazari guttam inferre intelligimus, cum per intentionem uel minimam eius ministraretur diuiti cuiuslibet paruissime indulgentie munus. Iste est minimus digitus, quem Pharisei et Scribe, impositis oneribus grauibus et importabilibus, in  humeros hominum nolunt ad ea leuanda mouere .

Quod si adhuc imago humana defenditur: Quid apud beatum Gregorium in sphera ignea Germanus efficiet ? In quam partem Scholastica in columbam uersa se conferet ? Tota igitur controuersia hec collidatur ad unum, ut neque humanam, neque igneam, neque columbinam speciem eis imputemus, sed prorsus eas omni corporea re ac similitudine denudemus, eamque subtilitati intellectuali uniuersam mancipemus. Inconueniens enim est ut spiritualis habitatio habitatores dicatur habere corporeos. Si sane Iesu Domini uerba sunt: Â»Regnum, inquit, meum non  est de hoc mundo ,Â« et: Â»Non bibam de genimine uitis, donec bibam illud nouum in regno meo ,Â« et hoc idem regnum quotidie petitur ut adueniat , indubie dicimus quod celum, id est superior illa pars triplicis machine, que et ob digniorem sui partem sedes Dei appellatur, nichil aliud est quam spiritualis interioritas ista, in qua ac si extra mundum istum regnare se Dominus perhibet, quia hic princeps sibi eris huius cum suis plurimum aduersatur, in illo autem quiete omnia possidet.

Hoc regnum, id est, quibus per caritatem regnauit et regnat, postquam Â»tradiderit Deo et Patri, tunc erit Deus omnia in omnibus .Â« Unde et latroni dicitur: Â»Hodie mecum eris,Â« non  dicit in celo, sed Â»in paradiso .Â« Paradisus enim est, ubi iugis Christi uisio est; quod nusquam nisi in illo spirituali seculo est. Neque namque celum discipulis uidentibus ideo ascendit, ut, parte inferiore uacante, parti superiori insideat, sed quasi digniorem locum obtinere se monstret, ex quo minus intelligentibus apud Patrem presidere se indicet, cum apud interiorem illum mundum, neque altum, neque imum, aut locale aliquid esse constet, presertim qui tempora et loca non habet.

 Sicut ergo sensualitas per seipsam rationem atque intellectum non dico superordinat, sed nec penetrat: Â»Animalis enim homo non percipit que Dei sunt ,Â« ratio autem et intellectus non solum ista sub se discernit, sed et diuina subintrat, sic Deus et sancti, quasi intellectus et ratio, corporea cuncta diiudicant, ita tamen ut neutros corporea illa contingant.

Hec sine preiudicio melioris sententie nucusque decursa, non uerborum ambitu, sed sola fide munimus.


 FINIS.





HISTORIA QUAE DICITUR GESTA DEI PER FRANCOS EDITA A uEN. CUIBERTO ABBATE MONASTERII SANCTAE MARIAE NOuIGENTI.



EPISTOLA GUIBERTI AD LYSIARDUM SUESSIONENSEM EPISCOPUM.

 367 Patri et domino sancte Suessionensis Ecclesie episcopo LYSIARDO, GUIBERTUS, perpetuo sue liberalitati debitor, quidquid dulce et unicum creditur in affectu.

Lysiardus nobilitate et scientia clarus.---Quare elegantior huiusce historie stilus, quam in aliis Guiberti operibus.---Cum ab amicis meis sepe suggeretur aliquibus, quare opusculum presens proprio non insignirem nomine, hucusque repuli, plane ueritus piam historiam, persone odibilis fedare uocabulo. Ratus autem ipsam per se claram preclari hominis titulo posse fieri clariorem, ad te tandem appuli, et operi sui auctoris nota depresso, iucundissimum luminare preposui. Cum enim tue uetustissime nobilitati, scientia litteralis, serenitas specialis, modestiaque  moralis accederet, Deo iuste creditur prouisore dispositum, ut tante reuerentie munus pontificii dignitas honestaret. Sequens itaque schedula tuo amplectendo nomine infloretur; que ad se quidem incondita, tui, cui scribitur, amore condiatur, et officii quo preemines, auctoritate firmetur. Non deerant sane presules et alii, quos huius aliorumque  scriptorum meorum notiones, aut etiam opiniones attigerant. His certe sepositis, ad te summa fuit concurrisse uoluntas. In qua tibi est lectione pensandum quod, si etiam aliquoties me a uulgari grammatica peregrinari contigerit, idcirco fecerim, quod uitia, imo illud humi serpens eloquium precedentis corrigebam historie. Et uillas uideo, urbes, ac oppida studiis feruere grammatice. Unde a ueteribus historicis noluissem, si facultas suppeteret, discrepare. Pensa denique quod inter rei familiaris curas, et crebras auditiones causarum, dictandi mihi, imo quod grauius est, translatandi estuabat intentio, et dum diuersa, non sine mordaci importunitate, foris audire compellerer, stabiliter intus que orsus fueram cepta tenere cogebar. Longe alio, quam in Expositionibus  Geneseos uel aliis opusculis tractatoriis, me usum stylo nemo miretur; decet enim, licetque prorsus operosa historiam uerborum elegantia coornari; sacri autem eloquii mysteria non garrulitate petica, sed ecclesiastica simplicitate tractari. Id ergo peto grate suscipias, et pro perenni tui nominis monimento retineas.


 EXPLICIT EPISTOLA.



PRAEFATIO SEQUENTIS HISTORIAE.


 368 Ad presentis opusculi exsecutionem multum mihi prebuit ausum, non scientie litteralis, cuius apud me constat forma pertenuis, ulla securitas, sed historie spiritualis auctoritas. Quam enim certum semper tenui solo Dei numine, et per quos uoluit consummatam, eam non dubium habui per quos etiam rudes ipse uoluerit conscribendam. Qui enim eos per tot difficultates traduxit itinerum, qui succidit ante ipsos tot excrementa bellorum, dubitare non ualui, quod rei geste mihi, quibus sibi placeret modis, inderet ueritatem, nec negaret competentium ordini ornamenta dictorum.

Prioris narrationis, que tunc exstabat, stylus simplex nimis. Qualis historici, qualisque res diuinas tractantis stylus.---Erat siquidem eadem historia,  sed uerbis contexta plus equo simplicibus, et que multoties grammatice naturas excederet, lectoremque uapidi insipiditate sermonis sepius exanimare ualeret. Ea plane minus eruditis, nec de locutionis qualitate curantibus, ob illius noue relationis amorem satis opportuna uidetur, nec aliter quam illi sentiunt, ab auctore dici debuisse putatur. His autem quibus pabulum eloquentie estimatur honestas, dum ea minus apte dicta perpendunt, ubi narrationis dignoscitur expedire comitas; et prolata succincte, ubi facundie paregorizantis decuit laciniosa uarietas, dum suscepte materiei seriem nudo procedere uestigio uident, iuxta pete sensum, aut dormitant, aut rident; quin etiam, male presumpte orationi,  quam longe diuerso oportuisse cantari modo considerant, inuident. Pro statu plane casuum sermo coaptari debet orantium, ut uerborum acrimonia bellica facta ferantur; que ad diuina pertinent, gradu temperatiore ducantur. Que gemina, si facultas mihi suppeteret, forma, in huius stadio operis excurisse debueram, ut et facinorum suorum insignia nequaquam uerbis recitata disparibus insolens Gradiuus agnosceret, et nunquam grauitatis sibi indite tonum, cum de pietate res agitur, modestia Mercurialis excederet. Que licet ex sententia adimplere nequiuerim, bene tamen ab alio gesta, plurima ex parte approbare nec minus probare didicerim.

Grammatice tum feruebat studium.---Ergo alienorum iudiciorum, ualde temerarius  et impudens, me fateor incidisse discrimina, quia dum corrigendi uoto, hec me compererint attigisse studia, fortassis secunda deterius appretiari poterunt quam priora. Cum enim passim uideamus feruere grammaticam, et quibusque uilissimis pre numerositate scolarum hanc patere nouerimus disciplinam, horrori fuit, et si non uti debuimus, uel uti potuimus, hanc nostri gloriam temporis non scribere: imo reliquisse sub inconditi scabredine sermonis  historiam, uideram, his Deum diebus quam fecerit a seculo, mirabiliora gessisse, gemmamque huiusmodi extremo diuersari in puluere; tantique contemptus impatiens, curaui quibus potui eloquiis, id omni carius auro, quod neglectui tradebatur, absoluere.

Pesi plus equo incubuerat Guibertus.---Nec id solo presumptiue, instinctu egi meo, sed sua aliquibus petitione, huic adnitentibus fideliter uoto. Quidam sane, prosa ut scriberem, metro autem id fieri plerique rogabant, quoniam talis me studii in primeuo rudimenta celebrasse satius iusto, compererant. At ego iuuentute, gradu, experientiaque prouectior, non id uerbis plausilibus, non uersuum crepitibus enuntiandum rebar, sed maiori, si dicere audeam, quam omnes belli Iudaici historias maturitate  dignum digeri, si esset cui Deus copiam super hac re tribueret, arbitrabar. Nec diffiteor me post Ierosolyme captionem, ex quo illi, qui tante interfuerant expeditioni redire ceperunt, ad scribendum ea animum appulisse, sed quia quarumdam circa istud importunitatum obices astiterant, distulisse. Sed quia, Deo permittente, nescio si uolente, uoluntati mee constat oblata facultas, in id quod pie affectaueram fortasse a cunctis ridendus, incessi, cachinnos ac triscuria pretergrediens aliquorum, dum modo diuturni eruptioni conceptus quacunque delatratione sategerim. Et si sit qui rideat, non tamen iuxta posse gerenti ac sanum intendenti detrahat, nec meis prepropere neuum dictis inurat, sed si penitus aspernatur, posthabita lite uerborum, ipse  male perorata rescribens, exempla dictandi prebeat.

Ex relatione texit Historiam.---Porro si quis aliquid subobscure dictum causetur, notam sibi hebetudinis infligere uereatur, cum pro certo nouerim quod ex his que in subiecto libro dixerim, nemini in litteris exercitato iuste questionem mouerim. Corrigendum igitur, nescio an corrumpendum, historie ipsius aggressurus exemplar, primo causas et necessitates que huius occursum expeditionis urgebant, sicut audieram, proposui referendas, et sic, occasionibus premonstratis, res demum attexere gestas. Quorum tenorem, ab illo priori quem prosequor auctore, multa uarietate [al., ueritate] prolatum, ab eis qui eidem interfuerant uie, edidici. Ea sane que ferebantur in libro, contuli crebrius cum  ipsorum qui facta uiderant uerbo, et procul dubio expertus sum quia neutrum discreparet ab altero; que autem addiderim, aut ab his qui uidere didicerim, aut per me ipsum agnouerim.

Idcirco non mirum si in nonnullis hallucinatur.---Quod si quidpiam aliter dictum quam se res habet, constiterit, incassum fateor mendacii 369 mihi probra callidus deprehensor obiecerit, cum me fallendi  desiderio nulla dixisse, sub Dei testimonio scire possit. Quid enim mirum si fallimur, dum aliena facta referimus, cum nos ne nostras ipsorum quidem cogitationes ac opera, non dico uerbis exprimere, sed ne colligere tacita saltem mente possimus? Quid de intentionibus loquar, que adeo latere plerumque probantur ut uix ab ipso interioris hominis acumine discernantur? Non est igitur seuerius arguendum, si ignoranter in uerba prolabimur; sed illud est irremissibili censura terendum, cum falsitas ex industria deceptionis, uel cuiuspiam subornationis uoto contexitur.

Quare nomenclatura recentiori in citandis propriis nominibus fuerit usus.---Porro de nominibus hominum, prouinciarum et urbium multa mihi est difficultas  ingenita. Dum enim quedam, quorum attigerim notionem, male ab illo auctore expressa cognosco, remota quelibet, eoque magis incognita, eadem prauitate enuntiata non dubito. uerbi gratia: Turcos, quotidiano increpitamus strepitu; Corozaniam, quiddam noui nominis uocitamus. Ubi uocabulorum uetustas quoniam pene prorsus obliterata delituit, antiquitate omni, etiamsi ad integrum patuisset, amota, nichil nisi quod publice cantitatur dicere libuit.  Si enim Parthos, ut aliqui sentiunt, non Turcos, Caucasum, non Corozaniam ponerem, quasi sectando authentica, obscurus fierem, meque illis qui de propriis regionum nominibus certant carpendum exponerem. Et maxime illud attendo quia, sicut in his prouinciis, terras nouis constat uocabulis insignitas, itidem immutari non dubitamus et exteras. Namque si ea que olim Neustria, modo Northmannia appellatur; et que Austria, nunc Lotharingia pro aliquibus accidentiis nuncupatur, idem apud Orientales quomodo fieri non credatur? Ut asserunt plane quidam, ipsa quondam Memphis Aegyptia, Babylonia nunc dicitur. uulgari itaque modo malui enuntiare aliqua quam obscurari aut contendere ponendo diuersa. De nomine autem Podiensis   episcopi diu hesi. uix in huius operis fine edidici, non enim in meo habebatur exemplari.

Parcat quoque lector mee sermonis incurie, indubie sciens quia que habuerim scribendi, eadem mihi fuerint momenta dictandi, nec ceris emendanda diligenter, excepi; sed uti presto est, fede delatrata membranis apposui. Nomen autem indidi quod arrogantia careat gentisque honori proficiat, scilicet: DEI GESTA PER FRANCOS.



GESTA DEI PER FRANCOS SIuE HISTORIA HIEROSOLYMITANA LIBER PRIMUS.



CAPUT PRIMUM.


[I.] Ceuorum uirtus minime est uituperanda.---Quorumdam mortalium uitiose aliquoties, sed non semper, moribus constat inolitum, ut modernorum facta uituperent, preterita secula sustollant. Et quidem laudanda fuit ueterum modestie contemperata felicitas et retractatione consilii moderata uiuacitas; sed nemini discreto, qualicunque uirtuti nostre, secularis eorum fuerit ullo modo anteferenda prosperitas. Etsi enim in antiquis uirtus defecata preeminuit; tamen in nobis, in quos licet seculorum finis deuenerit, dos nature nequaquam prorsus extabuit. Predicantur merito pro hominum nouitate priscis acta temporibus, sed multo iustius efferri digna sunt que, mundo prolabente in senium, peraguntur utiliter a rudibus.

 Regna quondam extera bellis suspiramus insignita potentibus. Stragem Philippicam, et ubique inclementem, non sine continua sanguinis effusione uictoriam, suscipimus; Alexandri rabiem de camino Macedonum ad totius Orientis exitia emergentem, tonantibus eloquiis pensitamus. Xerxis in Thermopylas, Darii in Alexandrum copias, cum exsecrabili infinitarum gentium digladiatione metimur. Chaldaicam  superbiam, Argiuam acrimoniam, Aegyptiorum spurcitiam, instabilemque Asiam Pompei Trogi et auctorum disquisitione sublimium miramur. Prima Romanorum instituta, sub communis utilitatis censura et imperiii propagatione, complectimur. Et tamen, si horum omnium ad purum discutiatur essentia, non modo apud probos quoslibet laudabilis ipsorum habetur audacia, sed merito patet infamie pertinax belligerandi sine ulla ratione, pro sola dominandi libidine, uecordia.

Precellunt gemilium, Christianorum gesta bellica.---Respiciamus ergo, imo resipiscamus, ad huius quas despicimus eui fetulentas, ut sic dixerim, feces, et minimum digitum nostrum, patrum quos plus equo extollimus, nostrorum dorsis grossiorem, iuxta illud fatui regis dictum, reperire poterimus.  Si enim prelia gentilium, 370 et regna multo armorum labore peruasa perpendimus, nullas eorum uires, nulla prorsus exercitia nostris, per Dei gratiam, equiparanda censebimus. Si Deum in Iudaico populo magnificatum audiuimus, Iesum Christum, sicut heri apud antiquos, ita et hodie apud modernos, esse et ualere certis experimentis agnouimus. Reges, duces, dictatores ac consules, uspiam pugnaturi  populorum examina, conflauerunt, et edictis potentibus, undecunque gentium numerosos exercitus contraxerunt:

Hi tamen, hi ceunt hominum terroribus acti.

Quid de illis dicam qui sine domino, sine principe, solo uidelicet Deo impulsore, non modo extra natalem prouinciam, extra etiam originale regnum, uerum quoque extra multitudinem interiacentium nationum progressi atque linguarum, de extremis Oceani Britannici finibus, usque ad totius terre meditullium castrorum suorum acies produxere? De [al., illa] noua et incomparabili Ierosolymitane expeditionis uictoria loquimur, cuius tanta erga eos qui non desipiunt existit gloria ut nostra, quod nulla preterita meruerunt, tali titulo iubilemus insigniri  tempora. Hoc nostros aggredi, non inanis fame, non pecuniarum, non dilatandi limitis cegit ambitio, quibus occasionibus innituntur aut nisi sunt pene omnes qui contra quoslibet arma mouent, siue mouerunt. Quibus illud peticum opportune dicitur:

Quis furor, o ciues, que tanta licentia ferri,
Gentibus inuisis proprium prebere cruorem?
Bella geri placuit, nullos habitura triumphos.
Si enim pro libertate tuenda, aut pro publica re defendenda sumerent causam, excusationem utique pretendere possent honestam. Ubi autem aut barbararum gentium, aut metuitur gentilitatis incursus, ab armorum iure nullus debet miles arceri, et si ista defuerint, pro sola sancte Ecclesie tuitione consueuerunt quam legitime bella tractari. At, quoniam  in omnium animis hec pia desinit intentio et habendi cunctorum peruasit corda libido, instituit nostro tempore prelia sancta Deus, ut ordo equestris et uulgus oberrans, qui uetuste paganitatis exemplo in mutuas uersabantur cedes, nouum reperirent salutis promerende genus, ut nec funditus electa [f., eiecta]  monastica conuersatione, seu religiosa qualibet professione, seculum relinquere cogerentur, sed sub consueta licentia et habitu, ex suo ipsorum officio, Dei aliquatenus gratiam consequerentur.

Omnigeni status et conditionis homines cuncta abdicabant uti contra perfidos ad bellum proficiscerentur.---Deo ergo incentore, motas audiuimus [al.,  uidimus] nationes, et ad omnia necessitudinum affectionumque genera precordiales aditus predurantes, tanta auiditate ad Christiani nominis hostes euertendos exsilium petere, orbemque Latinum, notitias etiam terrarum excedere, quanta neminem alacritate uiderimus aut epulas aut dies festos adire. Honores amplissimi, castellorum et urbium dominia spernebantur, uxores pulcherrime quasi quiddam tabidum uilescebant, omni gemma quondam gratiores promiscui sexus pignorum fastidiebantur aspectus, et ad quod mortalium nullus aut urgere imperio potuisset, aut suasione propellere, ad id subita mentium demutatarum obstinatione ferebantur. Non erat ecclesiastice cuiquam persone necessarium ut ad excitandos pro hoc ipso populos in ecclesiis declamaret,  cum alter alteri non minus monitis, quam exemplo domi forisque profectionis uota clamaret. Ardebant studia singulorum, et tanta illis facultas uidebatur illud iter ineundi, quibus nulle sumptuum copie suppetebant, quanta illis quibus ingens possessionum uenditio, aut thesauri repositi opulentissimum uiaticum conuehebant. uideres dictum Salomonis euidenter illud impleri: Â»Regem locusta non habet, et egreditur uniuersa per turmas suas .Â«

Hec locusta nullum bone operationis saltum dederat, quandiu longe iniquitatis congelatione torpuerat: at ubi solis iustitie feruor incanduit [al., excanduit], genuine illico transmigrationis euolatione prosiliit, dum de patris domo ac cognatione  digreditur, et per sancte intentionis assumptionem moribus immutatur. Ipsa regem non habuit, quia queque fidelis anima omni ducatu, preter solius Dei caruit, dum illius se contubernalem estimat, eumque preuium sibi esse non dubitat, cuius uoluntate et instinctu se cepisse, quem in egestatibus solatio sibi futurum coniubilat. Sed que est que egreditur uniuersitas, nisi illa, que ad unum idemque appetendum numerosissimarum plebium corda uertit simplicitas? Cum solam quasi specialiter Francorum gentem super hac re commonitorium apostolice sedis attigerit, que gens Christiano sub iure agens non illico turmas edidit: et dum pensat se Deo eamdem fidem debere quam Franci, Francorum quibus possunt uiribus, nituntur et ambiunt  communicare discrimini? uideres Scotorum apud se ferocium, alias imbellium, cuneos crure intecto, hispida chlamyde, ex humeris dependente psitarcia [al., sytarchia], de finibus uliginosis allabi, et quibus ridicula, quantum ad nos, forent arma copiosa, sue fidei ac deuotionis nobis auxilia presentare. Testor Deum me audisse nescio cuius barbare gentis homines ad nostri portum maris appulsos, quorum sermo adeo habebatur incognitus ut, lingua uacante, digitorum super digitos transuersione 371 crucis signa pretenderent, hisque indiciis, quod nequibant uocibus, se fidei causa proficisci monstrarent. Sed de his suo loco uberiori forsitan circumlocutione tractabimus; nunc de Ierosolymitane uel  Orientalis statu, qui tunc erat, Ecclesie, aliquantisper agamus.



CAPUT II.

[II.] Orientalium fides nutabunda. Unde hereses.---A temporibus fidelis Helene, Constantini principis matris, per loca Dominiorum et suppliciorum [al., Dominicorum suppliciorum] uestigiis insignita, basilice sunt, per eamdem Augustam, et ministeria digna basilicis instituta. Quem institutionis ordinem post decessum prefatorum, per Romani imperii successiones, diuturnis temporibus, ecclesiastica historia docente, comperimus perdurasse. Orientalium autem fides, cum semper nutabunda constiterit, et rerum molitione nouarum mutabilis et uagabunda fuerit, semper a regula uere credulitatis  exorbitans, ab antiquorum Patrum auctoritate desciuit. Ipsi plane homines, pro eris et celi cui innati sunt puritate, cum sint leuioris corpulentie, et idcirco alacrioris ingenii, multis et inutilibus commentis solent radio sue perspicacitatis abuti [al., acrioris ingenii perspicacitate solent abuti]; et dum maiorum siue ceuorum suorum despiciunt obtemperare magisterio, Â»scrutati sunt iniquitates, defecerunt scrutantes scrutinio .Â« Inde hereses et pestium uariarum genera portentuosa: quarum tanta pernicies et inextricabilis exstitit labyrinthus, ut ueprium uel etiam urticarum ferocior uspiam fieri nequaquam incultissima possit humus. Omnium hereseon catalogi perlegantur, libri antiquorum scripti aduersus hereticos recenseantur,  mirabor si preter Orientem et Africam uix aliqui sub Latino orbe cernentur.

Pelagius, Arius, Manis, Eunomius, Eutyches, Nestorius, heresiarche.---Pelagium, nisi fallor, Britonem hereticum nescio quo legerim; sed illorum uel erroneos, uel errores colligere neminem unquam potuisse crediderim. Ipsi fuerunt terra in suorum maledicta magistrorum opere, spinas et tribulos germinans operantibus se. Ex Alexandria Arius, ex Perside Manis emersit. Alterius rabies sancte Ecclesie uestem, maculam aut rugam non habentem, tanta scidit atque cruentauit instantia ut eius consideratione, breuior penitus tempore, locis contractior estimetur persecutio Deciana, utpote cui post Greciam, plenissime succubuerunt Hispania,  Illyricum [al., Illyres] et Africa. Alterius fabule, etsi ridende, argutissimorum etiam uirorum longe lateque obtuderunt quasi prestigiis quibusdam acumina. Quid Eunomios, Eutychetes, Nestoriosque loquar? monstrorum millia texam? Quorum aduersus nostros tam pertinax uecordia fuit, adeoque difficilis uictoria prouenit ut uiderentur hereses non gladiis sed fustibus decollari. Recolamus ueteres de originibus regnorum historias, et garriamus super ridiculo statu regum et Asiaticam leuitatem, super subita principum destitutione ac restitutione miremur.

Grecorum erronea doctrina.---Qui ergo doceri de eorum feda mobilitate desiderat, rotabundos in  regnis alternantesque Antiochos Demetriosque recenseat, et quem hodie florentissimum uiderit in imperio, gentium facilitas subditarum eum non modo a fascibus, uerum naturali cras exsulem disperget a solo. Unde hec ipsorum, et in actu seculari, et in Christiana professione nugacitas, ad hoc usque tempus in tantum uiguit ut neque in Eucaristie confessione, neque in apostolice sedis subiectione pene quidquam illis commune nobiscum sit. Sed si illud quod de panibus fermentatis sacramenta conficiunt, conuenienti aut uero simili ratiocinatione defenditur, quia, quod recta cum fide geritur, materialis fermenti admistione non leditur, et quod ueteribus ceremoniis Dominus fidem ponens, postquam cum azymis agnum comedit, de  eodem pane, quia alius non aderat, nec secundum legem quam implebat, induci tunc poterat, corporis sui sacramenta contradidit, azymorum illatio, que tunc affuit necessitati, non eis uidetur ad institutionem pertinere mysterii; sicut buccelle intinctio, non sacramenti peragendi, sed Iude proditoris fuit ostensio; si, inquam, ista aut quelibet alia aut falso aut ueraciter obtendi possunt, quid de Spiritu sancto dicturi sunt, qui adhuc eum secundum reliquias hereseos Ariane, minorem Patre et Filio profana mente contendunt? Cum ab institutis paternorum canonum, et ab Occidentalis Ecclesie pio ritu, sensu ac multimoda actione discordent, hunc damnationis sue abiecerunt cumulum, ut claudicare perhibeant, inflicta ei proprie nature inequalitate,  Deum. Si enim, ex Filii Dei precepto, in Patris et Filii et Spiritus sancti nomine baptizandum est , et hoc idcirco quia hec tria unus Deus est: quidquid in his tribus asseritur minus alterutro, Deus profecto non est.

Ob ipsorum peccata gentibus tradite sunt diuerse prouincie.---Talium ergo congregatio taurorum inter uaccas populorum, excluserunt etiam nunc eos qui probati sunt argento , dum quidam nostratium, hac Grecorum altercatione citati, clarissimos de sancti Spiritus processione ediderunt libros. At quoniam offendiculum ponit Deus coram his qui uoluntarie peccant, terra eorum ipsos sui habitatores euomuit, dum primo fiunt a notitia uere credulitatis 372 exsortes ac merito  deinde ac iure, omnis sue terrene possessionis extorres. Dum enim a Trinitatis fide desciscunt, ut adhuc sordescant qui in sordibus sunt , paulatim usque ad extrema suscipiende gentilitatis detrimenta uenerunt, et procedente pena peccati, alienigenis irruentibus, etiam solum patrie amiserunt; aut, si quempiam ibidem remanere contigit, externis indigene sese sub tributi redibitionibus subdiderunt. Predicatissime nobilitatis urbes Antiochia, Ierusalem ac Nicea, etiam prouincie, Syria, Palestina et Grecia, et quibus noue gratie seminaria pullularunt, abortiuis florentibus Italis, Gallis, Britonibus ab interno uirore radicitus defecerunt. Taceo quod in ipsis, ut ita dixerim, quisquiliis  Ecclesiarum tante abusiones inoleuerunt, ut in plerisque illorum regionibus, nemo ad presbyterium prouehatur, nisi primo coniugium sortiatur, ut de unius uxoris uiro, qui eligendus est, Apostoli sententia compleatur : cum idem dictum non de eo qui habeat et utatur, sed de eo qui habuerit habitamque dimiserit, constantissime Occidentalis Ecclesie auctoritate firmetur. Taceo quoque, contra consuetudinem Latinam, marium feminarumque, dignitatis etiam Christiane personas indifferenter emi, ac si bruta animalia, distrahi, et longius a patria ad crudelitatis augmentum, ut gentilium fiant mancipia uendendas emitti.

Nefanda Orientalium scelera.---His denique omnibus preponderare uidetur quod imperiali apud  eosdem constat generaliter lege sancitum quod, de omnium uidelicet filiabus, concessa passim quasi pro iusto licentia, assumi debeant subiture prostibulum. uerbi gratia: Ecce quis habet tres aut quatuor filias, una earum ad lupanar exponitur, et de eo ipso tam putenti lucro, quod infelicium illarum est passione quesitum, pars nescio quota miseri imperatoris defertur ad fiscum; pars in sumptus eius que turpiter admeruit, retinetur. Ecce clamor in Domini Sabaoth aures nimis truculenter ascendens. Preterea sacerdotes quibus est sacramenta diuina tractare commissum, Dominicum corpus post prandia in locis, ut audiui, plerisque conficiunt, et ieiuno cuilibet absumendum porrigunt. Dum his et aliis similibus malitiarum modis exerrant; dum in  suis adinuentionibus eunt , nouum constituit Deus super eos legislatorem: Ut sciant gentes quoniam homines sunt . Et dum terminos patrum suorum scienter transgrediuntur , ad hoc merito deuoluti sunt ut, pecoribus facti petulantiores, opprobrio habeantur. Sed aliquantisper edisserendum est, cum Christianum cultum aliquando deseruisse noscantur Orientalium nationes ut in paganismum redierint, quo tandem auctore nitantur.



CAPUT III.

[III.] Mahometi dogmata.---Plebeia opinio est quemdam fuisse, qui, si bene eum exprimo, Mathomus nuncupetur, qui quondam eos a Filii et Spiritus  sancti prorsus credulitate diduxerit  , solius Patris persone, quasi Deo uni et creatori inniti docuerit, Iesum purum hominem dixerit, et, ut breuiter eius dogma concludam, circumcisione quidem decreta, totius eis impudicitie laxauit habenas. Quem profanum hominem parue multum antiquitatis existimo non ob aliud scilicet, nisi quia ecclesiasticorum doctorum neminem contra eius spurcitiam scripsisse reperio. Cuius mores uitamque, cum nusquam scripta didicerim, que a quibusdam disertioribus dici uulgo audiuerim, nulli debet esse mirum si dicere uelim. Frustra plane ab aliquo, si falsa an uera sint discutiatur, dum hoc solummodo attendatur, quantus ille magister fuerit, de quo tam nobilium facinorum gloria propagatur. Securus  enim quis de eo male cantat, cuius malignitas quidquid praui dicitur transcendit et superat.

[Iu.] Unde suum hausit uenenum.---Alexandrinum, quo nescio tempore, patriarcham obisse constiterat, et uacans, ut assolet, Ecclesia sese multa animorum uarietate disciderat; et dum quisque in eam quam affectat personam liberiori uoluntate protrahitur, erga eos qui diuersa sentiunt, acriori seueritate inuehitur. In quem ergo plurime consideratio partis incesserat, haud procul inde eremita manebat. Quem, causa eius essentiam comperiendi, scientiam facundiamque noscendi, cum crebro quidam eorum argutiores inuiserent,  ex eius confabulatione coniiciunt eum intelligentiam catholice fidei non habere concordem. Quo cognito, confestim penitus ab hominis quam ceperant electione desciscunt, et in maximo merore pro sui reprobatione constituunt. Contemptus igitur cum molestia [al., mestitia] dilaceraretur atroci, quoniam non potuit ad id quod ambiebat assurgere, ad Arii similitudinem meditari secum anxie cepit, quo modo effuso quod conceperat perfidie ueneno, ad sui ultionem catholica passim posset documenta peruertere. Tales namque homines, quorum tota intentio humane prona est laudi, lethaliter feriuntur, intolerabile rugiunt, si estimationem suam qualibet senserint occasione imminui. Hac antiquus hostis apud eremitam suum opportunitate prouisa his miserandum  dictis aggreditur: Â»Si, inquit, uis euidens repulse tue solatium, et multo maius quam patriarcha ualeres habere magisterium, inter eos qui ad te proxime uenient, nota diligenter iuuenem tali ueste, tali uultus et corporis habitudine, 373 tali etiam nomine. Hunc animis acrem, tuisque competentem moribus, ea doctrina que cordi tuo adiacet imbue. Hunc institutionum tuarum fidissimum auditorem propagatoremque tuo magistratu prosequere.Â«

uidua ipsi ab eremita uxor adiungitur. In epilepsiam incidit.---Ille sollicitus hoc oraculo redditus, predicta sibi inter aduentantium cuneos circumspexit insignia, iuuenemque recognitum affectuose tenuit, peste qua tabescebat imbuit; et, quia pauper  erat et pauperi minus auctoritatis suppetebat, hoc ei statim modo diuitias procurauit. Ditissima quedam mulier uiduitatem, obeunte marito, inciderat. Eam sibi nuntio sordidissimus eremita contraxit, et de coniugii iteratione submonuit. Illa cum diceret, iuxta sue statum honestatis, non se presto habere quem duceret, ipse intulit, se sibi aptum inuenisse prophetam, et eam, si sibi acquiesceret, per eius nuptias felicem omnino uicturam. Multa mulierem circumlocutione prestringit; et ad presens ei futurumque seculum affuturas prophete illius prouisiones pollicens, in amorem ipsius quem non nouerat hominis femineum iecur exporrigit. Spe igitur omnium que fierent et que fienda essent precognitionis illecta, suo uati coniungitur; et pridem miser  Mathomus, fortunis undecunque micantibus, ad inopinatos fasces, forsitan non sine sui ipsius incredibili stupore, prouehitur. At cum sepius utrorumque commercia lecti unius urna susciperet, propheta cepit egregius morbo epilepsie, quem caducum uulgo dicimus, aliquoties acriter, prophetissa cernente, uexari, et euersis obtutibus, facie tabida, labiis spumantibus, dentium eius stridoribus ipsa terreri. Insperato hoc euentu perterrita, recurrit ad solitarium, quodque sibi accidit causatur infortunium, et, animi prorsus egritudine consternata, preoptare sibi fatetur interitum quam exsecrabile arreptitii subire coniugium.

 Mahometum uxor repudiandum dicit, sed eremite suasionibus deterretur.---Innumeris itaque querimoniarum modis eremite improperat, nequam sibi prebuisse consilium. At ille, cum incomparabili premunitus esset astutia: Â»Desipis, inquit, fatua, dum id quod est claritatis et glorie, tu tue ascribis iniurie. An nescis, improuida, quia quotiescunque prophetarum mentibus Deus illabitur, tota corporis humani massa concutitur, quia ferre non preualet carnis infirmitas, cum ei se applicat diuina maiestas? Resipisce tandem, ne insolitis uisionibus expauescas, beatasque sancti hominis tortiones gratanter attende, presertim cum eum tunc uirtus spiritualis instituat super his omnibus que sciri et fieri in futurum a uobis expediat.Â« His feminea leuitas releuata  sermonibus, totum iam non modo tolerabile, sed etiam sacrosanctum et spectabile arbitrabatur, quidquid prius fedum ac despicabile putabatur. Interea per hereticum eremitam ad profana dogmata ille, diaboli fistula, imbuebatur, et ipsius quaqua uersum preeunte preconio, propheta ab uniuersis creditur.

Qua astutia fert legem.---Cumque iam longe lateque, in omnium opinionibus fama proficiente, claresceret, et suis documentis circumiacentium ac remotarum prouinciarum acclines populos conspexisset, communicato cum suo doctore consilio, legem scripsit, ubi suis sequacibus totius turpitudinis, per quod magis traherentur, frena remisit. Quo facto, infinite multitudinis uulgus aggregat, et ut magis uaga  corda premissa religione deciperet, triduo eis ieiunare imperat, et ut Deum attente postulent pro legis acceptione sollicitat. Hoc etiam eis signum dat: Quia si Deo sibi legem dare placuerit, more eis insolito, et per manum, de qua non speratur, dabit. Interim uaccam habebat, quam ita manui sue assuefecerat ut quotiescunque aut eius uocem audiret, uel uideret presentiam, uix eam uis ulla teneret quin ad eum intolerabili quadam auiditate concurreret. Factum igitur libellum cornibus animalis circumligat et in tentorio quo uersabatur illud occultat. Tertio denique die super omnem qui conuenerat populum eminens, tribunal ascendit, et declamare productis uocibus ad populum cepit. Que cum, ut  ita dixerim, summa aure uerborum sonum attigisset, e tentorio subteriacenti confestim egreditur, et per medias coadunatarum gentium turmas, uolumine cornibus imposito, ad pedes loquentis quasi congratulatura uacca contendit. Mirantur omnes, raptim uolumen euoluitur, anhelanti turbe exponitur, petulantia turpi lege permissa, gaudenter excipitur. Quid plura? oblati libri miraculum centuplicatis fauoribus celebratur.

Propagatur ubique gentium quasi celitus ueniens indifferenter ceundi noua licentia. Et quanto magis pollutionum concessarum exuberat copia, tanto magis tacito feditatis nomine, Dei remissiora tempora indulgentis predicatur gratia. Tota Christianitatis censura conuitiis mille damnatur, et quidquid olim  honestatis ac uigoris ex Euangeliorum tenore constituerat, crudelis uocatur acerbitas. At preceptum, quod uacca detulit, generale appellatur, et ipsa solum a Deo commendata libertas. Non Moysi antiquitas, non catholica nouitas reputatur. Quidquid ante legem, sub lege, quidquid sub gratia, inexpiabili falsitate notatur, et, ut psalmo minus congrue utar, Deum non fecisse taliter omni nationi, et iudicia sua nulli a seculo alii manifestasse cantatur . Profusior libidinis adimplende facultas, et bestialem 374 iam superans appetitum, non coniugiorum iam, sed scortorum numerositate uoluptas, procreandorum liberorum superficie palliatur. Sed, dum in his que quasi usualia sunt, nequaquam fluxus nature restringitur, usque  ad ea que non conueniunt, nec nominari in nobis debent, brutis etiam pecoribus inexperta, concurritur.

Huius nefarie institutionis obscuritas Christianum tunc nomen obtexit, et adhuc pertinentia [al., per Orientis] pene uniuersi, Africe, Aegypti, Aethiopie, Lybie, et iuxta nos Hispanie remotissimos sinus oblitterat. Sed hunc tantum tamque mirificum legislatorem quis exitus de medio tulerit, dicendum est. Cum subitaneo ictu epilepseos sepe corrueret, quo eum superius diximus laborare, accidit semel, dum solus obambulat, ut morbo elisus eodem caderet, et inuentus, dum ipsa passione torquetur, a porcis in tantum discerpitur ut nulle eius preter talos reliquie inuenirentur. Ecce legiter optimus, dum  Epicureum, quem ueri Stoici, Christi scilicet cultores, occiderant, porcum resuscitare molitur, imo prorsus resuscitat, porcus ipse porcis deuorandus exponitur, ut obscenitatis magisterium obscenissimo, uti conuenit, fine concludat. Talos iure reliquit, quia perfidie ac turpitudinis uestigia, deceptis miserabiliter animabus infixit. Cuius talorum titulo exegimus tetrasticum, iuxta petam :

   Aere perennius,
Regalique situ piramidum altius,
ut uir egregius omni iam porco felicior cum peta eodem  dicere ualeat:

Non omnis moriar, multaque pars mei
    uitabit Libitinam.

Quod est:

Manditur ore suum, qui porcum dixerat; huius
   Membra beata cluunt, podice fusa suum.
Cum talos ori, tum quod sus fudit odori,
   Digno qui celebrat cultor honore ferat.

Quod si Manicheorum sunt uera repurgia secte, ut in omni quod comeditur pars quedam maneat commaculata Dei; et dentium comminutione et stomachi concoctione pars ipsa Dei purgetur; et purgata iam in angelos conuertatur, qui ructibus et uentositate extra nos prodire dicantur, sues de huius carnibus pastas, quod credimus angelos effecisse et magis hinc inde flatibus emisisse? Sed omissis iocularibus que pro sequacium derisione dicuntur,  hoc est insinuandum quod non eum deum, ut aliqui estimant, opinantur, sed hominem iustum, eumdemque patronum, per quem leges diuine tradantur. Hunc celitus assumptum astruunt, et solos talos relictos ad suorum fidelium monumentum, quos etiam infinita ueneratione reuisunt; porcorum uero esum, iusta prorsus ratione contemnunt, qui morsibus eorum dominum consumpserunt.



CAPUT u.

[u.] He igitur quas supra diximus gentes, postquam per longa tempora, post multas posteritates, error cepte gentilitatis inualuit, cum Palestinam, tum Ierosolymam ac sepulcrum Domini peruaserunt, Armeniamque, Syriam, partemque Grecie, pene usque ad illud mare quod Brachium Sancti  Georgii dicitur, obtinuerunt. Inter omnia Orientis regna Babylonicum imperium, ab antiquo prepotentissimum fuit, et regnis quampluribus imperauit. Attamen Parthorum regnum, quos Turcos corrupto nomine uocitamus, in re militari et equestri elegantia, animi etiam uirtute prepollet; sed terrarum amplitudine minus patet. Imperator itaque Babylonicus eas quas premisimus prouincias magno exercitu occuparat; sed temporis processu, Turcorum emergente copia, Assyriis euictis amiserat.

Petit imperator Grecorum a Roberto Flandrie comite auxilia. Hii igitur armis uiuaciores, et consuetius utentes audacia, dum Constantinopolitanum urgerent imperium, et eidem urbi pene obsidende uiderentur irrumpere, imperator Grecorum minis  eorum frequentibus, et assiduis incursionibus tremefactus, misit in Franciam, scribens Rothberto seniori Flandrensium comiti epistolam, multiplices ei obiectans causas, quibus excitari eius animus posset ad defendendam periclitantem Greciam. Non autem ideo sollicitabat eumdem uirum, quod tanto negotio, solius ipsius estimaret sufficere posse concursum, licet ditissimus esset, et magnam ualuisset conflare manum, sed quia non ignorabat quod, si uir adeo potens idipsum aggrederetur iter, nostre secum gentis auxilia plurima pro sola nouitate rei contraheret. Fuit uero comes isdem, quantum sagax in rebus bellicis, tantum perspicax et facetus in litteris. Is Ierosolymam orationis gratia aliquando profectus, forsitan Constantinopolim peruiam habens,  cum ipso est imperatore locutus, unde et apud eum sumpta maiore fiducia, de adiutoriis est expetendis appulsus. Ipsam autem epistolam, quam inserere opusculo isti omnino piguit, quedam ibidem dictorum, uerbis tamen uestita meis, proferre libuit.

Imperatoris epistola.---Â»De Ecclesiis querimonia est, quas siquidem gentilitas euersa Christianitate tenebat, in quibus equorum, ac mulorum ceterorumque animalium catabula construebat. Quod in tantum uerum fuit ut etiam fana sua, que Mathomarias uocant, inibi instituerent [al., constituerent], et infinite quoque turpitudinis commercia exercerent, ut 375 non iam basilice, sed meritoria  et scene fierent. Porro de Catholicorum necibus frustra agerem, cum mortuis in fide, uite eternalis uideretur instare concambium, superstites sub miseri iugo famulatus uitam gererent, ipsis, ut arbitror, mortibus acriorem. uirgines enim fidelium deprehense, publicum fieri precipiebantur scortum, cum nusquam pudori deferretur ac honestati coniugum. Matres corrupte in conspectu filiarum, multipliciter repetitis diuersorum coitibus, uexabantur, cum filie assistentes, carmina precinere saltando nefaria inter huiusmodi cogerentur. Eadem statim passio, quod dici quidem et dolor et pudor est, reuoluebatur ad filias, que etiam feditas obscenis infelicium matrum cantionibus ornabatur. Totius denique nominis reuerentia Christiani, prostibulo  tradebatur. Cumque sexui feminino, quod tamen excusari poterit, pro competenti natura non parcitur, in masculinum pecualitate transgressa, solutis humanitatum legibus, itur.Â«

Unde, ut unius exsecranda et penitus intolerabili auribus maiestate flagitii, illa, que in mediocres et infimos, defurebat petulantia, panderetur, dicit quemdam eos abusione Sodomitica interuenisse [al., interemisse] episcopum. Â»Et quomodo preceps et omnibus omnino uesaniis preferenda libido, que semper consilii frontisque fugax perpetuo impetu agitur, et quo crebrius exstinguitur, eo uiuacior flamma iterato succenditur, erga humana se temperet, que brutorum animalium inauditis, et ori Christiano uetitis commistionibus sordet? Et cum sit  miseris permissa suo ipsorum arbitrio multiplicitas feminarum, parum est apud eos nisi et dignitas tante spurcitie uolutabro commaculetur marium. Nec mirum si Deus exoletam eorum nequitiam, et in clamorem uersam impatienter tulerit, tantaque funestorum habitatorum exsecramenta, more antiquo, terra uomuerit.Â«

Cum ergo de Constantinopolitana quam potissimum uerebatur, et que transito Sancti Georgii Brachio imminebat obsidione, multa querela tractaret, inter cetera intulit: Â»Quod uidelicet si non alia subueniendi sibi uideretur nobis occasio, saltem propter senos, quorum corpora ibidem tumulata habentur, apostolos, ne ab impiis, aut incendio conflagrentur, aut in uoragines demergantur, celeberrimam  perhibet ciuitatem omnimoda opitulatione dignissimam.Â« Et certe nichil uerius. Urbs enim illa, non modo sanctorum illorum monumentis excellens, sed et auctoris merito et nomine precluens, presertim cum ex reuelatione superna, ex uetustissimo oppidulo eam toti mundo spectabilem, Romamque secundam fecerit, uniuersi, si fieri posset, orbis concursu et suffragio digna fuit.

Caput B. Ioannis Baptiste Constantinopoli. Non probat auctor sacrarum reliquiarum ostentationes. Quare.---Sequitur demum post apostolorum illationem, et dicit Â»apud se beati Ioannis Baptiste caput haberi.Â« Quod, quamuis falso dicat: Â»Hodieque, ac si uiuentis capillis, et cute uideatur insigniri.Â«  Quod si uerum est, querendum apud Ageriacenses est monachos, de cuius Baptiste Ioannis capite glorientur, cum pro certo habeamus: neque duos Ioannes fuisse Baptistas, neque unum ipsum, quod dici nefas est, fieri potuisse bicipitem. Et considerandus etiam sub hac occasione, plurimus quidem, sed non perniciosus error, qui Gallicanas precipue, de sanctorum corporibus obsedit Ecclesias  ; istis illum, illis eumdem, seu martyrem, seu confessorem se habere iactantibus, cum duo loca non ualeat occupare integer unus. Quod totum contentionis malum inde sumit originem quod sancti non permittuntur habere debite et immutabilis sepulture quietem. Et plane ex pietate descendisse non ambigo quod eorum corpora argento operiuntur  et auro; sed iam euidenti et nimium turpi auaritie militant, et ossium ostensiones, et feretrorum, ad pecunias corrogandas circumlationes. Que omnia desiuissent, si eorum, ut ipsius Domini Iesu, forti apposito obice immobili clauderentur membra sepulcro. Sed his omissis sequentia attingamus.

Quam peruersa imperatoris mens.---Preterea adiicit ut, Â»si non tanti cohibitio mali, si non prefatorum sanctorum ad hoc ipsum eos animaret amor, saltem auri argentique, quorum innumerabiles illic habentur copie, cupiditas illiceret.Â« Infert denique et quiddam bonorum uirorum frugalitati incompetens, ut uidelicet, Â»preter hec uniuersa pulcherrimarum feminarum uoluptate trahantur,Â«  quasi Grecarum mulierum species tanta esset, ut Gallicis modo quolibet preferrentur, solaque earum causa Francorum exercitus in Thraciam ageretur. Dum hec sordidissimus ille tyrannus ediceret, meminisse debuerat quod ob hoc ipsum, hec sibi suisque aduersitas potissimum ingeneret [al., ingrueret], quia edicto celebri, de pluribus uniuersorum filiabus, unam per omne imperium suum prostitui iuberet, et fisco proprio lucrum fedissime passionis inferret. Nec minus illud, quod de pluribus filiis, unum eunuchizari, data precepti auctoritate, mandauerit, et corpora marium ademptis uiribus  eneruia ac effeminata reddiderit, que usibus militie iam non habeantur utilia, imo ad detrimenti cumulum, abscidatur in ipsis propago futura, cuius incrementis sperari ualerent contra hostes auxilia. Qui ergo damnauerit ultro sua, iam querere merito cogitur aliena.

Sed attendendum etiam quod is ipse imperator non ex legitima purpuram successione susceperit; sed cum de officialibus palatii sub principe, qui, nisi fallor, Michel uocabatur, 376 esset, et cuidam portioni plurime occidentalium militum preesset, quos excellentiores apud Grecum imperatorem, et ad eius custodiam magis contiguos ingenita eorum probitas fecit, collecta ex subiectis militibus audacia, nouas res contra ipsum principem moliri cepit.  Qui Constantinopolitana contra imperatorem ciuitate peruasa, captum eumdem luminibus illico feraliter priuat, et in quodam municipio arcte custodie mancipat, et iura imperii totius expers iuris usurpat. Qui Francos quidem, ea quam diximus necessitate compulsus, expetiit; sed postquam tante dignitatis proceres conuenisse adeo instructos modestia et armis, equites uidit, multitudini multum, sed multo amplius prudentie eorum inuidit. Ast ubi ad effectum eorum peruenit intentio, creuit huius contra nostrorum efficaciam inuidentie magnitudo, dum post Ierosolymitanam uictoriam ueretur, ne uictricia in se arma retorqueant, presertim cum eo potiorem sibi emulum, inter nationes nequaquam esse didicerant. Auditum tamen nobis  constat, ante huius uie compertum primordia, matrem hunc habuisse sortilegam; que sibi sepe prediceret, quia ex Francis originem duceret, qui ei imperium uitamque adimeret. Cuius oraculum ipsis effectibus explere forsitan Bemundus affectat. Qui tantopere illi insistit, ut sepenumero cum eodem confligens uertere terga compulerit, et plurimam prouinciarum eius partem sue ditioni addixerit. Qui cum genus ex Northmannia ducat quam Francie partem esse constat, ob hoc uel maxime Francus habebitur, quia regis Francorum filie coniugio iam potitur.



LIBER SECUNDUS.



CAPUT PRIMUM.


[1.] Urbani pape preconia. Post mortem clarus miraculis.---Urbanis papa, ante papatum Odo uocabatur, ex Francis claro germine oriundus, ex territorio et clero Remensi, et existens, ut ferunt, nisi falluntur, papa primus ex Francis. Is Cluniaci factus ex clerico monachus, post abbatem gloriose memorie qui adiuuit Hugonem non multo post rexit officium prioratus. Inde proficiente merito, ciuitati  Ostie, Gregorii septimi pape iussu, destinatur episcopus; ad extremum apostolice sedi preficitur pontifex summus. Cuius quanta magnanimitas exstitit, huius profectionis incentiuo innotuit, quod dum primus ipse prebuit, quonam pacto id fieret, totus mundus obstupuit. Attestatur statui mentis finis eius splendens miraculis. Defuncto etenim ac sepulto eo, sicut succedens ei Ostiensis scripsit episcopus, cum plurima signa iam fierent, astitit quidam sepulcro illius iuuenis, et membrorum damnum sibi  imprecatus est, si per Urbani merita, qui Odo diceretur, signum unquam factum fuerit ac fieret. Necdum pedem a loco extulerat, cum officio sermonis amisso, et altero laterum paralysi intercurrente correpto, postridie, Urbani uirtutum testimonia mortuus ipse perhibuit.

Suppetias ab antiquo soliti sunt Romani pontifices a Francis expetere.---Is itaque uir eximius, cum ab Alexi Grecorum principe magnis honoraretur exsequiis, et precibus quidem, sed multo propensius generali Christianitatis periculo pulsaretur que quotidianis Gentilium minuebatur incursibus , pro hoc ipso, sue gentis sollicitaturus homines, commeatum facere destinauit  in Franciam, apostolice nempe sedis pontificibus ab antiquo consuetudinarium fuit, si quam sunt passi a finitima gente molestiam, auxilia semper expetere a Francis. Stephanus et Zacarias pontifices, uterque sub Pippino et Carolo regibus confugium fecit ad ipsos. Quorum prior, e pontificibus sequentem, facta usque Ticinum expeditione, Ecclesie suum patrimonium reparando, proprie sedi restituit; Desiderium regem, qui uiolentiam intulerat, ad eorum que diripuerat redditionem sola armorum intentatione cegit. Ceteris enim gentibus erga beatum Petrum ergaque pontificalia decreta, timoratius humiliusque se habuit gens eadem, nec temeritate, qua alii assolent, uelamen malitie arripere contra Deum uoluit libertatem.

 Francorum erga summum pontificem deuotio continuata.---uidimus, iam annis emensis pluribus, Teutonicos, imo totius Lotharingie regnum, beati Petri eiusque pontificum preceptis barbarica quadam obstinatione reniti, et ambientes malle aut diuturno siue sempiterno anathemati subiacere quam subiici. Audiui anno preterito, dum cum archidiacono quodam Magontino super sua ipsorum rebellione congrederer, quod regem nostrum cum populo in tantum uilipenderit, ob hoc solum quia dominum papam Paschalem 377 cum suis principibus grate ubique susceperit, ut eos non modo Francos uocauerit. Cui inquam: Â»Si ita eos inertes arbitraris et marcidos ut celeberrimum usque in  Oceanum Indicum nomen, fede garriendo detorqueas, dic mihi ad quos papa Urbanus contra Tureos presidia contracturus diuertit? nonne ad Francos? hii nisi preissent et barbariem undecunque confluentium gentium uiuaci industria et impauidis uiribus constrinxissent, Teutonicorum uestrorum, quorum ne nomen quidem ibi sonuit, auxilia nulla fuissent.Â« Hec ad illum.

Quam firmia perseueransque Francorum fides.---Fateor uero et omnibus credibile est huic tanto gentem istam Deum reseruasse negotio, presertim cum pro certo nouerimus quia ex quo fidei signum, beato Remigio tradente, sumpserunt, nullius unquam perfidie suscipere contagium uel ad horam acquieuerunt, quo uix, aut nullo modo, nationes  alique munde manserunt. Hii sunt qui, dum adhuc sub errore gentili positi, Gallorum, sed Christianorum arua pugnaci intentione subigerent, nemini unquam pro Christi fide aut penas intulerunt aut mortem; sed eos quos Romana seueritas ferro ignique punierat, auro argentoque recondidit, gemmis electroque contexit ingenita liberalitas gentis. Nec solum intra se passos, his honoribus contendit ambire; sed et Hispaniis aut Italia seu quibuslibet gentibus aduectos, tante desiderio affectionis excoluit, ut martyrum seu confessorum, quos tantopere seruat, amor et celebrem reddiderit et illustrem, fideique irremisso tenore donauerit; ad extremum huius Ierosolymitane uictorie triumphis extulerit. Quia enim portauit iugum ab adolescentia, sedebit  solitaria, inter omnium uidelicet gentium proprietates, gens nobilis, prudens, bellicosa, dapsilis ac nitida. Quibus proprium cum sit nomen, quarumcunque nationum homines, mutuato imo prestito ipsorum agnomine honorantur. Quos enim Britones, Anglos, Ligures, si bonis eos moribus uideamus, non illico Francos homines appellemus? Sed iam ad proposita redeamus.



CAPUT II.

[II.] Papa uenit in Galliam conuocatque Claromonti concilium. Quot inibi antistites. Pape facundia et equitas.---Papa igitur Urbanus, regni nostri fines ingrediens, tanta urbium, oppidorum, uillarumque letitia et concursione excipitur quanto omnium qui aduiuerent memoriis incompertum fuerat, quod aliquando  apostolice sedis antistes in regiones has uenisse uideretur. Annus itaque incarnati uerbi millesimus nonagesimus quintus properabat euolui, cum presul idem, ualde frequens accelerauit conuocare concilium, cui tandem in urbe Aruernica, scholasticissimo omnium presulum Sidonio gloriosa, dedit locum, cui tamen immutate Claromonti constat esse uocabulum. Quod fuit tanto celebrius quanto excellentis et inusitate persone ora cernere, uerba audire erat desiderabilius. Illic, preter episcoporum et abbatum examina, quos circiter quadringentos per prominentes ferulas fuisse aliqui numerauerant, totius Francie et appendicium comitatuum litteratura confluxit. Erat ibi spectare quam serena grauitate,  ponderosa comitate presideret, et ut prefati Sidonii uerbis utar, quam Â»piperata facundia,Â« ad obiecta quelibet papa disertissimus detonaret. Notabatur quanta uir clarissimus modestia tolerabat suas tumultuose causas ingerentium, loquacitatem; quam parum appretiabatur, nisi secundum Deum cuiuspiam personalitatem.

[III.] Philippum regem a piorum cetu eiicit.---Inde Philippum regem Francorum, cuius trigesimus septimus tunc regni recensebatur annus, qui propria, Bertha nomine, uxore relicta, Andegauensis comitis uxorem sibi, Bertradam uocabulo, deuinxerat, tanta auctoritate excommunicauit ut intercessiones spectabilium personarum, et multiplicium munerum illationes contempserit, et quod intra regni ipsius demorabatur  limites non extimuerit. In hoc ipso concilio, sicuti antequam ab urbe digrederetur proposuerat, hacque de causa Francos expetiuerat, maximam ad sibi assistentes concionem habuit, et inter cetera, que excessere memorias auditorum, hac intentione disseruit. Eius enim scientie litterali eloquentie cooperabatur agilitas, non enim minor ei uidebatur in Latine prosecutione locutionis ubertas quam forensi cuilibet potest esse in materno sermone pernicitas. Nec altercantium multitudo obtundebat concionantis ingenium, sed licet predicabilium grammaticorum elegantiis ambiretur, et causarum emergentium nebulis offundi uideretur, et oratorum superexundare copias, ac sermonum quorumcunque facetias superequitare litterali luculentia  putabatur. His ergo, etsi non uerbis, tamen intentionibus usus est.

Urbani pontificis oratio habita in concilio.---Â»Si inter Ecclesias toto orbe diffusas alie pre aliis reuerentiam pro personis locisque merentur: pro personis, inquam, dum apostolicis sedibus priuilegia maiora traduntur; pro locis uero, dum regiis urbibus eadem que personis dignitas, uti est ciuitas Constantinopolitana, prebetur: [Iu] illi potissimum Ecclesie deberemus, ex qua gratiam redemptionis, et totius originem Christianitatis accepimus. Si enim uerum constat quod a Domino dicitur, quia uidelicet salus ex Iudeis est , et Dominum Sabaoth 378 semen nobis reliquisse constat, ne sicut Sodoma simus et Gomorrhe similes fiamus , et semen nostrum Christus est, in quo salus et omnium gentium benedictio est: ipsa terra et ciuitas in qua habitauit et passus est, Scripturarum testimonio sancta uocatur. Si enim hec terra, Dei hereditas et templum sanctum, antequam ibi obambularet ac pateretur Dominus, in sacris et propheticis paginis legitur, quid sanctitatis, quid reuerentie obtinuisse tunc creditur, cum Deus maiestatis ibidem incorporatur, nutritur, adolescit, et corporali uegetatione hac illacque perambulat aut gestatur? et, ut cuncta que longo uerborum gyro narrari possunt, digna breuitate constringam, ubi Filii Dei sanguis, celo terraque sanctior, effusus est, ubi corpus, pauentibus elementis, mortuum in sepulcro quieuit,  quid putamus uenerationis emeruit? Si, ipso Domino nostro recens interfecto, et a Iudeis adhuc ciuitate possessa, sancta ciuitas ab euangelista uocatur, cum dicitur: Multa corpora sanctorum qui dormierant, surrexerunt, et uenerunt in sanctam ciuitatem, et apparuerunt multis ; et a propheta Isaia dicitur: Erit sepulcrum eius gloriosum ; cum ipsa sanctitas, ciuitati semel Deo ipso sanctificatore per seipsum indita, nullo malo superueniente exinaniri ualeat, et eodem modo indiuisibiliter sepulcri gloria constet: summis studiis, fratres karissimi, uobis elaborandum est, ut sanctitas ciuitatis, ac sepulcri gloria, que gentilium frequentatione quantum in ipsis est crebro polluitur; si ad Auctorem illius sanctitatis et glorie aspiratis, si ea  que in terra sunt uestigiorum eius signa diligitis, si expetitis, Deo uos preeunte, Deo pro uobis preliante, mundetur.

Rationes quibus Christianos ad expeditionem Ierosolymitanam arma induere adhortatur pontifex.---Â»Si Machabeis olim ad maximam profuit pietatis laudem, quia pro ceremoniis et templo pugnarunt, et uobis, o milites Christiani, legitime conceditur ut armorum studio libertatem patrie defendatis. Si limina etiam apostolorum, uel sanctorum quorumlibet, tanto sudore petenda putatis, quid crucem, quid sanguinem, quid monumentum eruere, quid uisitare, quid pro his eruendis animarum pretia impendere detrectatis? Indebita hactenus bella gessistis, in mutuas cedes, uesana aliquoties tela solius  cupiditatis aut superbie causa torsistis; ex quo perpetuos interitus, et certa damnationis exitia meruistis. Nunc uobis bella proponimus que in se habent gloriosum martyrii munus, quibus restat presentis et eterne laudis titulus. Ponamus modo in Ierusalem Christum neque mortuum, nec sepultum, nec ibidem uixisse aliquando. Certe, si hec deessent omnia, solum illud, ad subueniendum terre et ciuitati uos excitare debuerat, quia de Sion exierit lex, et uerbum Domini de Ierusalem . Si enim ex Ierosolymitano, quidquid Christiane predicationis est fonte manauit, riuuli, quaquauersum toto terrarum orbe dispersi, catholice multitudinis corda retorqueant, ut solerter attendant quid fonti tam irriguo debeant. Si ad locum unde exeunt, flumina  reuertuntur, ut iterum fluant, iuxta dictum Salomonis , gloriosum uobis uideri debet, si ei loco repurgium possitis impendere, unde Baptismatis purgamentum, et fidei documentum uos constitit accepisse.

Â»Et est uobis preterea summa deliberatione pensandum, si ipsam matrem ecclesiarum Ecclesiam, uobis elaborantibus, ad Christianitatis cultum reflorere, Deo per uos agente, contigerit, ne forte contra propinqua Antichristi tempora ad fidem partes Orientis aliquas restitui uelit. Perspicuum namque est Antichristum non contra Iudeos, non contra gentiles bella facturum, sed, iuxta etymologiam sui nominis, Christianos peruasurum. Et, si Antichristus  ibidem Christianum neminem sicuti hodie uix aliquis habetur, inueniat, non erit qui sibi refragetur, aut quem iure peruadat. Iuxta enim Danielem, et Hieronymum Danielis interpretem, fixurus est in Oliueti monte tentoria, et Ierosolymis, In Dei templo, tanquam sit Deus, certum est, Apostolo dicente, quod sedeat , et iuxta eumdem prophetam, tres reges , Aegypti uidelicet, Africe ac Aethiopie, haud dubium quin pro Christiana fide primos interficiat. Quod quidem nullatenus fieri poterit, nisi, ubi nunc paganismus est, Christianitas fiat. Si ergo piorum preliorum exercitio studeatis, ut sicut ab Ierosolymis Dei notitie seminarium accepistis, ita illic mutuate redhibitionem gratie restituatis, ut per uos nomen catholicum  propagetur, quod Antichristi Antichristianorumque perfidie refragetur. Quis non coniicere potest quod Deus, qui uniuersorum spem exuberantia uirtutis exsuperat, per scintillam uestram tante paganitatis arundineta consumat, ut Aegyptum, Africam Aethiopiamque, que a nostre credulitatis communione desciscunt, intra huius rudimenta legis includat, et homo peccator, filius perditionis aliquos rebelles inueniat?

Â»Et ecce Euangelium clamat Ierusalem calcandam a gentibus, donec impleantur nationum tempora . Bifariam intelligi possunt tempora nationum, aut quia Christianis dominate sunt ad placitum, et pro suis libidinibus turpitudinum omnium uolutabra sectate sunt, et in cunctis his nullum  obicem habuerunt, tempus enim suum habere dicuntur quibus ad uotum cuncta suppetunt, ut est illud: Tempus meum nondum aduenit; tempus autem uestrum semper paratum est , unde et uoluptuosis solet dici; uos habetis tempus uestrum. Aut rursus, Tempora nationum sunt plenitudines Gentium, que antequam Isrel saluus fiat, subintrature sunt. Hec tempora, fratres karissimi, modo forsitan implebuntur, dum per uos, 379 Deo cooperante, paganorum potentie repellentur, et fine seculi iam propinquo, et si gentes desinent conuerti ad Dominum, quia, iuxta Apostolum, oportet fieri a fide discessionem . Primum tamen necesse est, iuxta prophetas, ante aduentum Antichristi, in illis partibus, aut per uos, aut per quos  Deo placuerit, renouari Christianitatis imperium, ut omnium malorum caput, qui ibidem regni thronum habiturus est, fidei aliquid contra quod pugnet reperiat nutrimentum.

Â»Cogitate itaque apud uos quod uos Omnipotens ad hoc fortasse prouideat, quatenus Ierusalem per uos a tanta conculcatione restituat. Rogo, perpendite quibus cordibus gaudia illa poterunt concipi, cum sanctam ciuitatem uestro adminiculo uiderimus suscitari, et prophetica nostris temporibus, imo oracula diuina, compleri. Moueat memoriam uestram quod uoce ipsius Domini ad Ecclesiam dicitur: Â»Ab Oriente adducam semen tuum, et ab Occidente congregabo te .Â« Semen nostrum Deus  adduxit ab Oriente, quia duplici modo orientalis illa prouincia edidit primitiua incrementa nobis Ecclesie. Sed ab Occidente eam congregat, dum per eos qui ultimi, fidei documenta ceperunt, occidentales scilicet , Ierosolymitana damna restaurat.

Â»Si Scripturarum uos non excitant dicta, nec nostra uestros animos penetrant monita, excitet saltem uos eorum qui sancta loca adire desiderant magna miseria. Perpendite eos qui peregrinantur, et per Mediterranea illuc uadunt, siquidem opulentiores sunt, quantis redhibitionibus, quantis uiolentiis subiacent, dum pene per singula milliaria  pensiones coguntur et tributa dependere, per quasque ciuitatis portas, per ecclesiarum et templorum ingressus redemptiones exsoluere; ad quasque de locis ad loca demigrationes, inflicta qualibet accusatione, ad redemptionem compellere? dare uero munera detrectantes, quomodo gentilium prefecti consueuerint, uerberibus truculenter urgere? Quid de his dicturi sumus, qui nichil prorsus habentes nude fiducia paupertatis, dum nil preter corpora uidentur habere quod perdant, iter illud arripiunt? Dum ab eis pecunia, que non est, suppliciis intolerandis exigitur, dum callos talorum, ne forte quidpiam ibi insuerint, dissecando ac reuellendo rimantur, crudelitas nefandorum ad hoc usque perducitur ut aurum uel argentum miseros absorbuisse putantes,  aut data in potum scamonia usque ad uomitum, uel etiam eruptionem eos uitalium urgent, uel ferro, quod dici nefas est, discissis uentribus, intestinorum quorumcunque inuolucra distendentes, quidquid habet natura secreti, horribili concisione aperiunt. Recolite, precor, eorum millia qui detestabiliter perierunt, et pro sanctis locis agite, unde uobis pietatis rudimenta uenerunt, ante uos, in sua bella mittendos, Christum fore signiferum indubitanter credite, et precursorem indiuiduum.Â«

[u.] Crux militum uestimentis affigitur.---Perorauerat uir excellentissimus, et omnes qui se ituros uouerant, beati Petri potestate absoluit, eadem, ipsa apostolica auctoritate firmauit, et signum satis conueniens huius tam honeste professionis instituit, et  ueluti cingulum militie, uel potius militaturis Deo passionis Dominice stigma tradens, crucis figuram, ex cuiuslibet materie panni, tunicis, byrris et palliis iturorum, assui mandauit. Quod si quis, post huius signi acceptionem, aut post euidentis uoti pollicitationem, ab ista beneuolentia, praua penitudine, aut aliquorum [al., aliqua] suorum affectione resiliter, ut exlex perpetuo haberetur omnino precepit, nisi resipisceret; idemque quod omiserat fede repeteret. Preterea omnes illos atroci damnauit anathemate, qui eorum uxoribus, filiis, aut possessionibus, qui hoc Dei iter aggrederentur, per integrum triennii tempus, molestiam auderent inferre. Ad extremum, cuidam uiro omnimodis laudibus efferendo, Podiensis  urbis episcopo, cuius nomen doleo quia neque usquam reperi  , nec audiui, curam super eadem expeditione regenda contulit, et uices suas ipsi, super Christiani populi quocunque uenirent institutione, commisit. Unde et manus ei, more apostolorum, data pariter benedictione, imposuit. Quod ille quam sagaciter sit exsecutus, docet mirabilis operis tanti exitus.



CAPUT III.

[uI.] Expeditio Ierosolymitana.---Terminato itaque concilio, quod Claromonti habitum, circa Beati Martini octauas, Nouembri mense consederat, magnus per uniuersas Francie partes rumor emanat,  et quisque ad quem primo pontificis preceptum, preuolans fama detulerat, de proponenda uia Dei , contiguos sibi ac familiares quosque sollicitat. Iam Palatinorum comitum pruriebat intentio, et mediocritas equestrium uirorum parturire iam ceperat, cum ecce, pauperum animositas tantis ad hoc ipsum desideriis aspirauit, ut eorum nemo de censuum paruitate tractaret, de domorum, uinearum et agrorum congruenti distractione curaret, sed optimos possessionum questus, multo pauciori pretio uenditaret, quam si eorum quemque ferocissime captiuitatis carcer includeret, qui necessitatem celerrime redemptionis indiceret. Erat ea tempestate, pro generali defectione, frugum etiam apud ditiores magna  380 penuria, cum, etsi aliquibus passim emenda suppeterent, nulla tamen aut uix aliqua unde emerentur haberent. Iam inopum greges addidicerant herbarum sponte nascentium uictitare radicibus, dum panis rarissimi parcitatem, quesitarum undecunque escarum edulio propensiore compensant. Imminebat plane etiam potentiorum obtutibus omnium estimatione conclamata miseria, et dum singulus quilibet, uulgi minimi per crudelem inediam considerat torsiones, indicta sibi parcimonia magnis elaborare sudoribus metuit, ne sumptu facili dilapidentur opes. Auarorum sitibunda precordia, qui tempora letabantur cruentis arridere fenoribus, dum modios diu seruate frugis intendunt, crebris annorum numerare recursibus pensant, quid superaddere  possint, ea uendita, cumulandis pecuniarum montibus.

Interea dum illi cruciantur, hii ambiunt, repente: Â»in spiritu uehementi conterens naues Tharsis .Â« per omnium pene animorum aures Christus intonuit, et is qui educit uinctos in fortitudine  adamantina, quibus irretiebantur desperatorum hominum corda, cupiditatis uincla disrupit. Cum enim, ut superius dixi, illud minus fertile tempus omnium substantias coarctaret, dum ad spontaneum innumerabiles animasset exsilium, diuerse plurimorum copie deferuntur in medium et que chara uidebantur, dum nullus mouetur hominum, commotis ad hoc iter omnibus, uili pretio traduntur uenum. Cumque multi negotium  huius profectionis accelerant, ut unice rei exemplo eorum que uendebantur subitas et insperatas uilitates exprimam, quod insolitum dictu est, quinque denariorum pretio, septem distrahebantur oues. Frumentorum illa defectio, uertebatur in copiam, et dummodo suppetat cuique quantulamcunque quoquo pacto congregare pecuniam, dat quidquid habere uidetur, non pro sua, sed pro taxatione ementis, ne Dei posterior aggrediatur uiam. Erat itaque ibi uidere miraculum caro omnes emere, et uili uendere, caro quidem, que ad usum deferrentur itineris, dum preproperant; uili uero, dum sumptuum impendia coaggerant, et que paulo ante nec carceres nec tormenta ab eis extorquere poterant, breui nummorum numero cuncta constabant.

 Nec illud minus ridiculum quod hii plerumque, quos nulla adhuc eundi uoluntas attigerat, dum hodie super omnimoda aliorum uenditione cachinnant, dum eos misere ituros miseriusque redituros affirmant, in crastinum repentino instinctu pro paucis nummulis sua tota tradentes, cum eis proficiscebantur quos riserant.


Quis pueros, quis dicat anus ad bella moueri?
   Quis quit uirgineas annumerare manus?
Quis referat senium trepida grauitate fatiscens?
Bella canunt omnes, nec se pugnare fatentur.
Martyrium spondent, gladiis uel colla daturos.
Â»uos iuuenes, aiunt, manibus tractabitis enses
At nos hic liceat Christum tolerando mereri.Â«

 Licet enim emulationem Dei habere uiderentur, sed non secundum scientiam, tamen Deus qui multa uane cepta ad pium intorquere consueuit finem, simplicibus illorum animis comparauit, ex sua ipsorum bona intentione, salutem. uideres mirum quiddam, et plane ioco aptissimum, pauperes uidelicet quosdam bobus biroto applicitis, eisdemque in modum equorum ferratis, substantiolas cum paruulis in carruca conuehere; et ipsos infantulos, dum obuiam habent quelibet castella uel urbes, si hec esset Ierusalem, ad quam tenderent rogitare.

[uII.] Cum cuncta bello arderent, actutum, indicta a summo pontifice expeditione Ierosolymitana, fuere exstincta.---Erat eo tempore antequam gentium fieret tanta profectio, maximis ad inuicem hostilitatibus  totius Francorum regni facta turbatio, crebra ubique latrocinia, uiarum obsessio. Passim audiebantur, imo fiebant incendia infinita, nullis preter sola et indomita cupiditate existentibus causis exstruebantur prelia, et ut breui totum claudam, quidquid obtutibus cupidorum subiacebat, nusquam attendendo cuius esset, prede patebat. Mox ergo et mira et incredibili ob insperabilitatem, animorum immutatione commoti, signum pontificis predicti preceptione indictum, cruces uidelicet, ab episcopis et presbyteris sibi precantur imponi. Et sicuti rapidissimi uenti impetus solet non magna pluuie unda restringi, ita illico contigit ad inuicem simultates uniuersorum et bella sopiri, per inditam sibi aspirationem, haud dubium quin Christi.



CAPUT Iu.


Petrus eremita, dux exercitus. Per Galliam uerbum Dei disseminat. Ipsius uite genus. Pili ex eius mulo pro reliquiis extrahebantur.---Principibus igitur, qui multis expensis et magnis obsequentium ministeriis indigebant, sua morose ac dispensatiue tractantibus, tenue illud quidem substantia, sed numero frequentissimum uulgus, Petro cuidam Eremite cohesit, eique interim, dum adhuc res intra nos agitur, ac si magistro paruit. Quem ex urbe, nisi fallor, Ambianensi ortum, in superiori nescio qua Galliarum parte, solitariam sub habitu monachico uitam duxisse, comperimus. Unde digressum, qua nescio intentione, urbes et municipia predicationis  obtentu circumire 381 uidimus, tantis populorum multitudinibus uallari, tantis muneribus donari, tanto sanctitatis preconio conclamari ut neminem meminerim similem honore haberi. Multa enim fuerat, ex his que sibi dabantur, dilargitione erga pauperes liberalis, prostitutas mulieres non sine suo munere maritis honestans, in discordibus ubique paces et federa, mira auctoritate, restituens. Quidquid agebat namque, seu loquebatur, quasi quiddam subdiuinum uidebatur, presertim cum etiam de eius mulo pili pro reliquiis raperentur, quod nos non ad ueritatem, sed uulgo referimus amanti nouitatem. Lanea tunica ad purum, cucullo super utrisque talaribus, byrro desuper induebatur; braccis minime, nudipes autem; pane, uix pisce,  nunquam uino alebatur.

[uIII.] Militum dissolutiones per Hungaria proficiscentium.---Is itaque uir, partim opinione, partim suo monitu cum immanem conflasset exercitum, per Hungarorum terram delegit abire. Quorum regiones cum earum rerum que ad alimentum pertinent opulentissimas, idem uulgus indocile reperisset, ceperunt luxuriis enormibus contra indigenarum mansuetudinem debaccari. Cum enim plurimorum annorum segetes triticeas, ut in ea terra moris est, in modum turrium per agros stabilitas cernerent, quas nos metas uulgariter uocare solemus; cum carnium diuersarum aliorumque uictualium, quorum illa feracissima tellus est, copie suppeterent, non contenti  humanitate eorum, mira dementia, ipsi alienigene ceperunt conculcare gentiles, et cum idem, utpote Christiani Christianis uenalia cuncta gratanter ingererent, ipsi, libidinis impatientes, pie hospitalitatis ac beneficentie immemores, bello gratis eos aggrediuntur; dum illos opinantur nichil ausuros contra, ac penitus futuros imbelles. Rabie igitur exsecranda, publicis quos diximus horreis per eos ingerebatur incendium, puellis eripiebatur, uiolentia allata, uirginitas, dehonestabantur coniugia crebris raptibus feminarum; uellebant, siue ustulabant suis barbas hospitibus; nec iam de emendis usui necessariis quidpiam tractabatur; sed quisque eorum, prout poterat, rapinis et cedibus nitebatur, sic se acturos mira lasciuia contra Turcos libere minabantur.

 Castrum quoddam interea habuere peruium, cuius nullo modo poterant euitare transitum, is enim terre situs est, ut in modum angiporti nequaquam ad dexteram uel sinistram pateat diuerticulum. Ipsum solita insolentia obsidere aggressi sunt, sed cum prope capiendum esset, repente, non curo quo euentu, ita obruti sunt ut pars gladiis occumberet, partem fluuialis unda submergeret, pars sine ullis stipendiis, imo turpi pauperie, magis autem pudore, in Franciam consumpta rediret. Et quia idem castrum Moyssonem uocabant, et reuersi ad suos ad Moyssonem usque se fuisse dicebant, magna omnium irrisione excepti sunt.

[IX.] Petrus autem cum illud indisciplinatum uulgus,  utpote mancipia et publica seruitia, nullis hortamentis cohibere ualeret, cum Alemannorum aliqua frequentia et nostrorum fece residua, qua potuit inde prouisione elapsus, in Kalendis Augustalibus Constantinopolitanam attigit urbem. Sed hunc eius aduentum, Italorum, Ligurum, Longobardorum, cum Transalpinarum uidelicet partium hominibus magnum precesserat agmen, qui eius et ceterorum Francie principum ibidem decreuerant prestolari comitiam: non enim eam arbitrabantur se habere militie frequentiam, ut Grecorum auderent, contra Turcos exituri, preterire prouinciam. Imperatoris autem edicto iussi sunt omnium que uendebantur in urbe, uti uellent, habere commercia; sed Brachium Sancti Georgii, quod a Turcorum partibus  limitaneum erat mare, ipsius principis consilio uetiti sunt transmeare, quia paucos innumeris perniciosum dixerat obuiare.

Francorum insolentia.---At ipsi nec prouincialium sunt humanitate detenti, nec imperatoria ullatenus affabilitate molliti, sed nimis insolenter agebant, urbis palatia deuoluebant, publicis edibus ignes subiiciebant, et detectis ecclesiis, que plumbo operiebantur, plumbum idem Grecis uenale prebebant. Hac imperator tam feda presumptione turbatus, precepit, procrastinatione remota, ut memorati Brachii equora transmearent. Cui freto transpositi, eadem, que citra egerant, nequaquam ultra iterare cessabant, et qui contra paganos uoto certamen insumpserant, passim ecclesiarum excidiis,  Christianorum inuolando substantiis, contra nostre fidei homines factorum immanitate pugnabant. Dum enim nullius experiuntur seueritatem regis, qui iudiciali deuios uigore retorqueat, nec diuine reuerentiam concipiunt legis, que mentium leuitatem matura recogitatione deprimat, repentino prolabuntur interitu, quia indisciplinatis mors obuiat, et quidquid pensi moderatique nichil habet, parum durat.



CAPUT u.

[X.] Tandem Nicomediam attingentes Itali, Longobardi, et Alemanni Francorum impatientes superbie diuelluntur ab ipsis. Franci namque, iuxta naturam nominis, magne quidem sunt titulo uiuacitatis  382 insignes, sed, nisi rigido frenentur dominio, inter aliarum gentium turbas, sunt iustius equo feroces. Transalpini itaque, quos prediximus diremptos a Francis, Rainaldo quodam sibi duce creato, eam que dicitur Romania prouincia, intrauerunt, et quatuor dierum itinere Nicomediam pretergressi, inter eumdem castrum offendere quoddam, quod auctori placito nomine uocatur Exorogorgum, quod habitatorum suorum omnium uacuatum presidio, sine mora turbe patuit influenti. Incole autem profugerant, superuenientium timore extrusi, et dum de sua ipsi salute desperant, de substantiarumque suarum copiis, que plurime erant, transponendis omnino non curant. Unde, multam uictualium opulentiam ibidem reperientes, ad plenum fuere refecti.

 Conflictus cum Turcis, qui plures e Christianis interficiunt. Aque penuria in castris ipsorum.---At Turci comperientes Christianos obtinuisse castellum, magna illud obsidione cinxerunt. Ante municipii portam puteus, et subter idem, non longe a menibus, profluebat alter, ubi positis ipse dux eorum Rainaldus insidiis, Turcos quasi callidus obseruabat. Nec mora, qui obseruabantur occurrunt, eaque die, qua beati Michelis memoria celebratur, peruaso cum suis comitibus duce, plurimos ex eis qui sibi insidiabantur interimunt, alios castri munimenta turpiter subintrare compellunt. Quod illico Turci circumuallantes tanta incursione presserunt ut hauriendarum facultate, penitus obsessi, priuarentur aquarum. Sibi fuit tanta sitis ariditas ut, flebotomo  equis suis asinisque illato, animalium cogerentur haurire cruorem. Alii, in piscinam zonas demittentes atque panniculos, eaque in os exprimendo suum, remedii sibi aliquid contrahere uidebantur. Alii, quod horrori est dicere, idipsum quod minxere bibebant. Alii fodiebant, et se intra id quod foderant immergentes, arentia pectora terra ipsa recens fossa operiebant, sic interiorem estum suum temperare aliquantulo humore se posse credebant. Sed episcoporum presbyterorumque presentium, idemque patientium, non ibi defuere solatia, qui quanto uidebant atrociora pericula, et humana negari auxilia, tanto magis eis, ne deficerent, satagebant spondere celestia.

 [XI] Dux Rainaldus, abiecta fide cum Turcis fedus init, eisdemque suum tradit exercitum.---Hec octo dierum spatio apud illos perseuerauit angustia. Interea dum uni pariter uidentur subiacere miserie, non uni tamen omnes pariter suspirant Dei misericordie; sed potius machinantur sibimet, hii qui duces exstiterant, presidium perfidie. Rainaldus etenim, qui eis in prosperitate prefuerat, clam sibi Turcos fede conciliat, pactus eisdem quod totius militie comitatum sibi proderet quem regebat. Egreditur itaque ad illos quasi pugnaturus; sed in ipsa dirigende aciei affectata specie, cum multis suorum profugit ad ipsos, perpetuo remansurus. Residuos est captiuitas consecuta. Quisbusdam eorum captis de sua fide est facta discussio, Christumque negare iubentur; sed Christum inflexibili amore, animo et uoce  fatentibus capita amputantur.


Et ueterum similes modo Christus habebit honores,
   Martyribus decorans secula nostra nouis.
Quam redolente ferunt insignia tempora lauro,
   Qui breue quid, secto ferre parant iugulo!
Dixere felices, qui per momenta tulere
   Hos tenet eternum uiuere certa fides.
Iam feces nostras non desperare licebit,
   Ausas quod cuiquam uix imitabile sit.

Captiuorum alios, data uiuendi, imo morosius moriendi, indulgentia, sed magis uiolentia, inter se diuidunt, funesta sub cruentis dominis exhibituros seruitia. Quosdam alicubi prostituentes, quasi ad signum, sagittis iaculantur, alii quasi pro donatiuo  dabantur, alii uendebantur. Quibus dati fuerant, in proprias abducebant eos sedes; alios in eam quam Corozaniam dicunt regionem: alios ad Antiochenam pertrahunt urbem, miseram pro qualitatibus scelestissimorum dominorum passuros seruitutem.


Hos in supplicium fateor diuturnius isse;
   Quam quibus ad subitum mucro caput tulerit.
Hunc agitat crudelis herus, duroque labori
   Mancipat, ingrato seruit ubique pius.
uapulat officiosus nec tormenta fideli
   Desunt, quo studio commodiore gerit.
Quod uidet aut audit, quem transigit in dies actum,
   Quod celebs est ad turpia fit sibi crux
Hos ego non dubitem satis acrius excruciari,
   Quam queat equuleus per spatium tridui.

 Hos primos nouitati nostre, et desperato prope huius uite nostre statui martyres fecit Deus.

Petrus ille interea qui a nobis supra expositus est, de multa comitum suorum uecordia sepe uexatus, et crebra strage confusus, tandem cuidam Transequano, et cogniti generis uiro, armis quantum ad se strenuo, nomine Gualterio [al., Gualtero], primatum sue gentis dederat, ut quos documentis distinere non poterat, ille saltem militari auctoritate restringeret. Is itaque Ciuizum [al., Cizicum], ciuitatem quamdam, que Nicee urbi, secundum positionem loci, preminere dicitur, cum suo illo dementi exercitu properabat attingere. 383 Quod Turci, nostrorum uestigia aucupantes ubi comperiunt, illuc cum multa pessime uoluntatis auiditate contendunt.  Euntes igitur prefatum Gualterium cum sua frequentia, medio itinere offendunt, eumque cum suorum plurima parte interimunt. Petrus uero, quem Eremitam agnominant, dum uesaniam eius, quam conglomerauerat, gentis compescere non ualeret, Constantinopolim prouide secesserat, quia ipsorum effreni et incircumspecta leuitate inuolui metuerat. Turci ergo in eos inopinate effusi, quosdam dormientes reperiunt; alios non modo armis, uerum etiam nudos uestimentis inueniunt, quos pariter continuo neci tradunt. Inter eos presbyterum quemdam reperiri contigit missas agentem, quem in ipsa sacrorum statim confectione mortificant; et dum immolat Deo, ipsum eumdem coram eius altari  sacrificant.


Que ferri potuit gratior hostia,
Quam cuius Domino fit caro uictima?
Quid tunc corde precum fudit ab intimo,
Cum grandi streperent prelia classico?
uictores lacerant, arma retinniunt:
Merens exululat turba fugacium.
Aras ambierat presbyter optimus,
Complectensque Dei sacra medullitus:
Iesu, dixit, ades presidium, bone;
Cum te iam teneam spes pereat fuge:
Iungam perpetuo iam tibi federa,
Occidor: perages cepta, Deus, sacra.

At uero si qui euadere potuerunt, Ciuizene urbi  sese fugientes inferunt. Alios, quos tueri fuga non ualuit, precipitium maris absorbuit, dum satius eis est mortem eligere, quam inferenti succumbere. Alii montana petentes fouebantur in rupibus; alii delituere per siluas. Nec mora, Turci, correptis his aut punitis quos extra repererant, eos aggrediuntur, et obsidione concludunt qui in castrum confugerant, in tantum, ut ad succendendum idem castellum ligna conueherent. Quibus deinceps hii qui obsidebantur ignem subiiciunt et, Deo iudice, dum eos qui intus erant Turci estimant concremandos, tota uis ignium concessit in Turcos, et ex eis consumpsit aliquos; nullatenus autem nostrorum attigit ullos. Instantibus deinde illis, municipium capitur; uiui, quos querebant, comprehenduntur;  idemque, uti pridem de aliis egerant, dispertiuntur, et ad eas, unde hostes uenerant, prouincias, perpetuo futuri exsules, destinantur. Hec ut dicta sunt, mense peraguntur Octobri.

At perfidus imperator, comperto fidelium infortunio, nequam elatus letitia, facultatem residuis iubet attribui, transito uidelicet Sancti Georgii Brachio, in citerioris Grecie partes regredi. Retrogressos cum in sue ditionis terra uidisset, arma ut sibi eorumdem uenderentur, iure iam necessitatis, exigit. Comitie Petri Eremite talis fuit exitus: cuius historiam ideo sine alterius materie interstitio prosecuti sumus, ut eam aliis nullam impendisse opem, sed Turcis addidisse audaciam monstraremus. Nunc itaque ad eos quos omiseramus,  qui eadem, qua Petrus precesserat, subsecuti sunt uia, sed longe feliciori modestia, reuertamur.



CAPUT uI.

[XII.] De Godefrido, qui duobus cum fratribus, Ierosolymam ualido exercitu conflato pergit.---Dux Godefridus, Eustachii Boloniensium comitis filius, duos habuit fratres, Balduinum, qui Edessene urbi prefuit, et post ipsum fratrem, rex effectus Hierosolyme, nunc usque regnat; et Eustachium qui paterno comitatui preest. Hi patrem habuerunt potentem, et secularis ingenii uirum; sed et matrem litteris quidem, nisi fallor, eruditam, et ex Lotharingis ingenue admodum oriundam, sed potissimum  ingenita serenitate, et magna erga Deum animi deuotione prestantem: cuius diutine religioni tam spectabilium debebantur, ut credimus, gaudia filiorum. Illi plane, de quo loqui adorimur, Godefrido, ex materna hereditate apud Lotharingos ducatus accesserat. Hi tres, a matris nequaquam simplicitate degeneres, cum multa armorum gloria, tum modestia non minore floruerunt. Solebat narrare gloriosa mulier, cum huius profectionis exitum et filiorum suorum miraretur euentum, quoddam se audisse ex ore filii ducis tale presagium, multo antequam fieret aliquod peregrinationis initium. Dicebat namque se desiderare proficisci Hierosolymam, et hoc non simpliciter, ut alii, sed cum uiolentia exercitus, si sibi copia suppeteret, magni.  Cui secundum diuinum, a quo intuebatur, instinctum, mirabilis super hoc postmodum opportunitas arrisit.

Tres itaque ii, maximis quos habebant oblitis honoribus, perrexere. Sed quo ceteris fratribus prudentior, eo Godefridus dux exstitit militia numerosiore potentior. Huic adiungitur Balduinus comes de Montibus, Rothberti Flandrensis comitis iunioris patrui filius. Cum nobili igitur rerum equestrium pompa et spectabili fortissimorum iuuenum frequentia, Hungarorum ingrediuntur terram; habentes tamen eam, quam Petrus tenere non ualuit, erga suos milites disciplinam; et duobus ante Domini Natale diebus, primi ante omnes Francie principes, urbem attigere Constantinopolitanam,  384 sed hospitati sunt extra ipsam.

At perfidus imperator territus, audito clarissimi ducis aduentu, detulit ei reuerentiam, sed minis extortitiam, prebens ei pro menibus, in burgo uidelicet urbis, commanendi licentiam. Hospitio itaque ad imperium imperatoris accepto, ad contrahendas undecunque paleas equisque necessaria, dux et quique suorum, armigeros proprios destinabant. Et cum arbitrarentur licite ac secure se discurrere posse quo uellent, clam princeps ille nequissimus, his qui circa se uersabantur imperat, ut ducis ministros, quocunque peruadere possent, indifferenter occiderent. Quod ubi Balduino, ducis fratri compertum est, obtendit insidias; et cum suos reperisset Turcopolitarum uiolentia molestari,  acerrime eos, uti decebat, aggreditur: et Deo prosperante tanta uictoria potitur, ut ex eis sexaginta comprehensis partim occiderit, partim duci fratri obtulerit. Hec ad impii imperatoris ubi deuenere notitiam, multa animaduersione torquetur. Quo eius motu cautior sibi redditus dux, burgo urbis, quo successerat, cessit, et extra fines eius castra figit. At princeps, illati doloris non immemor, cum dies esset acclinis ad uesperum, directo eo quem cogere poterat exercitu, ducem cum sua gente ad bella lacessit. Quos dux uehementi excepit instantia, et in fugam pulsos, persequendo cegit in urbem, septemque peremit eorum. His ita feliciter actis dux ad sua castra rediit, ac per quinque dies resedit ibidem, donec ipse imperatorque confederarentur  ad pacem. Sed sibi timidus princeps exegit a duce monitis, ut Sancti Georgii Brachium transiret, spondens quod omnium uictualium negotia, uti haberentur Constantinopoli, eis deferri iuberet, et pauperibus quoque eorum eleemosynam impenderet. Quod et factum est.



CAPUT uII.

[XIII.] Aimarus Podiensis episcopus pietate et scientia clarissimus.---Quoniam igitur de duce diximus cuiusmodi huc usque commeatum habuerit, restat ut ad interioris Francie proceres redeamus; et qui fuerint, quaue perrexerint, quos etiam euentus habuerint, aliqua ex parte tangamus. Podiensis episcopus uir, uita, scientia, documentis et militaris  dispositionis sagacitate mirandus, cum innumera suarum partium gente per Sclauorum regionem proficisci delegit. Cuius uocabulum, quia superius me ignorare dolueram, nec per eam discere potui, cuius esse uideor interpres, historiam: per eos tandem qui in illa expeditione eum nouerant, eoque usi sunt, attigimus eius notitiam: uocabatur autem idem pretiosus uir, Aimarus.

[XIu.] Hugo Magnus strenuissimus.---Inter ceteros principes, initium mihi uidetur a Philippi regis Francorum fratre Hugone Magno sumendum: qui, etsi ab aliquibus opulentia ac potestate preceditur, nulli tamen quantum ad originem spectat morumque probitatem secundus habetur. Cuius in armis strenuitas, cum generis maiestate serenitas,  preter hec etiam erga omnem sacrum ordinem humilitas, quam sue ipsius nichilominus temperantie condiebat honestas, iustissime predicatur. Huic quidam procerum innitebantur; et si quid bellorum iure euictis gentilibus: eos obtinere contingeret, ipsum sibi regem preficere meditabantur.

[Xu.] Stephanus comes ditissimus ac liberalissimus.---Post hunc comes Stephanus uir tanta potentia preditus exstitit, ut fama testetur tot eum pollere dominio castellorum, quot annus constat honore dierum: cuius, dum hic ageret, admodum excellens liberalitas fuit, grata satis personalitas; consiliorum uero undecunque librata maturitas; in rerum equestrium industria, tanta nobilitate [al., mobilitate] preeminuit, ut eum tota illa sancta  militia, cum in procinctu contra Turcos existeret, dictatorem sibi ac magistrum efficeret [al., effecerit]. Huic sagacissima feminarum uxor accesserat, que Guilielmi senioris regis, qui Anglorum Scotorumque sibi regna subegit, filia fuerat: cuius prudentiam, munificentiam, dapsilitatem, opulentiamque si laudare uelimus, uereor ne uiro magnifico nubem ex feminea, quam et in uiduitate meruit, laude feramus.

De Roberto Flandrensi. Principes illi uxores, possessiones, etc., derelinquunt.---Ad horum cumulandas uires, Robertus iunior senioris, ad quem imperatoris missa est epistola, filius, tota animi uiuacitate dirigitur: et Flandrensium comitatum, cui multa armorum magnanimitate prefuerat, ad hoc  ut eorum qui pro Christo exsules fieri delegerunt, commilito uocetur, immutat. Qui huic quod ceperat negotio quam perseueranter institerit, gestorum presentium prosecutio declarabit. Hii uxores clarissimas, cum filiis gratissimis relinquentes, quidquid in affectionibus maius est, proposito postposuerunt exsilio. De honoribus possessionibusque reticeo, que quidem extra nos sunt. Sed illa stuporem nobis generant: quomodo maritorum uxorumque, sobole mediante imo agglutinante caritates, sine alterutrorum periculo ab inuicem diuelli poterant.

[XuI.] Roberti Northmannie comitis laudes.---Denique Robertum Northmannie comitem tacere minime  conuenit: qui quidem corporis pondus, lenitatem [al., leuitatem] quam hic habuerat 385 uoluntatis, nimiamque effusionem pecunie animi esculentioris, non sine maiori somnolentia, celebriori petulantia, fluxum, ea qua in Dominico uiguit exercitu perseuerantia et uirtute piauit. Isti adeo naturaliter insita clementia fuit, ut in eos qui penes se reatum proditionis ac iudicium mortis inciderant, ulcisci non sineret; quin etiam si qua accidissent, eorum infortuniis illacrymaret. Cuius quidem in rebus bellicis audacia, et quantum ad prauas machinationes, quibus multos fedari cernimus, nulla uersutia, merito laudaretur, nisi quibusdam tacenda indignitatibus urgeretur; quod totum iam tamen ei condonari debet, quia pro his horumque similibus,  Deo ei temporaliter retribuente, carceralem, amisso omni comitatus honore, custodiam fouet



CAPUT uIII.

[XuII.] Cum istorum quos de sua quisque prouincia secum traxerat inclytis ordinibus, mediocrium principum exiit multitudo. Quorum numerositas, quia nostram uidetur obnubilare notitiam, in presenti suprimimus, habituri meliorem, processu historie, quosdam forsitan exprimendi causam. Unius enim, duum, trium, seu quatuor oppidorum dominos quis numeret? quorum tanta fuerit copia ut uix totidem cegisse putetur obsidio Troiana.

Eo tempore cum inter regni primates super hac expeditione res fieret, et colloquium ab eis, cum Hugone Magno, sub Philippi regis presentia, Parisiis  haberetur, mense Februario, tertio Idus eiusdem, luna eclipsim patiens, ante noctis medium, sanguineo paulatim cepit colore uelari, donec in cruentissimum tota horribiliter est conuersa ruborem. At ubi aurore crepusculo nature rediit, circa ipsum lunarem circulum insolitus splendor emicuit. Quadam autem estiui diei uespertina irruente hora, tanta ab aquilonis plaga efflagratio apparuit ut plurimi e domibus suis sese proriperent, querentes quinam hostes prouincias suas adeo graui ambustione uastarent. uise sunt preterea non multo post tempore, mense Aprili stelle noctu, ac si pluuia dense de celestibus labi. Quod in tantum apud plerasque Ecclesias portento simile, quod et fuit, habitum est, ut litanias pro hoc ipso quod significatur  damno auertendo instituerent, et scriptis tempus et euentum traderent. Mense rursus Augusto, sexto Idus eiusdem, ante solis pene occubitum, lune pars prope media est in nigredinem, multis intuentibus, uersa, ubi dicendum, quod licet luna in pleniluniis naturaliter patiatur defectiones, sunt tamen alique in ipsis colorum eius mutationibus portensiones. Unde et in pontificabilibus et regum gestis exinde solent fieri adnotationes. uisa sunt et alia pleraque que narrare supersedimus.

[XuIII.] Raimundus comes S. Aegidii proficiscitur cum aliis.---Ad extremum Sancti Egidii comes Raimundus, non ad sui uilitatem, sed pro summa ponitur. Qui, quia in supremo Francie limbo  morabatur, quanto minorem operum suorum notitiam nobis prebuerat, tanto huius seriem historie, a principiis usque ad finem, maxime sue uirtutis et constantie monimento nobilitat. Qui quidem naturali cuidam suo filio comitatu quem regebat relicto, propriam coniugem, cum filio quem ab ea exegerat unico, secum duxit. Erat autem prefatis nostris principibus etate maturior, et exercitu, nisi quantum ad garrulos hominum Prouincialium mores spectat, nulli inferior. Cum ergo copiosissima fortissimorum militum manus, ea qua Romam proficisci solemus uia, usque in Appuliam deuenissent, ex calore insolito, que tunc erat estatis, ex corruptione eris, de escarum insolentia, innumeri perniciem nimie contraxerunt infirmitatis et mortis. Ad diuersos itaque sese contulerunt,  transituri mare, portus.


Brundisium plures, hos suscipit auius Ydrons,
Illis piscosi patuerunt equora Bari.

[XIX.] At Hugo Magnus, non exspectata suorum et militum comprincipumque comitia, nimis inconsulte, nimis prepropere adito Bari portu, nauigatione  prospera deuehitur Dyrrachium. Considerandum namque sibi fuerat, quia ad tantarum exspectationem personarum, ad tantas equitum peditumque copias, totius Grecie, ut ita dixerim, fundamenta tremuerant. Et licet aliorum procerum multo maior, quam ipsius, apud nos reputaretur auctoritas, apud exteros tamen, presertim apud inertissimos hominum Grecos, de regis Francorum fratre preuolarat infinita celebritas. Cum ergo dux imperatoris, qui ibidem commanebat, nonmagna hominem spectabilem attendisset cinctum manu, subripuit [l. subrepsit., E. P.] illius animo ex tante solitudinis opportunitate nequitia, illumque comprehendens, precepit Constantinopolim ad imperatorem cum multa prouisione ac reuerentia duci; ob hoc solum ut fidem timido principi daret quod per eum uite  sue et honoris prorsus indemnis existeret. Is ergo illustris uiri casus, maximam sequentium procerum fortitudini eneruationem intulit. Idem namque facere quod ab isto exigebat, seu ui, seu clam, seu precario ceteros cegit principis fraudulenti astutia. Sed iam finis huic libello accedat.



LIBER TERTIUS.



CAPUT PRIMUM.


386 [I.] De Bemundo Roberti seu Wiscardi filio.---Ex cunctis fere occidentalium partium regionibus, cum innumerabilis exercitus appulisset Appuliam, ad Bemundum Rotberti, qui Wiscardus uocabatur, filium, singularis magnificentie uirum, aduentantis multitudinis peruenit uerbum; is tunc temporis Amalfitanos obsidione compresserat. Cui cum nuntius de ea que confluebat gente superuenisset, sciscitatus itineris causas, audit quia Ierusalem a gentibus, imo Dominicum sepulcrum et sacra ibidem loca ignominiose habita, ab eorum dominio eximere properarent. Nec ei demum tacitum est quot cuiusque generis, quanteque excellentie uiri, relictis, ut sic dicam, honorum maiestatibus,  ad hec peragenda quam inaudita auiditate contenderent. At ille interrogat an arma deferant, utrum peras, an aliqua huius noue peregrinationis insignia preferant, que ad ultimum in bellis signa conclament. Respondetur: Arma plane Francisco usu gestant. Crucis autem figuram, aut in humeris, seu ubilibet, ex qua uolunt materia uel panno preceptum est ut uestibus assuant. Remota autem arroganti, uarietate signorum, humiliter in bellis fideliterque conclamabunt, DEUS ID uULT. Ad hec ille cordis excitatus a fundo, Deo inspirante, compungitur, et pallium pretiosissimum iussit afferri. Idemque, per cruciculas fecit incidi, suaque sibi imposita, suis, qui idipsum quod uouerat affectabant, cruces apponendas expendit; nam milites qui ei in illa obsidione obsequebantur animo repente  mutato, ipsum, quod suus ipsorum Dominus, iter aggrediebantur. Tanta autem ad id uoti tunc militum multitudo confluxit ut frater eius, Sicilie comes, Rogerius, admodum doleret quia in ea obsidione omni pene suorum fidelium solatio fraudaretur.

[II.] Bemundi Northmanni res geste.---Sed paucis expediendum est, quo sanguine cretus; quibus idem Bemundus ad hoc honoris sit promotus accessibus. Robertus quem agnominari Wiscardum diximus, ex Northmannia exstitit oriundus, et tenui satis loco natus. Is a natiua quam premisimus regione utrum sponte egressus nescio, an pulsus, pedes in Apuliam abiit; ibi equos et arma, quibus eques fieret, qua potuit arte, commeruit. Inde  castella quedam, contractis iam undecunque qui sibi auxiliarentur predonibus, non absque neuo tamen proditionis usurpans, aliaque perinde crebris incursionibus fatigata occupans, etiam urbes preditas obsedit, et ad necessitatem deditionis impulit. Et, ut paucis absoluam, tantopere nouus homo sue loca dominationis extendit, in tantum que uoluit queque perdomuit, ut sicut in epitaphicis eius uersibus dicitur:

   Urbe expulerit eum,
Quem Ligures regem, Roma Lemannus habet:

Henricum uidelicet Augustum, uirum utique innumeris, imo fere iugibus uictoriis fortunatum.

Parthus, Arabs, Macedumque phalanx non texit Alexim
   Grecorum, qui nobiscum sepe agit, principem.
 Sed sepenumero eum subigens, nisi ueneni haustus ei subito uitam preripuisset, caput coronatum infra paucos, ut dicitur, dies, Constantinopolitanis sedibus intulisset. uideat qui uult hodie filii eius Bemundi potentiam, qui ueterum oblitterata uilitate parentum, Philippi regis Francorum filiam duxit in coniugium, et predicti Alexis aggressus est obtinere uiolenter imperium. Rogerio igitur fratre eius remeante Siciliam; et prope omnimodam gentis sue amissionem, que tota Ierusalem uidebatur itura, dolente,

De Tancredo Bemundi nepote.---Idem Bemundus contractis, que ad tantam profectionem necessarie erant, copiis, conscensis cum suo exercitu nauibus, aura famulante secunda, littori Bulgarico,  feliciter euectus, exponitur. In cuius comitatu cum multa equestrium uirorum probitas, tum principalium non parua sublimitas exstitit. Inter quos, Tancredum, marchionis cuiusdam ex Bemundi, nisi fallor, sorore filium; cuius frater cum Hugone Magno precesserat, cui Guillelmus erat uocabulum, et quemdam qui dicebatur de prima ciuitate Richardum nominatiores agnouimus, uirum sane pulchra corporis habitudine spectandum, quem pro Constantia, Bemundi coniuge, ad Francie regem uidimus legatione perfunctum. Ingressus igitur cum suis Bulgarie regionem, multam opulentiam eorum que ad uictualia pertinent repererunt. Et cum ad Andropolitanam deuenissent uallem; ibidem donec tota eorum classis perenatasset et allaberetur,  exspectauerunt. Tota igitur 387 gente coacta; collectis proceribus consilium cum eis communicat, pari omnium indictione precipiens ut, per Christianas transitum habituri gentes, benigne innocenterque se agerent, nec eorum patriam depopularentur, pro quorum suffragio uenisse debuerant; ea solum, et quam pacifice, dato tamen pretio, acciperent, que ad uictualia sufficere possent. Processerunt inde, et dum de urbe in urbem, de rure in rus, de oppido transierunt in oppidum, uberrimum ubique reperere commercium, donec in eam que uocatur Castoria deuenere prouinciam; ubi et Dominicum solemniter celebrauere, Natalem, commoratique sunt aliquot diebus ibidem.

 Quesierunt igitur a prouinciali gente negotium, sed ipsi noluerunt eis prebere consensum eo scilicet quod uererentur eos, militares illos estimantes, non peregrinos, et quia uellent exterminio terram tradere ac perimere illos. At illi modestia, quam habuerant, in furorem uersa, diripiebant equos, boues, asinos, ac quelibet sibi utilia. Egressis tandem de Castoria occurrit Pelagonia, ubi quoddam hereticorum castrum reperiunt, quod undique aggressi, ad suum subdi cegere imperium, et igne subiecto, combusserunt cum suis habitatoribus castrum. Inde ad fluuium perueniunt qui dicebatur Baudarum [al., Bandarum]. Progressus est ergo Bemundus cum aliqua suorum militum parte, in manu autem cuiusdam sui comitis partem dimisit  residuam. Quod imperatoris, qui inde non procul aberat, dum comperisset exercitus, comitem, ducis qui precesserat destitutum presidio, aggreditur, et comitis socii repentina hostium incursione turbantur. Perueniunt hec ad aures Tancredi fortissimi, et dicto citius retrogradum sumens iter, seque in flumen prefatum proiiciens, ad eos qui impetebantur tranando peruenit: et duo pene millia secum auxiliariorum, qui post ipsum enatuere [al., enatauerunt], contraxit. Hostes reperit, et contra suos acriter confligentes, acriori, ut par erat, animositate peruasit: nec mora, subegit. Apprehensi itaque ex eis plurimi, ante Bemundi presentiam deducuntur, et in uincula coniiciuntur. Ad quos idem princeps: Â»Cur, inquit, et Christi et meam insequimini gentem?  Ego imperatori uestro nichil euersionis molior.Â« E contra illi: Â»Ex nostra deliberatione nil agimus, togam [al., rogam] principis emerituri, militiam professi sumus, et quidquid nobis preceperit, necessario prosequemur.Â« Quod uir egregius cum audisset, impunitos ac irredemptos, illico laxauit abire. Quarta feria, que apud Christianos est Caput uocata ieiunii, bellum istud factum constat.



CAPUT II.

[III.] Fedus cum Bemundo fraudulenter init imperator.---Alexis imperator comperti uiri eximii facinore, uni ex suis necessariis, cuius potissimum innitebatur consilio, tunc mandauit ut magnanimem cum suo exercitu ducem per terram suam honorifice deduceret, donec ad sui presentiam Constantinopolim  deueniret. Cumque per ipsius imperii municipia et urbes transiret exercitus, regionum quarumque incolis imperiale iubebat edictum, quatenus ei satagerent comportare copiam rerum undicunque uenalium. Sic autem militie illi per prouincias properare dabatur ut nullus eorum qui Bemundo coheserant, intra cuiuslibet ciuitatis muros ingredi permitteretur. Nisi sunt autem iidem milites irrumpere quoddam castrum, bonis que tunc uidebantur competere opulentum. At uir ille illustris id uetuit, partim ne terre iura turbaret, partim ne imperatoris tenerum adhuc animum offenderet, imo ne pacta cum eo per internuntios recens facta cassaret. Unde ceptam ineptiam, egre ferens, iratus suis qui ceperant,  et specialiter Tancredo, repressit. Id uespere contigerat. Mane autem facto, procedunt castrenses, et pre se crucis uexilla ferentes, ad Bemundi conspectum cum multiplici humilitate et religione contendunt. Ipse uero affabiliter eos ac mansuete admittens, indulta eisdem sua gratia, a se letabundos emisit.

Denique ad quamdam deueniunt urbem, que Serra uocatur, ubi sua fixere tentoria; nec illis diebus congrua sibi defuere commercia. Ibi Bemundus cum duobus prefectis palatinis in concordiam rediit. Unde pro eorum nouo federe, et pro iure seruando prouincie, iussit restitui quidquid incolis sublatum fuerat prede. Exinde alterius, que dicitur Rusa, ciuitatis fines attigerant, et ecce, Grecorum  promiscuum uulgus, illi nobili obuiam uiro concurrens, quelibet uenalia pro tempore conferebat: ibique, triduo ante cene Dominice diem, castra posuere. Bemundus autem proprio illic comitatu dimisso, Constantinopolin proficiscitur, paucis secum militibus eductis, cum imperatore colloquium habiturus. Interim Tancredus procurabat exercitum, et dum uidet quousque, iam exhausto marsupio, uictui necessaria difficulter emere, proposuit apud se, quod tritam uiam desereret; et ad partes minus frequentatas itinerantium assiduitate, suos deflecteret, ubi largior emendorum affluentia cunctis suppeteret. Diuertit igitur eos a strata publica, uallemque diuersorum alimentorum ubertate confertam, 388 pauperioribus suorum consulendo, subintrat; in  qua et Pascha Dominicum debita populus cum ipso affectione concelebrat. At Alexis Bemundum ad se uenire comperiens, plurimam aduentanti reuerentiam iussit impendi, et hospitalia in ipsius ciuitatis burgo preberi. Quo recepto, ad colloquium accersitur, ueniensque apud ipsum secreto acturus excipitur.

[Iu.] Interea dux Godefridus, cum fratre Balduino, ac deinde Sancti Egidii comes, utrique cum manu non exigua, attigere Constantinopolitana suburbia. Tunc Alexis perfidus, qui olim contra Turcos auxiliorum putabatur auidus, acerbitate rancoris infrenduit, et qua fraude tot militias, sibi, ut putabat, ingruentes, turpi precipitaret exitio sepe reuoluit. Sed Deus, cuius illa pia agmina ducebantur  instinctu, ita eos est tuitus ut nullus ad eorum lesionem nequissimo pateret locus, imo, omni possibilitate succisa, grauis misero incuteretur metus. Denique uisis confluentium cuneis, Constantinopolitani turbantur; consiliumque quesituri, glomerantur. Dum enim timent ne ciuitas superuenientium numerositate prematur, et eorum prouincie depopulationi tradantur, in consilii habiti euentilatione reperiunt, quatenus sacramentum exigat tyrannus a Francis Â»quod nunquam sint sibi nocituri uel suis.Â« Quod ubi fuit nostrorum primoribus agnitum, magna est illico subsannatione contemptum. Perpenderant plane quia si quo pacto primos exercitus a cepto exerrare contingeret, tot tantosque  milites stipendiorum inopes factos, contra ea que fecissent sacramenta, perfido principi inferre prelium oporteret. Et certe, Â»si nobis, inquiunt, nullus incumberet timor futurorum, id solum, quod per Greculos istos, omnium inertissimos, iurare cogeremur, nobis esset sempiterne pudendum. Plane eos dicturos minime ambigimus, quia, uelimus nolimus, ipsorum imperio paruerimus.Â«

Ad hec imperator, fortissimum Bemundum aggreditur, et muneribus parat allicere quem plurimum uerebatur. Bello enim eum sepe uicerat; et ideo illi potius quam ceteris imminebat quem suum specialiter emulum agnoscebat. Spondet ergo ei quindecim dierum itinere terram eidem se daturum, citra Antiochiam, in longitudine, octo nichilominus  in latitudine. Frangitur illustris hominis hac pollicitatione seueritas; nec differt sacramenta tyranno, et quod Hugo Magnus cum necessitate, tum pecunia lenocinante iurauerat, hoc is eo consensit tenore iurare, ut Â»si Alexis ea qua iurando [al., uiro] pasciscebantur [al., pasciscebatur] infringeret, ille ab his, que iureiurando firmauerat, liber esset.Â« Sed si quis percunctetur quare is et alii a suo sint rigore, ad deferenda tyranno sacramenta, deflexi; sciat proceres suorum in Domino commilitonum subuenisse necessitati, quibus erat multa penuria, si mercatum euntibus negaretur stipendii. Alexis quoque nichilo secius et ipse nostris fidem sacramento prestiterat, quia Â»ipse cum eis, suo pariter comitante exercitu, deueniret, terraque marique iuuaret,  ac utrobique conuehi uictui emenda iuberet; si qua etiam illis euenire damna contingeret, sine imminutione restitueret ad supplementum [al., supremum]; neminem in hac expeditione uexari, ledi, occidi, aut uellet aut sineret, quantum sibi facultas suppeteret.Â«



CAPUT III.

[u.] Comes preterea Sancti Egidii, cum castris suis occupasset Byzantea suburbia, pars uero militie necdum ad integrum conuenisset, cepit tyrannus comitem sollicitare per nuntium, ut, uti alii fecerant, facere et ipse sibi pateretur hominium. Mandabat hec tyranni insolentis astutia, sed e contra, quomodo nequissimi ulcisceretur inuidiam, comitis gloriosi ceperat iam secum ruminare prudentia.  At principes, dux utique Godefridus, Hugo Magnus, Robertusque Flandrensis, et ceteri dixerunt quia nunquam contra aliquem qui Christiano censeatur agnomine, arma portabunt. Insuper et Bemundus intulit quia si bellum imperatori moueret, et sacramenta securitatis abnueret, imperatorie ipse adminiculum partis existeret. Itaque comes, communicato cum suorum quoque necessariorum consilio [al., cum suis consilio], Â»uite ac honoris indemnitatem,Â« iurat Alexi impio, quod Â»nec per se uidelicet, neque opitulando alii, illius faueret exitio.Â« Cumque ei uerbum de hominio replicassent, dixit se capitis malle subire periculum quam tali modo se ei fore obnoxium.

 Interea Bemundi exercitus Constantinopolitanis arcibus propinquabat. Tancredus itaque, sacramentis que exigebantur ab imperatore compertis, cum ea quam ductabat omni pene Bemundi frequentia, Sancti Georgii celeriter Brachium pretergreditur. Ad hec, Sancti Egidii comitis exercitus, per eiusdem urbis confinia castra ponendo dispergitur. Qui comes ibidem cum suis copiis aliquantisper desidere disposuit. Bemundus etiam cum imperatore remansit, ut cum eo ualeret tractare licentius, quatenus imperiali edicto, pro conuehendo uictualium undique negotio, gentibus trans Niceam positis denuntiaret. Godefridus autem dux, qui precesserat, cum Tancredo 389 peruenit Nicomediam, Nicomede auctore, qui subegisse Cesarem, et non  triumphasse, in triumpho cantatur insignem, et triduo cum suis uterque copiis mansit ibidem. Perpendens itaque dux quibusdam uias prepediri obicibus, nec facultatem suppetere, qua tanti numerositas exercitus Niceam ualeret adire; quoniam eam, qua Petri eremite homines transierant semitam, tanta non posset ullatenus multitudo pretergredi, direxit ante se tria hominum millia cum asciis atque securibus, qui callium prepedimenta dirimerent, iterque fieret liberum, aperiendo angustias usque Niceam. Erat autem uia incredibiliter ardua pernimis scrupea, et minacis proceritatis montana procedens: quam, qui premissi fuerant, excisis cautibus dilatantes, cruces ferreas ligneasque stipitibus imponebant altis: ut nostri non exorbitarent a tramite,  signis eminus stipitum uisis. Tandem uenere Niceam, que totius Romanie metropolis est ciuitas, Bithynieque caput, trecentorum decem et octo Patrum synodo clara; sed Omousii assertione, et Arii damnatione preclarior: pridieque Maii Nonas, circa urbis territorium castra sedere, tertio ex quo a Nicomedia recesserant die. Antequam autem Bemundi aduentaret exercitus, tanta panis ibi dicitur exstitisse penuria, ut unus panis aut uicenis aut tricenis denariis uenderetur. At Bemundus ut adfuit, maximas quorumque uenalium copias, terraque marique euexit [al., conuexit, contraxit], statimque omnium usui aptorum opulentia repentina confluxit.



CAPUT Iu.

 [u.] Nicea obsidetur a Francis et capitur.---Dominice ergo die Ascensionis, cepere pro muris urbem undecunque peruadere, et machinas instruere, phalas erigere, instaurare phalaricas, murorum ac turrium gyros frequentibus per ambitum pulsare balistis. Tanta autem animorum acrimonia obsessio urbis incipitur, ut solius bidui infra spatium, muros effoderent. uerum Turci, qui ciuitatem obtinebant, ad alias nuntios ciuitates dirigunt, quo ad eos, scilicet opem laturi, conueniant: eo utique modo, ut indubitanter per meridianam portam intreant, quoniam ea pars ab obsidione sit libera, nec opitulari uolentibus illic ipsis ullus obsistet. Unde contigit ut ea ipsa die, cum Sabbatum post Domini Ascensionem esset, a comite Sancti Egidii,  et a Podiense episcopo porte aditus muniretur. Accidit ibi res clari nomine digna facinoris. Egregius namque comes isdem, cum fidens ad Deum, tum fortis et aptus ad arma, nec minus instructissimo cinctus exercitu obuios habuit auxiliariorum cuneos properantes in urbem. Qui animo diuine subsidio uirtutis innixo, aggreditur Turcos et superat, compellit in fugam, partemque eorum maximam truncat. Sed fede repulsi, nouas intendunt conflare copias: quarum fisi adminiculo cum multa exsultatione iterare bella decernunt, aduectis pariter secum funibus: quibus nostros ligatos Corozaniam abductare proponunt. Hac ergo spe dum extolluntur inani, ex supremo montis, qui urbi prominebat,  pedetentim alter post alterum cepere progredi. Qui a nostris gratanter, ut decebat, excepti, cesa sua capita, pro testimonio nostrorum uictorie, reliquerunt. Que post eorum fugam balistis ac fundis ad terrorem gentilium, proiiciebantur in urbem.

At beate memorie Podiensis episcopus, et Sancti Egidii comes Raymundus, infirmando urbis statui insistentes, turrim quamdam, que erat ipsorum contigua castris, factis subter ad eius fundamenta eneruanda cuniculis, destituere aggressi sunt. Fossoribus igitur ab hec efficienda locatis, cum arcibalistis, et arcubus, et balearis habene tortoribus, pariter suffodientium defensores adduntur. Itaque usque ad soli subsidentis extremitates arce succisa, nutabundum interim parietem tignis asseribusque  sustentant, et penitus edificii calce iam diruto, sic ignem subiectis trabibus inde subiiciunt:

Ast ubi nubila nox indixit utrinque quietem,
Lapsa facit subitam turris castrata ruinam:
Tempora sed noctis quia sunt minus apta duellis,
Francigene cessant, ne Turcos nocte lacessant.

Illico tamen Turci, pro sue salutis tuitione solliciti, tota sagacitate consurgunt: et murum tante ibidem fortitudinis, tanta celeritate restituunt, ut postridie nullum eos ledendi ualerent nostri reperire locum. Interea loci, recens adueniunt uiri, armorum gloria celeberrimi, comitesque ditissimi, de quibus supra egimus, cum frequentiis que sibi coheserant militaribus; ad quorum aduentum omnis ille Domini coniubilauit exercitus: Northmannorum  scilicet comes Robertus, et Carnotensis comes Stephanus.

[uI.] Igitur Bemundus, urbem obsedit a fronte, et Tancredus a latere; tertio loco, dux Godefridus; quarto, Flandrensium comes; quinto comes Northmannicus; sexto Sancti Egidii comes, et Podiensis episcopus. Ita uero eam obsidere intendunt, ut nullum intreundi exeundique obsessi reperire quirent aditum. Erat ergo ibi considerare collectum totius Francorum militie, nobilitatis, prudentie, armorumque claritudinis 390 florem; quos in equestri loricatorum galeatorumque decore, ii qui exercituum quantitates pensitare didicerant, centum circiter millia putauere. Porro pedestris populositatem  turbe, et illorum numerum qui assectabantur equestribus, posse ab aliquo supputari non estimo penitus. Plane, non modo que a clientibus siue mancipiis solent preberi officia militaribus personis, deferebantur a talibus; sed ad obsidiones, ad prelia, adeo eorum fuerat uirtus, et instar leonis audacia necessaria maioribus, uti solent arma uel utensilia quelibet, bello seu opere exercendis, opportuna aliquoties esse manibus.


[uII.] Dicere nullus Sermo ualebit,
Quanta per ipsum Tempus ibidem
Armipotentum Fulsit honestas.
Tam generosi Germinis agmen
Nulla coisse Terra per orbem,
uiderit usquam. Singula si uis
 Regna retexam, Factaque passim
Prelia dicam: Aut genus, aut uim
Qui queat horum, Non erit ille [al., illic]
Aequiparare. Ecce, relicta
Sede parentum, Federa uitant
Coniugiorum: Pignora sordent,
Pena domus sunt; Feruet in omni
Milite cura Martyriorum.
Cumque cruoris Omine fusi
Turba trahatur, Quis reperire
Possit inertem? Quisque leonis
Pectore fertur. Ergo Nicee
Menia cingi, Cernere gratum.
Campus equorum Flore nitebat,
Et phalerarum Forma sonusque
 Cuique placebat: Lux thoracarum
Pulchrior haustis Solibus ibat:
Aereque flauo Cassis et umbo,
Limbus eodem Fulgidus exstat.
Hosce uideres, Turbinis instar,
Ariete crebro uoluere muros.
Reperit arcus [al., artus] Cuspis eorum
Francica duros. Obtudit enses
Crebrius ossis uulnus acutos.
Comparat illos Menibus altis
Cedere Turcos, Lignea turris.
Cominus illis [al., illic] Prelia feruent:
Mutua quique Spicula torquent.
Missilium uis Iactus inanis.
Mors inopina Quosque supinat.
 Gloria nostros Celica fortes
Reddiderat: tunc Corpora fatis
Exhibuere. Querere gaudent
Premia morte. Marcidus omnis,
Acer et audax Redditur istic:
Quem melioris Optio uite
Rite probarit. Laudis auare
Crimina mentis Inde procul sunt.
Credidit omnis Iddare Christum,
Si sibi digni Nominis auram,
Bella pararent. Nec sibi quisquam,
Quisquis honesti Quidlibet egit,
Arrogat actum,
In Darium Scythicos non his conferre triumphos
Quibimus; aut sciri poterunt molimina Cyri
 Digna uiro Thameris, que clauserat utre cruoris.
Luxeris euentum, bone Pyrre, tuendo Tarentum.
In uacuum garris noua sumere prelia barris.
Hannibalis comites semel et bis, terque Quirites
Ut segetem cedunt: uicti tamen urbe recedunt.
Si fuit indemnis sub Cesare pugna decennis.
Sit pro iactura per Gallica mansio rura.
Tempus huic opere breue, prospera cuncta fuere
Cum Deus esset in his; probat optimus omnia finis
Obtigerit cui mors cum martyre gloria fit fors,
Quisquis eget, taxat, quia crimina pena relaxat.

[uIII.] Quamdam eiusdem urbis partem obiectio laci, longe lateque stagnantis, ambierat: unde hostes submissis ratibus, liberum exeundi intrandique  uidebantur habere meatum: ex quo etiam lignorum pabulique fiebant eis, et quorumcunque deuectiones utilium. Quamobrem proceres, coacto concilio, sua omnium assertione decernunt, ut ad principem Constantinopolitanum legatio destinetur, que suggerat naues quamplurimas Ciuizenam [al., Cizicenam] usque urbem debere perduci, ubi portum constat haberi; ac deinde boum sine numero paria conglobari, qui eas per montanas siluasque conuectent, donec predicto inserantur lacui. Nec mora, uelox operis exsecutio deliberata ac expostulata, principe maturante, prosequitur: pariterque ii qui uocantur Turcopoli, quos non alios quam familiares eius militias intelligimus, diriguntur. Adductis ergo prout principis urgebat imperium, puppibus, ipsa,  qua deportate sunt illuc siluerunt die, at noctu eas intruserunt lacui, et cum eis Turcopolos armis instructissimos. Mane itaque classe composita, cum multa modestia, ac si ex eorum uectigalibus essent, proficiscebantur ad urbem. Turci quibus erant ista spectaculo mirabantur, ambigentes, an sua ipsorum, uel imperatoris hec eadem esset euectio. Postquam uero ea que uiderant hostilia fore nouerunt, timore lethali extabuerunt, sed quantum illi lamentis et fletibus, tantum nostri indulserunt gaudiis, gratiarumque Deo repensarunt plausibus.

Reddidit igitur id ipsorum infortunium 391 hostes usquequaque defectos, iamque de suis et auxiliariorum uiribus desperantes, imperatori missa legatione promittunt quia deditionem facerent urbis,  si eos cum uxoribus et filiis abire licere, apud Francos impetraret, permissis una substantiis. Quorum tyrannus petitioni gratantissime fauens, non solum impunitate donauit, sed etiam summo sibi sarciendos amore, Constantinopolim usque contraxit. Cuius infide per omnia menti, principalis in hoc opere subiacebat intentio, quod si Francorum discrimini locus forte ullus aliquando pateret, penes se ipsos haberet quos eisdem opportune obiiceret. Septem hebdomadis tribusque diebus hac sunt obsidione detenti, et ex nostris plurimi munus ibidem recepere martyrii. De quibus indubie sententia proferetur quod qui mortis exitio sese pro fidei obiecere iustitia, inter eos profecto apud Deum censeantur, qui, sanguine in pretium dato, premia meruere celestia,  nec eos illis impares dixerim qui famis occubuere miseria. Hoc enim ibi modo periit multitudo perplurima. Si namque iuxta prophetam, quod historialiter dicere liceat, Â»Melius fuit occisis gladio quam interfectis fame ,Â« qui procul dubio cruciatu diuturniore sunt moriendo torti, non erunt, ut credi fas est, absque corona nobiliore martyrii.



CAPUT u.

[IX.] Ciuitate itaque reddita, et Turcis Constantinopolim ductis, tyrannicus ille princeps, nimium de urbis restitutione gauisus, nostrorum primoribus munera infinita largitur; et quibusque pauperrimis eleemosyna copiosa tribuitur. Ex quo mediocribus  exercitus personis, quas munificentia illa est uisa pretergredi, multa fuit inuidentia contra principes ac simultas ingenita. Nec, iuxta quemdam modum, id prorsus iniuria. Hii nempe exercuere prelia; ad hos attinuit totius obsidionis effectus, molium uectiones, machinarum balistarumque impactio. Hii, inquam, ut breuiter claudam, portauerunt pondus diei et estus. Prima igitur die qua ab urbe recepta digressum est, pontem quemdam peruium habuerunt, circa quem biduo continuato manserunt. Tertia autem die cum expromeret iam tenuis aurora crepusculum, surrexerunt nostri, et dum adhuc dubia sub luce cecutiunt, biuio scinduntur in uno, et biduo integro sub duobus disparati proficiscuntur agminibus. In altero agminum Bemundus erat,  Robertus ex Northmannia, Tancredus quoque cum plurima militia; a comite Sancti Egidii, duce Godefrido, Podiensi episcopo, Hugone Magno, comite Flandrensi, per auia quedam adducebatur alterum.

Turci Francos impugnant.---Tertia denique die in Bemundum, comitesque eius, fit Turcorum infinite multitudinis, cum repentina, tum terribilis, et prope non ferenda collisio. uideres eos scenice super nostrorum, qui putabatur, timore garrire, estimantes eos ex inopinata incursione terreri, et bellicum, quod consueuerant, signum terrificis sue lingue uocibus inclamare. Licet ergo uir eximius, manu impeteretur enormi, non amisit timore consilium; sed confestim sistere gradum precipit omnibus, et papilionibus deuolutis, iussit celeriter  castra consterni. Priusquam uero ea que preceperat explicarentur, propriis militibus infit: Â»Si uos meministis militie quam professi estis, considerata necessitate que urget, ite: uiriliter eis occurrite, honorem, pariterque uobis uitam defendite. At, uos pedites, tentoria diligenter extendite.Â« Quo dicto citius expleto, ecce eos Turci subita preuolatione obambiunt, spicula iaciunt, pugnaque, pro more, fugaci, pectoribus sagittas incussere sequentium. Franci uero propositi fidelis memores, nec semper celebris sue uirtutis ignari, licet euidenter agnoscerent tante numerositati se impares, tamen obuiare furentibus uiuaci animositate contendunt. Illic comes Northmannie, recordatus, uti decuit, paterne bellicositatis et nobilitatis auite  magna illico armorum exercitatione, hostiumque repulsione, defensionis exempla exercitui nostro, aliquantisper exterrito, prebuit.

Adfuit etiam Deus ut feminarum que comitabantur non illic quoque illis deesset instantia; ipse enim aquas recreandis militibus, quam sedulo deferebant; sed multo uigilantiores instigationibus eos suis ac monitis, solertioresque reddebant quam illata fierent unda recentes. At ubi Bemundus moneri cepit tanti inequalitate congressus, iis qui deuia sequebantur, illico nuntio mediante, notificat comiti Sancti Egidii Raimundo, duci Godefrido, Hugoni Magno, Podiensi episcopo, aliisque eorum comitie ut celerius aduenire preproperent, non ob  aliud, sed ad bella que imminent. Â»Si inquiunt, prima penes Turcos pugne rudimenta uidere collibeat, iam sunt que uultis, presto uenite.Â« Ducis itaque nomine dignus, specimen militie Godefridus, et ab ea que regi competit, fortitudine non degener, imo pardalica, ut sic dicam, animositate patrissans, Hugo Magnus, cum suis primicopiis, quadam epulari alacritate concurrunt. Deinde Podiensis episcopus, non modo multis quibus emicat armis, sed monitis precibusque 392 sacris communiit ipsum:

Sique foret tepidum, feruescere compulit agmen.

Ad extremum sicut erat etate grauior, experientiaque instructior, et consiliis idcirco securior, comes Sancti Egidii Raimundus Prouincialium suorum  manipulis succenturiatus erupit. Superinspecto igitur hostili exercitu tanta nostris admiratio increuit, ut nil aliud mirarentur, nisi ubi gentium ubiue terrarum tam infinita coaluerit multitudo. Erant autem Turci, Arabes, ac Sarraceni, quorum inter hostes et numerus et dignitas eminebat; copia minus patens, de auxiliariis et minus celebribus populis erat. uideres montium iuga de hac collectione profana, et collium conuexa densescere, innumerabilibus frequentiis omnia operiri campestria.

Suos milites hortantur duces ad pugnam.---Primores itaque cum sibi subditis commonitorium habuere sermonem: Â»Si Deo, inquiunt, hanc quam exercetis militiam deuouistis; si patrias, si domos,  si coniuges, si liberos, si denique corpora contempsistis, et ipsa quinetiam sola resederunt gloriosis exponenda martyriis, quid uos ad istorum considerationem, precor, exterreat? cum unius uestrum ex Deo fida sagacitas, totius huius uilissimi uulgi superstitione preualeat. Si hic uobis fuerit obeundum, regnum uos celeste manet, felici obituros exitio: si uiuendum, exspectat uos, si de fide presumitis, certa uictoria; post uictoriam, gloria; post gloriam, maior audacia. Ad hec ex hostium diuitiis opulentia copiosa. Utrumlibet ergo accidat, inest uobis utrobique securitas; et ubique neutiquam quid timeatis habetur, nulla uos iam retractatio uel dubietas remoretur. Ergo mentes et corpora fidei Dominice crucis addicite, et contra hunc aggestum  palearum, tantillos uidelicet ac pene nullos homines, arma capessite.Â«

Preterea, ordinatim acies disponuntur. In sinistro cornu magnanimus Bemundus, comesque Northmannorum, miles acerrimus Tancredus, et qui dicitur de prima ciuitate Ricardus. Podiensis autem episcopus altrinsecus e regione hostium per montana progrediens, Turcorum exercitus ambiebat. Sinistre etiam illi parti Raimundus comes adequitat. In dextro autem dux Godefridus, Flandrensisque Robertus, Hugo Magnus, et reliqua prepotens, utpote Christo pugnaturorum manus. O bone, internorum cognitor, Deus, quid in tanto lacrymarum tibi fusum est apparatu? Quid in illo  procinctu, ex omnium animo, pie compunctionis ac confessionis emersit? Et digna, ut par est, consideratione quis penset, quanta mentium teneritudine, ex tui solius spe, cunctorum generaliter corda pependerint? quantis ad te, Christe, meroribus singulorum quorumque iustitie aut peccata clamauerint? Fleuerant, Christumque adhuc piis piissimum suspiriis irritabant, cum ecce crucis frontes cunctas preeunte sigillo, non dico leonum, sed quod magis competit, martyrum animositate, confertissimos uexilla feruntur in hostes.


Mox abeunt Arabes, Perse, Turcique feroces:
   Ante pios populi, terga dedere truces.
Fit fuga, disperse miserum protenditur agmen;
   Non secus ac lepores diffugiunt Arabes.
 Quanta fugax acles! fit eorum prodiga cedes;
   Nostrorum gladii uix potuere neces.
Damna ferens membris, cuiusque retunditur ensis.
   Falce uelut segetes, sic resecant homines.
Hic caput, hic nares, hic guttura truncat, hic aures.
   Scinditur aluus huic, obuius omnis abit [al., obit].
Obstupuere manus, riguerunt brachia cede.
   Nemo repellit eos, quoque ferente mori.
Nempe subinduerat sensus hebitudo profanos.
   Excipiunt ueniens pectora ceca malum.

[X.] Potiuntur uictoria Franci.---Fuisse autem eorum hostium qui uicti fuerant numerum quadringenta sexaginta millia traditur, preter Arabes; quorum adeo enormis exstitit pluralitas ut omnis  eorum hebetarit nostros quantitas. Primum quidem, conclamata desperatione salutis, ad sua quam propere trepidi tentoria tendunt; ibique que pre manibus habuere correptis, diffugiunt; totaque una die nostri eos instantissime persequuntur. Spoliis itaque illis recedentibus farciuntur ereptis, et post innumeras sanguinum fusiones, copiose pecunie, pretiosarum uestium, pecuariorum plurium, que tulerant fugacibus, solatio potiuntur. Ab hora autem tertia usque in horam nonam huius pugne, imo internecionis Arabice, flagrauit incendium. Duo uero ex nostris reuerendi nominis proceres, Iosfredus quidam de Monte Scabioso agnomen habens, et Guillelmus, de quo supra diximus, Tancredi  frater, aliique quam plurimi, quorum nomina solius Dei notitie sunt credita, ibidem occubuerunt. Hic plane, hic experimur uirtutis Christiane insignia, et dum hec paucorum cum innumeris bella miramur imparia; totum necessario referre cogimur ad Christi solius auxilia. Si enim de his qui nondum a Deo desciuerant Iudeis, dicitur in ueteri pagina: quia Â»persequebatur unus mille et duo fugabant decem millia ;Â« non minus de hac mihi uidetur sentiendum uictoria, ubi hominis prorsus ingenium, qua arte a tantillis innumerabiles euinci ualerent, spes et estimatio defecit humana.

Sed forsitan quiuis obiectat: Rustica manus erat, et gregariorum militum peripsema, 393 passim  undecunque coierat. Certe ipsi Franci, qui se tanto obtulere discrimini, pleno ore fatentur nusquam Turcis illis genus hominum comparabile posse cognosci, adeo argutos animis, ac strenuos armis, qui etiam cum in initiis cum eis bello confligere cepissent eorumdem nouitate armorum prope sunt desperati. Nostris enim inexperta erat tanta eorum in equitando agilitas, in euitandis nostrorum incursibus uel ictibus mira pernicitas, presertim cum non soleant ipsas emittere nisi fugaciter pugnando sagittas. Est autem eorum opinio quod Francorum contribules existant, et pre ceteris gentibus solis specialiter Turcis et Francis deberi militare fastigium.



CAPUT uI.

 [XI.] Igitur eis hoc modo repulsis, et die noctuque a Francorum facie fugitantibus, contigit ducem qui Nicee preerat, cum multa amentia timoris post finem obsidionis elapsum, decem millibus occurrere Arabum, cui inquiunt: Â»Minime gentium, quamobrem ita misere exterritus fugis? Francos, ait, me penitus dispersisse ac interemisse putaueram; totamque eorum summam rebar iam sempiterne captiuitati traditam, et dum eos paulatim per manipulos aduentantes et turmas, subacturum me estimo, et in exteras ligatos terras abducere, tunc subito tam numerosi apparuere exercitus ut campis et montibus eorum multitudinis enormitate repletis, nusquam ab eorum frequentiis nostrarum uideretur regionum terra uacare.Â« Captiuitatem quam asserit  factam, ad exercitum conuenit Petri eremite referre, sequentem uero multitudinem ad eos qui urbem nuper subegere Nicee. Â»Cum ergo, inquit, tot populorum examina uidissemus et instar segetum cuneos crebrescentes, qui armorum nequaquam defensione presumpsimus, nec enim tutum fuerat mortem contiguam euadendam, uel pede adminiculante censuimus. Unde, fateor, etsi remoti, ex eorum, quos uidimus, dira recordatione concutimur, adhucque de experta, licet ad momentum, ipsorum ferocitate timemus. Quod si et uos mee experientie fidem prebere uelletis, huic quam propere loco cederetis: quia si uos eorum manus contingat incidere, multiplices sine dubio uestre improuidentie  constabit penas uos luere.Â« Hec illi audientes, et credendum iudicantes expertis, uerterunt celeres cuncta retrorsum, et per uniuersam sese diffudere Romaniam.

[XII.] Simulant Turci Francos deuicisse, unde intra urbes admissi grassantur, diripiuntque ecclesias.---Interea e uestigio fugitiuos Turcos subsequi curabant nostri; precedentes autem illi, dum urbes et castra pertranseunt, sese Francos uicisse passim iactitando efferunt, sicque terre habitatores, qua ibant, mendacibus uerbis eludunt: Â»Nos, aiunt, agmina Christiana repulimus, eisque totius deinceps, ausum congressionis abstulimus. Itaque nos intra urbes uestras admittite, et gratanter eos qui tantopere uos tuentur excipite.Â« Ciuitates ergo ingressi,  ecclesiarum diripiebant ornatus, publicarum edium spoliabant copias, aurum argentumque, diuersi generis animalia, et si qua suppeterent, eripere moliebantur utilia. Ad hoc etiam quosque Christianorum filios pro mancipiis abducebant, cetera que minus prede patebant, incendiis absumentes, aduentum nostratium semper preeundo uerentes. Hos denique profanos per solitudinum nostri auia disquirentes, terram desertam inuiam et inaquosam intrauerunt , de qua uix miserandi emerserunt. Hinc famis, inde sitis agitabantur inopia, nichilque pertinens esui poterat reperiri, nisi quod spicarum confricatione aliquoties uidebatur crudelis inedia temperari. Ibidem plures equestris uiros dignitatis constat obisse, dum desertorum insolentia  uitam equis adimeret, itinerumque impatientia delicatos perimeret. Unde boues, capros, arietes, et, quod mirum magis est, canes sagmarios tunc fieri, equorum uehiculorumque grandis cegit egestas; his enim omnibus pro modulo impertiebantur uel qualescunque sarcinulas.

Turcis expulsis Iconium ingrediuntur Franci.---Exinde opulentam ex his que usui prosunt, eos contigit introire prouinciam; attigeruntque Iconium ciuitatem, Pauli apostoli tolerantia et scriptis insignem. Ast prouinciales admonebant premuniendo nostros, ut aquas utribus impositas secum deferrent, quia diei unius itinere, nichil aquarum penitus reperiretur. Ita ergo fecere, donec ad cuiusdam oram fluminis deuenere. Ibique per biduum hospitia  sumpsere. Preeuntes itaque qui precursorum officio fungebantur, peruenere Erachiam, ubi Turcorum plurima phalanx agglomerata coierat, id solum, prestolans, quomodo Christi ualerent perturbare militiam; quos nostri inuenere, et solita audacia intrepidi peruasere. Hostes uero celeri elabuntur fuga.


Non secus ac missa iactu Baleare sagitta.

Lapsis in fugam Turcis Tarsum ultro ciues Tancredo dedunt. Item Athenam et Mamistram.---In urbem ergo, iam libero patente aditu, nostri intrant, quatuorque mansere diebus ibidem. Ibi Tancredus Bemundi nepos, et Balduinus ducis Godefridi frater, non diffugio militie, sed animorum acredine,  ab exercitus contubernio digressi, uallem quamdam, quam Botentroh uocitant ea lingua, sunt ingressi. Tancredus itaque, uti erat consortis impatiens, a prefato etiam ducis fratre diuiditur, Tarsumque specialis apostoli nostri adoranda natiuitate precluem, cum 394 suis aggreditur. Turci ex urbe obuii aduentantibus ad bella prosiliunt; sed imminente concursu, ad urbis de qua prodierant munimenta refugiunt. Tancredus uero, admisso post hostes equo, portam urbis castrorum suorum positione conclusit. Nec mora, Balduinus adueniens, ad obsidionem ciuitatis ipsius altrinsecus et ipse consedit; et Tancredum expostulat ut capiende ciuitatis participium indulgeat, quam suo secum exercitu collaborante capessat. Quod Tancredus multa animi  indignatione refutat, dum sibi et ciuitatis dominium, et uictorie insignia arrogare desiderat.

Nox itaque superuenit, et Turcorum uulgus, obsidionis impatiens, nec eius qui obsederat pertinacie et uirtutis ignarum, uniuersum prorsus aufugit. Quibus ita extrusis, hii qui in urbe commanebant, ipsius profecto terre gentiles, Christiane scilicet hominis conditionis, in ipsa egressi ad nostros nocte, conclamant: Â»Franci, inquiunt, maturate ingredi ciuitatem, quia alienigene diffugiunt. In tantum uestre fortitudinis concepere timorem!Â« Ast ubi eluxit, loci ipsius primores urbem ultro dedunt, et his, quos super eius dominio iurgia motare compererant, aiunt: Â»Illum nobis presidere deligimus, quem cum Turcis adeo acriter hesterno egisse cognouimus.Â«  uerum Balduinus, Tancredo peruicaciter instans, ciuitatem secum pariter cohortabatur intrare, et prout cuique facultas inesset, spoliis diripiendis insistere. At Tancredus non inconsulte refert: Â»Id se habere propositi, impugnare utique Turcos, non spoliare Christianos, presertim cum se sponte elegerint, nec alterum quam se uelint.Â« Licet hec diceret, considerans tamen eum potentia preeminere copiosioris exercitus, uellet nollet, uiro illi pro tempore cessit. Cui inde recedenti due per deditionem optime se ei subdiderunt ciuitates, Athena uidelicet, et Mamistra, et castella quamplurima.

Actus breuiter perstringuntur Balduini.---At quoniam de hoc ipso Balduino nullus forsitan deinceps  referendi sese aperiet locus, paucis insinuare uelim quam fortuniosus eius fuerit exitus. Apud Edessam Mesopotamie urbem, sicut ab his qui ibidem uersati sunt, accepimus, uir quidam ducatus honore prefuerat, qui Christianam prouinciam, quam regebat, non tam armis a gentilium incursibus quam pecuniaria redemptione protexerat. Is senio grauescente iam squalidus, cum esset ei uxor sine liberis, identidem anus, dum Francos agnouisset Mesopotamie contiguos finibus, multo estu desiderabat quempiam, quem sibi adoptaret, ex Francorum habere nobilibus, qui, quod ipse pretio, hoc ille defensaret armis ac uiribus. Contigit interea quemdam familiarem illi militem, huiusque sui desiderii conscium, cum hoc ipso Balduino habere  colloquium. Cui cum ille adipiscendi ducatus spem indidisset, si a prefato seniore se adoptari permitteret, comes credidit, et milite comitante Edessam adiit. A quo affectu nimio, preterquam sperabatur exceptus, ab utrisque est in filium adoptatus. Adoptationis autem talis pro gentis consuetudine dicitur fuisse modus. Intra lineam interulam, quam nos uocamus camisiam, nudum intrare eum faciens, sibi astrinxit; et hec omnia osculo libato firmauit, idem et mulier post modum fecit. His explicitis, cum ciuitatenses eum ab honoris pristini culmine expositum, priuatum iam cernerent, coniuratione clam facta, eam, in qua cum Balduino morabatur, obsedere repente curiam. Recordabantur enim quorumdam  que eis intulerat malorum. Obsesso itaque eo, cum adoptiuus eorum nouus resistere Francica animositate pararet, senior eum mira fide cohibuit, dicens pro certo scire se ab eorum manibus nullatenus erui, ipsum uero, pro sua defensione facillime posse periclitari. Infinitis ergo ab eo extorsit precibus, ut repugnare desisteret, et cum ille illacrymans miserabiliter, malle se cum eo mori diceret, repulit hominem, et cum obsidente se populo egit, quatenus nouo illi principi parceret, seipsum uero prout uellet occideret. Quod et actum est.

Interempto itaque eo, Balduinus, ducatum sibi ex adoptione delatum, strenue obtinuit, et ex Francis equites ac famulos ad sui custodiam, memor experte nuper proditionis, adhibuit. Non multo  post autem tempore, cum Dominicus Natalis adesset, noui ducis necem in ipso solemni die iterata conspiratione, definiunt. Qui eorum tractatus ducem minime latuit. Insinuat igitur et ipse his qui in suo asseclatu erant Francis, ut festis Ecclesie loricati ac galeati, imo ac si ad bella parati, equites assisterent, pedites lanceis, gladiis, bipennibus se munirent, et sic ubique procederent. Quo facto,  urbani se a duce preuentos intelligunt; ipse enim cum multa armatorum ad ecclesiam constipatione processit, ac sacro officio interfuit. Ipsa tamen die siluit. Postridie autem conuocat Edessenos, et de proditione causatur, et cum legibus eos ad confessionem cogeret, diffiteri que proposuerant minime permittuntur. Conuictis itaque totius urbis primoribus, his quidem pedes incidi, illis manus, aliis cum naribus aures, quibusdam linguas cum labiis, generandi uero officialia cunctis; omnibus nichilominus diuersa 395 per exsilia longe lateque distractis. Et cum denique nullus resedisset qui turbam denuo sibi concitare quiuisset, tum demum secure experitur quis tanti ducatus fructus ac felicitas esset. uitam ergo cum multis opibus et prosperitate  ducebat, plurimis urbibus imperabat, inter quas Seleucia ab antiquo celebris eminebat, donec post fratrem Godefridum, qui Hierosolyme regnauerat, ex ducatu quidem peruenit ad regnum; sed exinde, nullius excepit terrene felicitatis augmentum, imo pro Deo beati laboris exercitium, utpote cui iuge est cum gentilibus prelium.



INCIPIT LIBER QUARTUS.



CAPUT PRIMUM.


[I.] Obiectionibus, quod que narrat minime audierit, occurrit auctor.---Nemo iuste, ut estimo, me id operis deridet agressum. Etsi enim neque Hierosolymam isse, et plerasque personas, loca nichilominus ipsa mihi hactenus contigerit non nouisse, in nullo generali utilitati reor obesse, siquidem ea que scripsi uel scripsero, a uiris ueritatis testimonio preditis constat audisse. Si mihi plane id obiicitur quia non uiderim, id obiici non potest quod non audierim, cum uisui auditum quodammodo supparem profecto crediderim. Quamuis enim

Segnius irritent animos demissa per aurem,
Quam que sunt oculis subiecta fidelibus,

 Tamen quis historiographos, quis eos qui sanctorum uitas edidere ambigat, non solum que obtutibus, sed ea scripsisse que aliorum hauserant intellecta relatibus? Si namque uerax, ut legitur quidam, et Â»quod uidit et audiuit, hoc testatur ,Â« authentica procul dubio uera dicentium narratio, ubi uidere non suppetit, comprobatur. Si sit itaque qui carpat, qui cepta despiciat, habet utique liberam optionem, si uelit ut corrigat, et cui nostra displicent, sua scribat.

Intreunt Armeniam Raimundus, Bemundus et Godefridus. Deinde Cesaream Cappadocie.---Igitur Dominicus exercitus cum ducibus suis, Raymundo, Sancti Egidii comite, Bemundo atque Godefrido, aliisque quampluribus Armeniam ingreditur, de  Turcorum incursibus, si acciderint forte, letatur. Inter eundum itaque peruium habuere castellum, cui adeo difficilis esset accessus ut cassum uideretur ibidem cuiuslibet molimen assultus. Erat autem illic Simeon quidam, Christiano insignis agnomine, prouincie gentilis eiusdem, qui a proceribus nostris dominium huius regionis expetiit, quo eam a Turcorum irruptionibus deberet tueri. Nec dare ei munus distulere petitum; ipse uero desedit ibidem, laturus terre presidium. Denique nostri progredientes, Cesaream Cappadocum attigere. Postquam autem Cesariensium excessere prouinciam, ad quamdam multe pulchritudinis et situs uberrimi ciuitatem peruenere, quam trium spatio hebdomadarum Turcorum obsedit exercitus, antequam ad eos  pertingeret nostre expeditionis aduentus; sed nullus eis obsidendo prouenit effectus. Nostris ergo aduenientibus, sua ipsorum deditione ciuium, urbs eadem suscepta est. Hanc eques quidam, qui Petrus de Alpibus uocabatur, a principibus precario exegit quatenus quantum ad imperatoris Greci, ac procerum fidem nostrorum spectat, defenderet regionem, cui, cum nimio affectu, uti fidelitas interpellantis emerebatur, indulta est. Nox diei illi accesserat, Bemundo auditum est, quod hostes, qui pridem urbem illam obsederant, crebris, sed non magnis promotionibus subsequentes, nostros precederent. Contentus itaque sola sibi pertinentium militum comitia, precessit; sed eos qui querebantur, non reperit. Urbem quoque, que Coxon apud eos dicitur,  attingunt; ubi earum, que usui habilia erant, rerum plurimam opulentiam repererunt. Loci ergo illius indigene, intra ciuitatis portas, nostris gratanter admissis, trium illos dierum opportuna satis refectione confortant.

[II.] Audit preterea Sancti Egidii comes Turcos, qui Antiochene urbi consueuerant prestare custodiam, ab eius decessisse presidio; partemque sui premittit exercitus, qui eam obtineant et dominio seruent eius. Electis igitur de proprie militie primoribus quatuor, quorum tribus idem inerat, scilicet Petri, uocabulum, quartus Guillelmus de Monte Pislerii dicebatur, qui et apud nos armis celebrior habebatur, dirigit, eos illo cum quingentis equitibus. Haud procul itaque ab urbe predicta, uallem intrant, et in  ipsa ualle castrum reperiunt, et ibidem ciuitati Antiochene, Turcos cum manu copiosa presidere audiunt. Quos etiam maximo apparatu et armorum et hominum sese instruere contra Francos, si quando sibi ingruerint, addiscunt. Petrus ergo, unus ex his quos superius Petros 396 uocari diximus, cui etiam agnomen a loco, qui Roasa dicitur, fuerat, a sociorum cetu se diuidens, urbis cuiusdam que Rugia dicitur, uallem ingreditur, et inuentis Turcis Saracenisque, cum eis congreditur, et, interemptis eorum quamplurimis, alios persequitur. Hoc Armenii attendentes, et de uiri fortitudine iucundati, propter insolitam aduersum Turcos audaciam, ditioni illius se mancipant. Nec mora, cuidam Ruse nomine ciuitati, habitatorum deditione, preficitur; in  plerisque itidem castellis excipitur.

Exercitus autem residuus, a Coxon, illa quam diximus urbe, digressus, per angustam ac confragosam incredibiliter quorumdam processit montanorum semitam, adeo arduorum, ut nemo eum qui preibat ullatenus precedere posset, sed alios post alios sigillatim pedetentimque procedere necesse foret. Arcto namque et nimis scrupeo calli prerupti maximi [al., maxima] uorago subtererat, ubi, si equum equo offendi contingeret, desperabili statim precipitio deperiret. uideres cuneum militarem, qui pridem insolentia itinerum inediaque de equestribus pedites facti erant, feralibus affici tristitiis, pugnos collidere, uellicare capillos, et, mortis sibi imprecato exitu, loricas et galeas, quelibet arma,  sine ullius pretii respectu, denariis tribus aut quatuor seu quinque distrahere, et dum non suppetit emptor, clypeos, aliaque peroptima in profunda disiicere, dummodo ualerent tanto discrimine corpora uix sibi sufficientia expedire. Ex his tandem scopulis ac rupibus postquam cum intolerandis emersere laboribus, urbem quamdam Marasim dictam intreunt, cuius ciues eis obuiam letabundi prodeunt, et abunde exercitibus uenalia conuehunt. Recreauitque exhaustos tellus uberrima, quousque restitueretur eis domini Bemundi, qui subsequebatur, quemque prestolabantur ibidem, presentia.



CAPUT II.

[III.] Antiochiam tandem perueniunt Franci, quam  et expugnant.---Denique perueniunt in illa campestria, ubi Syrorum predicatissima metropolis sita dignoscitur Antiochia, cuius titulorum sunt specialia, preter ea quibus ad seculum floruit priuilegia, quod Christiani nominis inde pullularunt insignia. Pharphar ipsius ciuitatis fluuius nuncupatur. Ad cuius cum nostri peruenissent contigua loca pontis, quidam ex eis quibus precedendi castra officium fuerat, maximam Turcorum offendere manum, qui plurimis suffarcinati copiis, suggerere properabant obsidendis auxilium. Quos nostri ubi perspexerunt, Francica in eos ferocitate concurrunt, et pene sine ullo temporis interstitio subigentes, hac illacque dispergunt. Laniant miseros instar arietum, et, que paulo ante terrere potuerant arma, proiiciunt; fugit  per cuneos turba gregaria, uulnerant et obruunt, dum mistim properant, socia agmina; pridem superba rabies sentit humilia, et que nostrorum estimabat se gauisuram stragibus, letatur si possit eruere, uel cum pudore, corpora. Hi qui uenerant expugnandis ferre suffragium, fiunt continuo congeries feda cadauerum, et quas deferebant obsidendis copias, destinauit Omnipotens obsessoribus, consilio misericordiore, prebendas. His igitur non aliter quam segetes grandine comminuuntur, oppressis multa nostris resederunt spolia, innumera frumenti uinique relinquuntur impendia; equorum, camelorum, asinorumque pedestribus cessere subsidia. Itaque nostri super prefati fluminis oram castra constituunt.

 At Bemundus, iunctis sibi lectissimorum militum millibus quatuor, porte ciuitatis sese opposuit, et ne quis ab ea exiret uel ingrederetur in ipsam, uigilias ea ibi nocte continuauit. Postridie ad ipsam usque Antiochiam, duodecim Kal. Nouembris, cum quarta esset feria, et media iam ageretur dies, deueniens consedit exercitus, trium ciuitatis portarum, obsidentium diligenti instantia prepeditis aditibus, sed quarto uacante, quoniam nullus ei obsidende patere poterat locus, montanorum contiguorum altitudine plurima angustiaque obstantibus. Tantus autem non modo ciuibus, uerum Turcis prestantibus, nostrorum metus incutitur, ut eorum contra nostros nemo procederet, nemo, ac si nundinas acturi uenissent, ulla eis hostilitatis molimina intentaret, et  hec fucate superficies pacis quindecim ferme diebus, ueluti conclamata, perstiterit. Circa urbem autem ipsam fertilissima huius obsidionis exstitere primordia; omnium usui conuenientium, tempore nouorum inibi recens acto, feruebat opulentia; uineas, sed quo tempore miror, uindemia dependente refertas, frumenta non horreis, sed foueis atque cuniculis immersa ubique reperiebant, cum nec arboribus poma deessent, et quelibet uite ipsorum commoda solo uberrimo suppeditante confluerent.

Armenii autem et Syri, ex quibus preter, ut sic dixerim, Turcos epibatas, tota urbs illa constabat, cum urbem ipsam incolerent, et Christiane sese  titulo conditionis efferrent, crebro nostros inuisere; et esse eorum uniuersum addiscere, et suis que apud nostros aucupati fuerant nuntiare. Cum enim Francos sue assidue confabulationis uisco allicerent, et se a Turcorum facie fugitare, multe adulationis lenocinio, nostrorum auribus 397 mussitassent, uxores tamen proprias excedere, nullatenus ab urbe sinebant, et ad ipsas, digressi a Francis, postliminium facientes, que istinc subintelligere poterant, ad Turcos Christianorum partium infirmiora ferebant. Proposito igitur eorum cognito, ac essentia Syris interpretibus sita [f., scita], Turci de ciuitate aliquoties erumpere, aliqua nostris subripere, dum uictualibus queritandis oberrant, calles consuetos obtexere, plagam montanorum marisque  petentibus ex insperato proruere, nichil ab insidiis et irruptionibus uacare permittere.

Haud procul autem inde Castrum habebatur quod uocabatur Areg, in quo precipue ferocitatis Turcos pro presidii ipsius tuitione locauerant, qui Francis, aliquoties inconsideratioribus, frequentium incursuum turbas incutiebant. At principes, tante impatientes iniurie, non parua equitum peditumque conflata manu, mittunt qui explorent ubinam delitescere soleant qui tot suis mala irrogant. Repertoque eorumdem latibulo, obuios quidem primo se illis prebent, sed postmodum, fuga callide simulata, eo se ab insequentibus duci sinunt, ubi indubie nouerant latere in insidiis Bemundum. Ibidem, Turcis insectantibus, duo ex nostris occubuerunt. At de  latebris sese Bemundus excutiens, hostibus cum debita animaduersione occurrit; eos qui uidebantur terga uertisse reduxit, et confertissima armorum consertione conflixit. Ex eis itaque plurimos interimit, alios captiuos abducit; ad urbis portam quos ceperat pertrahit, ibique, ad terrorem spectantium ciuium, capitibus cedi precipit. Ast aliqui ciuitatensium, cuiusdam conscendentes porte suprema, quaquauersum fatigabant nostros suarum iactibus sagittarum: in tantum ut intra ambitum castrorum Bemundi, missilium nimbus influeret, et mulier ibidem ictu sagitte occumberet.

Denique principes consilium communicant, constituuntque et ordinant ut castrum fieri deberet in cuiusdam uertice montis, quod Malreguard appellarunt,  cuius presidium formidinem sibi ualeret submouere Turcorum. Fiebat itaque oppidum, sed precipue illic uideres, in lapidum comportatione, primorum manus elaborare principum. Non istic egena manus conqueri poterat, aliquas sese per maiorum potentiam angarias tolerare, cum eos qui sibi dominabantur attenderet, in extremi etiam exsecutione operis, nullo modo sibimet otium indulgere. Sciebant namque pie nature instinctu, etsi non legerant, quod Marius ille secundum Salustium ait: Â»Si tu te, inquit, molliter agas, exercitum autem imperio cogas, hoc est dominum non imperatorem esse.Â« Peracto itaque castro, principes illud custodiere uicissim.

 Appropinquabat Natale Dominicum, et frumentum, ceteraque corporum alimenta ceperant uehementer imminui, et caro constiterat in toto exercitu omnia uendi. uictualium querendorum causa nulla patebat facultas uel longiuscule euagari; intra Christiani quoque nominis fines, nichil pene iam ad usum [al., esum] pertinens poterat reperiri. Porro in Sarracenorum regionem nonnisi cum expeditione plurima quisquam ualebat progredi. Igitur urgente inedia, coacto proceres concilio sese discutiunt qualiter consuli debeat tante frequentie hominum, famis atrocissime, nisi ei subueniatur, subiture periculum. Tandem uicaria consultatione reperiunt, uti aliqua pars exercitus stipendiis undecunque contrahendis insisteret, altera cepte obsidioni uacaret.  Ad hec itaque Bemundus intulit: Â»Si uobis, inquit, o strenui milites, tutum uidetur, ego Flandrensis comitis suffultus comitia, uictualium procucurationi operam dabo.Â« Quod a quibusque iunioribus tanta est gratulatione susceptum, quanto maiori extabuerant, non modo ariditate, uerum omnimoda necessitate ciborum. Celebrata itaque, affectu et alacritate qua poterant, Natiuitate Dominica, postridie, cum esset secunda feria, duo illi predicti principes, allectis sibi uiginti peditum militumque millibus, Sarracenorum prouincias depopulari aggrediuntur.



CAPUT III.

[Iu.] Interea Turci et Arabes, Sarraceni aliique  gentiles, qui coierant ab Hierusalem et Damasco, et Alep, aliisque gentibus, pari animo conglomerati, presidium eidem laturi, cum infinito agmine Antiochiam properabant. Ii iam compererant Christianos in suos fines, pro frugum ceterorumque utilium collectione, cursuros; et crepusculo adhuc dubio, contra nostros acie preparata, ubi eos exspectare didicerant, cum alacritate in tristitiam mox uertenda, contendunt. Dispertiuntur itaque sese per duarum acierum turmas, alteram a nostrorum frontibus premittentes; altera retrograda omnem eorum ambire exercitum molientes. At Flandrensium comes, de diuina nullatenus uirtute diffidens, prefixo cordi ac corpori suo signo crucis, fretus insigni comite Bemundo, ea, qua tantos decebat  uiros, hostibus magnanimitate occurrit. Pugna conseritur, sed in ipsa primi attentatione congressus, fugax hostis auertitur. 398 Mutantur bella tropheis, atque terga uertentium illisa corporibus, multipliciter rasilis hasta confringitur. Fraxinos creberrime longas hostilis excipit umbo, et magnis impacte uiribus, per nimietates ictuum in hastulas minutantur. Galea mucronibus operta, occipitium non defendit a uulnere; loricarum, ut putabant, impenetrabilium pretextiones, tenuitatis accusant Nullis corporum partibus munimenta profuerant quidquid tutum Barbari iudicant infirmatur; quid quid Franci tetigere conscinditur. Sternitur campestris superficies numerositate cadauerum; et crebra  mortuorum congeries, graminosi pridem ruris exasperat equor; inuiso ubique terra gentilium cruore respersa nigrescit. Qui nostrorum cedi fuere superstites, uitam sibi gressuum celeritate lucrantur, et spoliis propriis, non ad horum caritatem sed ob sui agilitatem exonerari letantur. In alterum itaque statum, sese animi nostrorum habitudo commutat, dum metus in audaciam, pugna in uictoriam, meror in letitiam, fames in opulentiam suscitatur; nudus induuiis, pedes uehiculis, pauper pecuniis, erutus gratiis, uictor tripudiis ampliatur.

[u.] Interim dum ista geruntur, Turcos, qui Antiochie preerant, Bemundum cum Flandrensi comite obsidioni deesse non latuit. Tanta ergo tutiores absentia, sepius ad bella lacessere nostros  exibant sollicite, que pars obsidentium haberetur infirmior, aucupantes. Tandem aptum diem, cum esset tertia quedam feria, sue fortitudini exerende uidentes, subito minus prouidis ingruunt, et ex peditibus militibusque quamplurimos, dum nichil uerentur, occidunt. Magnificus quoque Podiensis episcopus sue curie maiorem, eumdemque signiferum suum, inter eos qui perimebantur, amisit. Et nisi fluminis alueus, cuius crepidini castra consederant, interiacens obstitisset, nostrorum internecio non parua et quam crebra fuisset. Ad hec egregium Bemundum regredi contigerat, direptis Sarracenorum prouinciis, et ea in quibus Tancredus morabatur montana reuisere, dum estimat aliquid quod prodesset obsessoribus ciuitatis se posse ibidem  reperire. Cum enim quidquid pre oculis habuerant quique nostrorum diripuissent, multi tamen ex eis nichil inuenere, uacuique rediere, eorum scilicet que uictui necessaria forent.

At nusquam expers consilii Bemundus, dum eos inepte oberrare conspiceret, adoritur, dicens: Â»Si commoda uite uestre disquiritis, si uestris rite, prout urget inedia, corporibus prouidetis, ita agite, quatenus, dum uictus queritur, uictum querentium nullo modo uita necetur. Desinite discurrere montanorum per auia, cum sciatis hostes uestros incognita uobis horridarum solitudinum fouere latibula. Iunctus pariter  procedat exercitus, ut si parti infertur uiolentia, partis alterius ualeat experiri presidia. Sic enim, si ouis a  manu uel presentia pastoris exerrat, rictibus dignoscitur patere lupinis; sic miles si a commilitonum contubernio soliuagus exeat, quibuslibet procul dubio ludibrium predonibus exstat. Satius itaque uobis sit apud uos et cum uestris, uel tenui cibo pasci, quam inextricabili captiuitati addictos lautiori edulio uesci. Itaque una ire, pariterque redire, cetibus delectari, presumptiue nil agere, quorumque est censura bonorum; libere euagari perire uolentium.Â« Dixit, et ad socios repedans, in nullo obsessores reditu suo opulentiores reddidit.

uerum Armeniorum Syriorumque calliditas, cum uideret in exercitu extenuari cibaria, exinaniri uenalia, per quelibet sibi cognita obambulantes loca,  cemptas circumquaque fruges ad exercitum inopia laborantem deferunt; et adeo immoderata caritudine uendunt, ut asini unius ex frumento sarcina octo eorum Bysanteorum pretio distraheretur, quos ibidem purpuratos uocitant, qui centum uiginti nummorum solidis estimabantur. Ibi pensari potest, quam horrendo famis succubuere discrimini, quibus nulla suppeditabat facultas pretii. Et ubi principes coangustare iam ceperat pecunie difficultas, quid ageret ille, quem, omnibus pridem opulentis, iam extrema premebat egestas?


[uI.] Torserat grandis cruciatus illos,
uictus arctabat tenuis supremos,
uiribus fusis rabies famei
   Reddidit imos.

 Copie panum fuerant remote
Non boum carnes, nec erant suille:
uulserat passim manus indigentum
   Gramina queque.

Quidquid escarum poterat fuisse
Suppetit tandem reperire nulli.
Soluerant artus, tulerant et ausum
   Pectora laxi.

Tenditur dirum cutis in tumorem
Qui cibi nullum tenuere morem.
Esca defecit, periit facultas:
   Dant ea mortem.

Soluit occisos breuis angor omnes,
At fame tactos agitant dolores:
Unde protracte meliora gestant
    Premia mortes.

Hos fouet plane cibus angelorum,
Optimo gaudent brauio laborum,
Quo magis pondus tolerasse constat
   Suppliciorum.

Ceteri pugnant, uariosque casus
399 Ferre concertant, grauibus secunda
Ulla uix prestant, meliora letis
   Tristia censent.

Iam cruces Christum geminas ferendo
Prosequi curant, potiora iussis
Aggredi gaudent quibus auctor unam
   Iusserit isdem.

Huic fames atrox cor inane carpit,
Aridus dudum stomachus fatiscit.
 uiscerum strages, cerebri ruinas
   Passio fecit.

Intus hec tabes animum fatigat,
Inde bellorum feritas molestat,
Et dies et nox ibi plena curis
   Cedibus instat.

Acris exstat mens, tenuesque uires,
Aegre sed mentis reparant uigores
Inque fundendos minimum uerentur
   Ire cruores.



CAPUT Iu.

[uII.] Guillelmus, qui se inaniter predicabat, clam aufugit.---Guillelmus interea quidam, qui Carpentarius, non quia faber lignarius esset, sed quia in  bellis cedendo more carpentarii insisteret, dicebatur, homo Transsequanus; dictis potens, sed opere parcus, magni nominis umbra, uir maiora se aggrediens, et qui nichil relinquebat explicitum. Qui etiam cum Hierosolymitanum esset agressurus iter, direptis contiguorum sibi pauperum substantiolis, profanum uiaticum preparauit; is, inquam, inedie, quam multo egentiores summa cernebat tolerare fide, impatiens, silenter aufugit. Cuius quidem in armis gloria, in iactantia uerborum solummodo habebatur, nullatenus in re gesta. Is in Hispaniis, cum expeditio Francica ad auertendos, qui ex Africa ibidem confluxerant, paganos, moraretur, iste, cuius uniuersa erat in uerbis audacia, fede recessit, et innumeros sua auersione fefellit.

 Nec sine euidenti Dei creditur accidisse iudicio, ut, quos popularis celebriores fama reddiderat, deterrimos omnium, laborumque impatientissimos, ostentaret diuina sententia. Nec in huius solum persona id portenti patuit, uerum de aliis, quorum supersedebo nominibus, id ipsum claruit, ut quorum hic inter nos armorum terribilis admodum fuerat et famosa ferocitas, eorum in illo Dominico exercitu, mitior fieret etiam leporibus miseranda tranquillitas. Quod quanto a recto diuersius fuit, tanto magis contemptibile haberi debuit. Si enim hic positi, dum sine iure pugnarent, dum sceleste pauperes preda eisdem fierent, non immerito plane inter ista, pro animarum suarum damnatione, timidi fuissent. At uero, ubi omnimoda salutis erat eterne [al., interne]  securitas, ibi profecto fuit criminosa timiditas.

[uIII.] Petrus Eremita in insipientiam uersus, excessit.---Ad hoc, ut stelle quoque iuxta Apocalypsim de celo cadere uiderentur: Petrus ille, de quo supra actum est, celeberrimus Eremita, et ipse in desipientiam uersus, excessit:

Quo geris hec, Petre consilio? cur nominis immemor exstas?
Si Petra constat origo Petri, solidum quid denique signat?
Quid tibi uis meminisse fuge? faciles nescit petra motus.
Siste gradum: ueterem recolas eremum, ieiunia prisca.
 Iunxeris hactenus ossa cuti, tenui radice ruentem
Tendere debueras stomachum, pecuali gramine uesci
Quid dapis immodice memor es? nil tale monasticus ordo,
Nil tua te genitura docet; uel te tua dogmata pulsent.
Ceu populos ad id angis iter, fieri quoque cogis egenos.
Sic preiens modo iura feras, que quosque docendo tulisti.
Hic aliquando fugax Cereris, pisces ac uina terebat.
 Sanctior esca foret monacho, porri nasturcia, napi,
Cardamus, atque nuces, coryli, tysane frux, lentis et herbe,
Pisce meroque procul posito, frusto tamen addita panis.

[IX.] Guillelmum et Petrum Tancredus redire cogit.---Hos itaque pie obsidionis, imo sancte passionis refugas, Tancredus uir pertinacis in hoc Christi negotio constantie, persequitur, comprehendit, et ut par erat, non sine plurima eos contumeliarum illatione, reduxit. Quibus tamen reditum sermone spondentibus, credulitatem distulit, donec fide media uterque pepigit quod ad exercitus communionem redirent, et principum iudicio pro militie  desertione satagerent. Guillelmus igitur, uellet nollet, remeare compellitur, et pro curia magnifici Bemundi, tota nocte ibidem excubaturus, exponitur. Postero uero die, ubi aurore fibra recanduit, ante illius uiri spectabilis ora inducitur. Cui eo quo merehatur pudore suffuso, ita senior ille proloquitur: Â»Cum, inquit, ubique gentium Francie nomen regie, inter omnia regna, maiestate preemineat, cum uirtutis atque constantie, post Deum Genitrix integerrimos hucusque uiros emittat, te, garrule nequam, et omnium impurissime, te suo dedecori ac infamie tulerat, te amodo ac si portentum 400 habeat. O bone rerum Pater, cuius modi Carpentarium habebamus, qui, sicut architectus dolabro lignum, ita lanceis et ensibus triuerit terga gentilium?  Ecce ictuum assiduitate faber idem mille interdiu spathas obtuderat, et populos ethnicorum solus ipse, feriatis nobis exciderat. Ubi est illa fastuosa rigiditas, et circa Ligerim ac Sequanam innutrita loquacitas, ubi constare dignoscitur parcimonia actus, et crepitat indesinens loquacitatis tonitrus? Solus iste laboranti poterat succurrere lune,  cum tamen nil efficax, fede torpens, pretendat in opere. Et certe competebat illi tue tante fortitudini ut qui gentis Dominice exstitisti proditor in Hispania, idem cepti honoris hic habiturus cumulum, molireris in Syria. Esto. Plane tibi conueniebat nil aliud agere, et ideo super reatu adeo turpi, largissima uenia donabere.Â«

 Iam huius tam irrisorie declamationis Francos circumstantes pudere ceperat, uixque a uiro substomachante impetrant ut sileat. Pepercit improbo illustris uiri seueritas, non ignara modestie, eo quidem contenta tenore ut dato polliceretur sacramento, nunquam se ab Hierosolymitano resilire itinere, siue prospera occurrerent, uel tempus obuiaret inopie, spondet et ipse Tancredum, qui eum a subterfugio cohibuerat, amicum deinceps fore, si eum uiriliter constiterit permanere. His dictis utrobique assensum est. At non multo post tempore Carpentarius ille mirabilis, qui quondam, in tuto positus, carnificium se exercere minabatur in Turcos, sacramenti incontinens, fideique prodigus, furtiuus fugam iterare non distulit.

 Has autem exercitui ipsi, licet pio, penurias obtigisse nulli mirum habeatur, cum indubie credi possit quia diuine que eis si bene agerent non deesset, prosperitati maximis criminibus obluctabantur. Cum enim tanta eos urgeret egestas, et quique negatis atrociter profligarentur eduliis, si quempiam ab exercitu remotius ire contingeret, pro pretio exiguo aliquis, non alius tamen quam nostrorum, eum si solum reperiret, occideret. Inde igitur ea per omnes infelicitas bacchabatur, ut uix in tanto hoste mille equi reperirentur. Hinc panis uniuersos feraliter excruciabat angustia; que tamen non arcebat, sed aliquos acrius instigabat ad crimina. His uerum sibi diuinitus accedentibus flagellis, non dubium est multos eorumdem ad sui recordationem penitendo  reductos, et de suis desperantes uiribus, ad Dei solius subsidium, sub tanta miseria, unice prestolandum, spei instinctu melioris, appulsos. Fiebant plane his iam eruditiores euentibus, ut quo magis suas attenderent aut copias extenuari, aut fortitudines eneruari, eo amplius ad Deum, cui omnia possibilia crederent, docerentur debita humilitate subiici.

[X.] Preterea, quidam quoque ex legatis, nisi fallor, tyrannici imperatoris, qui Tetigus uocabatur, et illi obsidioni intererat, uir siquidem grauis euo, sed naso, qua nescio occasione, deciso, et ob id utens aureo. Hinc timore Turcorum coactus, illinc famis periculo coarctatus, multa mendaciorum coornatione politus, seniores adoritur: Â»uestram, o  optimi duces, excellentiam grandis cogit scire necessitas quantis intra nos anxietatibus deprimamur, quantis etiam extra terroribus stimulemur. Et cum foris habeantur pugne, intus famis non desistant nos excruciare dolores, nullum usquequaque patere uidetur effugium, nullum adiacet quod nos faciat respirare solatium. At, si prudente uestre fore credatur idoneum, detur mihi facultas in Romanie partes eundi, et faciam istinc frumentum, uinum, hordeum, carnem, farinam, caseumque et cetera diuersis usibus commoda cum plurima ac frequenti classe deduci, ac indesinentem quorumque uenalium per maria commeatum, imperatorio passim preeunte edicto procurabo institui. Equorum, et si que sunt  alie animalium atque uectigalium utilitates, omnis uobis per terram, Grecorum prouincia deportabit. Imperator ipse quem uestra latuit hucusque penuria, ad deferenda indigentie tante subsidia summopere ubi compererit properabit. Et uobis sacramento astruam quod hec, ut dixi, omnia fide perseueranti compleam. Que etiam cum explicuero, cepte huius obsidionis laboribus me nullatenus representare timebo. Quod si uestrum contubernium, famisque participium me detrectare ueremini, ecce tentoria mea, ecce remansuri sunt apud uos necessarii mei, quos etsi ad tempus reliquero, in finem contempsisse non potero.Â« Dixit, et procerum aures multe lenocinio circumlocutionis illexit. Igitur ille recessit omnino non ueritus crimen quod in eum,  turpiter dum peieraret, incessit, nec unquam deinceps ad id quod spoponderat, cuncta mentitus, accessit.

[XI.] Ingenti fame cruciantur oppugnantes urbem.---Itaque in tantum eos ceperat instantia hostium uisque constringere ut nostrorum nullus, pro quocunque negotio, presumeret papiliones suos aut communia castra excedere. Ad hoc omnino miserabilius eos inquietabat domestica, et rabiei simillima, pestis inedie. Si enim, ut ait quidam, Nihil illa fame molestius que extorquetur inuito, quas torsiones estimamus passos, quibus continue crucibus addictos, qui nulla spe ad modicum, uel falsa, releuati, illis uere inexpugnabilibus muris quotidie assidebant? uulgus autem, pauperie omnimoda exesum,  per diuersas oberrabat prouincias. Alii Cyprum, 401 Romaniam aliqui, quidam per montana uagari, uictus insufficientia coangustante, iam ceperant. Porro uiam maris, occursus ubique Turcorum creber occluserat. Nusquam denique patebat nostris exitus.

[XII.] Audiens interea Bemundus innumera Turcorum agmina nostrorum superuenientia castris, principes alios aggreditur, dicens: Â»Cum tanta iam nostri paucitas exercitus habeatur, ut uni conficiendo certamini tenuis iam ac insufficiens uideatur, nedum ad duo exercenda prelia bifariam disparetur, retractandum nobis est, si a nobis, cum qualicunque exercitu, Turcis obuiam ingredientibus itur, quis huic ciuitati obsideri cepte impugnator interim,  quis tabernaculorum nostrorum defensor relinquitur? Si ergo uestro ratum uidetur arbitrio, delectam optimorum partem peditum, ad custodiam urbis destinemus obsesse; equites uero, quasi fortiores, Turcorum insanie comparari debere censemus.Â« Dixerat, et nulli principum ab eius dissensere consilio.



CAPUT u.

[XIII.] Bemundus Turcos aggreditur. Milites adhortatur.---Iam hostium examina iuxta castellum urbi contiguum, quod uocabatur Areg, castra posuerant, transpontem Pharphareum. Dies erat procliuis ad uesperum, et omni Bemundus citata militia de castris egreditur, et prosperans inter flumen adiacentemque  lacum castrametatur. Ubi mane inclaruit, celerrime exploratores dirigit, ut Turcorum quantitate perpensa, qualiter se agant et ubi commaneant, festinent renuntiare maturius. Paulo processerant, hostesque, quorum personabat aduentus, querere ceperant, cum ecce infinita eorum cernunt emergere examina, per duarum acierum legiones disparata; retro uero eorum pedetentim multitudo subsequebatur maxima. Quibus prospectis quantocius regrediuntur: Â»Hostes, aiunt, iam imminent, uidetote ut fortes uos et paratos inueniant.Â« Ad hec Bemundus, suis in Christo fratribus ac commilitonibus excitandis, eloquitur: Â»uictoriarum uestrarum, o optimi milites, creber euentus non parue uobis ministrat occasiones audacie. Fidei hactenus  contra perfidiam bella gessistis, et inter omnia discrimina felices exitus habuistis. Delectare uos profecto iam debuit Christi fortitudinis sepissime euidens experimentum, presertim cum certo certius noueritis, in illis que potissimum urgebant preliis non uos pugnasse, sed Christum. Que ergo ualeat uestre menti, pro incursu aliquo, desipientia desperationis irrepere, quos mala nulli hactenus attentata. Deo subleuante, euadere, quibus triumphos homini impossibiles contigit prouenisse? in tantum iam precor, apud uos fides experta proficiat ut nulla uobis humana deinceps fortitudo resistat. Hac itaque animos tutiores efficite, caute procedite, et Christum uestra, ut assolet, uexilla ferentem, tota mentium acrimonia consectari nunc et conclamare  curate.Â«

Quibus fideliter ac uiuide circumspecteque se acturos acclamantibus, et acierum quoque suarum eidem distributionem, utpote bellorum expertissimo credentibus, iubet idem Bemundus quemque principum appendices suas sibi colligere, et propriam singulos aciem ordinare. Sex igitur, uti dixerat, aciebus expositis, ad peruadendos hostes factis singillatim cuneis, cum summa cautela quinque procedunt. At Bemundus cum suo agmine, ad ferendum, si necessitas incubuisset, subsidium, posterior sequebatur. Nostris itaque hoc modo distinctis, dum animis spirantibus stipati confertissime gradiuntur ad prelium, alter alterius latere tacto sollisollicitabat socium, ut nullus, quantum spectaret  ad cuiusque personam, pateretur claudicare conflictum. At ubi res manibus agi cepit.

Nec mora, curuatis adeunt hastilibus hostes,
Cumque calent animis, et equos calcarihus urgent,
Ac utrobique feris quatitur clamoribus ether,
Concurrunt acies, torserunt spicula Turci.
Francigene impactis terebrarunt pectora telis.
Ictibus ensis hebes fuerat, fecere fragorem
Collisi chalybes, molitur uulnera ferro,
Que sitit obscenum rapidissima dextra cruorem.
Ac si cornicum uideas examina mota,
Et uelut immodico processerit agmine turdus:
Sic celeste iubar tunc protexere sagitte,
Aerea densantes iaculorum grandine cecum.
Arma crepant et equos rapit impetus, esque retinnit.
 Cesa dolent, uictricia gaudent, dissona uox it.

Ubi uero totum pondus exercitus quod primas subsequebatur acies, atrocissimo illi certamini se infudit, cepit nostrorum graui hostium impetu acumen obtundi, et eorum proficiente numero, a proposita uirtute parumper inflecti. Quod Bemundus attendens, qui custodias retro auxilium laturus obseruat, multe animaduersionis motu infrenduit. Comitem stabuli ergo accersit suum Robertum scilicet Girardi filium, illoque dirigit: Â»uade, inquit, utere iam nunc magnanimitate qua debes, et que tanto negotio competit, et assumpti huius intentionem tibi propone laboris, dum causam nobis et tibi fore noueris totius Christianitatis auxilium, Hierosolymam  Deo redimere ac eius liberare sepulcrum. Nec minus tibi constat diuinis potius adiumentis id operis administrari, quam humanis. 402 Age itaque et tuam patienti Christo iam defer audaciam, nec tam opportunus te segnem locus inueniat, quem tuo forsitan Deus honori preparat.Â« His concitus ille sermonibus, tota Deo mente innisus:

Exsilit, et densas dirimit mucrone cateruas:
Signa ducis prefert, que sic diuersa ueretur,
Ut sibi dum preeunt pars nostra uigore leuetur.
Non igitur secus ille furit quam fetibus orba
Assolet ereptis, obiecta necare leena.
Mucro uias aperit, confertum discidit agmen:
Obuia contuderat, cuneum docet ire sequentem.

Tandem uictoriam referunt Christiani.---Hinc itaque  nostri, dum Bemundi non incognitum signum sibi in nullo uacillare conspiciunt, et predictum stabuli comitem tanta in Turcos animositate bacari, resipuere simul, tantaque hostes uiolentia propulere, ut solius fuge cogerentur sperare presidia. Nostri denique fugientibus instant, et dum sine ordine properant, precipites actos usque ad Pharpharici pontis angustias cedere ac detruncare non cessant. Qua Turci cede suscepta, castrum, quod Areg superius nominaui, subintrant, omnimodis spoliant, ignem municipio eidem subiiciunt, nunquamque deinceps ad id redituri diffugiunt. Armeniorum autem Syrorumque gens perfida, qui inter utrosque populos medii, preliorum aucupabantur exitus, ut cui cessisset uictoria, illi potissimum  inhererent; dum Turcos inferiores attendunt, aggrediuntur quasi semitas obsidere, et Turcos pretereuntes perimere. Igitur ex hiis que hostibus detracta sunt uictis, crudelis nostrorum indigentia illa conualuit, equis et sumptibus subleuatur, ab ipsis insuper, euentu triumphorum crebrescente secundo, Turcorum feritas contemnitur. Unde et post uictoriam, centum eorum qui bello occubuerant capita preciduntur, et ad Turcorum, qui obsidebantur, exanimationem, ante muros Antiochie suspenduntur. Est autem consuetudo gentilium ut cesorum capita, ad indicium uictorie, reseruare ac ostentare soleant.

Fidem amplexurum se imperator spondet, si a Turcis  ablata ipsi restituantur.---Interea dum hec peraguntur a nostris, Babylonicus imperator legationem ad principes nostri exercitus direxerat, per quos de his que erga Turcos egerant eis gratulabundus exstiterat, pariter quoque, etsi falso, spoponderat quod Christianus fieret, si gens nostra Turcis ea que de eius imperio diripuerant, ademisset sibique restitueret. Diximus plane superius Babylonicum imperium longe potentius regnis Orientalibus exstitisse; sed Turcos armis animisque ferociores multa eius usurpasse. At hii qui urbi obsidende relicti fuerant, et ipsi quoque cum ciuitatensibus acerrime conflixerunt, non modo uno in loco, sed ante portas fere omnis eius urbis. Dies autem triumphi huius quinto Idus Februarii, pridie ante  ieiunii caput. Nec id iniuria, ut qua die ante ipsa ieiunia debentur Christianis epule, ea quam potissimum affectabant hostium iniquorum saginarentur cede. Franci igitur, tante uictorie feruente tripudio, uotorum multitudine Deo cooperatori gratulantes, non sine plurimo predarum fructu, ad castra recedunt; Turci uero impatientes pre pudore uideri, cuniculis et caueis, si ualerent, regrederentur in patrias.



CAPUT uI.

[XIu.] Castrum prope urbis obsesse portam constituitur.---Denique maiores exercitus, dum crebro perpendunt plurimas se perpeti ab his qui obsidebantur incursuum indignitates, coacto concilio diffiniunt  ut, antequam aliquam quouis casu sue militie minorationem patiantur, ad portam urbis, ubi eorum fanum habebatur, ubi quoque pontem constat haberi, castrum instituant, unde aliquantisper hostium tentamenta restringant, Cui eorum sententie, cuncti sunt iuniores assensi. Ad hec Sancti Egidii comes primus intulit; Â»Ego, inquit, stipendiis fulciam: idemque seruabo castellum: tantum mihi opitulamini ad edificandum.Â« Cui refert Bemundus: Â»Si libitum uobis sit, spondeo me iturum cum comite isto, qui se preobtulit, ad portum Sancti Simeonis, ubi pariter eos tuebimur qui huic insistent operi. Residui obsidioni operam dent, nec hostes urbis portas excedere sinant.Â« Comes itaque ac Bemundus ad Sancti Simeonis, uti proposuerant,  processere portum. Hii uero qui remanserant, castellum instituere fuerant aggressi, sed Turci huius edificii principia uehementissimo impetu turbauerunt. Repentino ergo nostros peruadentes incursu, terga eos uertere cegerunt, plurimos occiderunt, diem Francis lugubrem intulerunt.

Turci, irruptione facta, e Christianis nonnullos interficiunt.---Comperiunt postridie Turci aliquos principum obsidioni deesse, et quod ad portum Sancti Simeonis abissent; multo apparatu se instruunt atque a portu redeuntibus subito occurrunt. Cumque comitem ac Bemundum cum militari frequentia aduentare conspicerent, cepere stridores et garritus fede nimis conclamando emittere, undecunque nostros ambire, iaculari, sagittare, uulneribus  etiam inflictis truculenter occidere. Tanta namque fuit eorum irruptionis acerbitas, ut nostri uix elaberentur per contigua montana precipites, et quaqua uersum patere potuisset excessus. Qui potuit aliqua uolucres, ut sic dixerim, equos celeritate 403 pretergredi, euasit; si quem gentilis alacritas reperit segniorem, occubuit. In hac tanta, que putabatur, calamitate, nostrorum millenarium mortui superauere numerum. Quos fidei testimonio probabiles, iuxta Apostolum, inuentos , gloriosa post necem exceperunt premia passionum, quibus, si quas necesse fuerit peccatorum luere penas, sola sanguinis effusio omnem fuit potentissima purgare reatum.

 Illos persequitur Bemundus, morteque afficit quamplurimos.---At Bemundus infinita super tali infortunio anxietate detritus, uia compendiosiore digressus a sociis, cum paucis ad obsidionem peruenit equitibus, quos et reperit congregatos insimul. Efferatis itaque omnium super suorum internecione animis, et Christo amarissimis fidelium singultibus prouocato, eos qui tanta sibi incommoda intulerant unanimiter inuasuri, ad prelii loca perueniunt. Stabant hostium cohortes, de recens acta uictoria, e regione secure, estimantes istic se itidem effecturos que cum comite et Bemundo se egisse iactabant. uerum malignis de nequitia proponentibus, benignus Deus pie disponit que debeat remedia prestare merentibus. Insignes ergo uiri, dolore fratrum interfectorum  compassionis adacti, signo crucis Dominice frontibus animisque prefixo, uniuersa in illos uirium suarum collatione funduntur. Quorum illi unanimitate perpensa continuo cedunt, et ad Pharpharicum pontem per angustias transituri contendunt. Angustabatur transeuntium multitudo, dum fuga preproperat, et cum peditum equitumque cuneus, spatio sese breuiore coaggerat, suum quisque comparem, dum nititur preteruolare, precipitat. Nec nostris super isto [al., istos] uigilantia deerat, ut ubi uulgi fugientis frequentia densescere uidebatur, ibi non de uulneribus, sed de precipitio ageretur. Quod si quis aquis immersus, aut per pontis columnas rependo, aut manibus enatando ad aridam conarentur emergere, illico a nostris, ripam fluminis  ambientibus, medias undas cogebatur absorptus insumere.

Tanta autem huius redhibitio cedis exstitisse cognoscitur, ut Pharpharis unda potius cruoris quam laticis putaretur. Tantis ibidem uicti uictoresque concrepuere clamoribus, tanta pereuntium et perire cogentium, tamque terribilis uocalitas ferebatur ut pulsari strepitibus celorum supremitas crederetur. Crebris telorum iactibus, ceterisque missilibus fiebat nubilus er, globique solaris claritas, iaculorum errantium interstitio tegebatur. Mulieres urbis indigene, Christiane quidem, circa muri propugnacula spectaculo huiusmodi pascebantur, et dum Turcos perimi, totque erumnis addici prospiciunt, a facie ingemunt: sed auersis uultibus Francorum prosperis  euentibus latenter applaudunt. Cogebantur autem Armenii ac Syri, cum essent Christiani, sagittas ad nostros emittere, quidam autem ex ipsis, et idipsum faciebant sponte. Occubuerunt siquidem istic duodecim de eorum primoribus uiri, quos uerbo Chaldaico satrapas, secundum eorum barbariem admirauisos dicunt, aliique quamplures de magis preditis ac solertioribus ipsorum personis, quibus tota incumbebat defensio ciuitatis. Qui ferebantur mille exstitisse quingenti. Qui uero huic residui fuere exitio, nostris, uti ante consueuerant, insultare desierunt, nulla eorum garrulitas, nil deinceps scurrile apparuit, dies ista diuturnum illorum gaudium merore mutauit.

 Ergo superueniens nox, uulgus utrumque diremit,
Destiterantque manus, animis agitantibus arma.

In tantum autem hec nostris profuit uictoria ut nunquam ulterius tantum roboris ac uirium uiderentur habere, eorumque uox conticesceret irrisoria. Porro etiam de multis, quorum nostros necessitate constabat urgeri, affatim refecta est, Deo propitio, indigentia.

Postero igitur die cum diluxisset, Turcorum aliqui de urbe prodeunt, mortuorum suorum cadauera colligunt, quedam quidem reperere; alia uero, intra fluminis alueum enecta disperiere, et que inuenire contigit, ad fanum suum quod Mathomariam uocant, ultra pontem Pharpharicum sepeliere, ad portam Antiochie. In quorum tumulis reposuere pallia,  Byzanteos aureos, sagittas et arcus, pluraque alia utensilia, que exprimere supersedimus. Quarum inferiarum cum ad nostros deuenisset notitia, funestum cemeterium illud, multo armorum freti apparatu, adeunt, fractisque sepulcris erui corpora exinde precipiunt, factaque congerie in cuiusdam fouee ima deuoluunt. Quorum capitibus tamen amputatis, ad sua ea deportari fecere tentoria, quatenus eorum qui occubuerant, supputatio haberetur certa, exceptis quatuor equorum oneribus, que asportauerant imperatoris Babylonici legati, patrate scilicet contra Turcos uictorie testimonia. Que Turci attendentes, multo egrius tulere de expositione cadauerum quam tulerant super interfectione ipsorum. Non enim iam mestitiam modestis fletibus  temperabant, sed pudore recusso, eiulatibus predicabant.

Tertia abhinc die castrum prefatum edificare ceperunt, ex his uidelicet lapidibus 404 quos fractis gentilium sarcophagis tulerunt. Castro denique explicito, cepit iam ciuitas que obsidebatur arctari, in tantum ut is, quem pridem habuerant, iam inciperet tumor omnino reflari. Nostris autem libera quouis eundi aperiebatur facultas, montanorum etiam, quondam difficiles, opportunas deinceps habuere ad querenda uictualia semitas. Igitur omnibus quaquauersum uiis Turcorum utilitati preclusis, quedam pars a flumine, ubi castrum, et iuxta castrum sita erat Ecclesia, possibilitatem exitus siue introitus adhuc prestare uidebatur. Quod si quidem  castrum, cum nostre esset partis, si fuisset a nostris integre communitum, frustra iam hostium aliquis prodeundi libertatem presumeret attentare. Concilio itaque proceres coacto, id reperere consilii, ut unum e suis eligant, qui castri custodie preficiatur, sollicite muniat, fideliter tueatur, quatenus omnis paganorum oberrantium per montes et campos excursus omnimodis abstineatur, aditus uero uel exitus urbis nichilominus abscindatur.

Cumque persona tanto negotio passim per principes disquireretur idonea, Tancredus ille, qui in bellis Dominicis titulum sagacissime iuuentutis nunc usque meretur et meruit, proprie uiuacitatis impatiens, illico erupit, dicens: Â»Si scirem pro tanti  laboris instantia quid mihi imposterum utilitatis, obtingeret, ego sollicitudine competenti, domesticorum meorum contubernio fultus, idem castrum satagerem roborare, et uias per quas hostes nostri procedendi solent habere licentiam, Deo auxiliante, conabor occludere.Â« Cuius principes beneuola illatione gauisi, spondent continuo se eidem prebituros quadringentas marchas argenti. Aegre tali promisso, quia ad quantitatem studii uideretur exiguum, Tancredus assensit. Attamen, si desisteret ne deputaretur inertie, equitibus atque clientibus, qui sibi familiariter adherebant, confestim et indubitanter assumptis, dominium castelli obtinuit, facultatem egrediendi extra urbis portas hostibus abstulit, maximamque eorum que ad equorum pabula  pertinent penuriam, lignorum etiam ceterorumque utilium, plurimam raritatem indixit.

Itaque uir egregius, perseueranter commanere delegit ibidem, et subtractis commeatibus cepit circumcingere, imo obstruere omni uigilantia ciuitatem. Ipsa autem die qua idem castrum subierat, magna frequentia Armeniorum atque Syrorum per montana ueniebat, que obsesse ciuitati diuersorum alimentorum stipendia conuehebat. Quibus optimus ille eques, ut officii cepti prosperos haberet euentus, non tam sorte quam Deo ingerente, fit obuiam, et apprehensis, multam frumenti, uini atque olei, aliorumque non minus necessariorum diripuit copiam. Nec iam uir bonus conqueri potuit, cum tam pio exerceretur negotio diuinitus sese oblitum, sed  in hac quamprimum fortuna edidicit quod neque unquam nimie corporalibus indigeret, et deinde fructus eternitatis, post ipsa carnis subsidia, sibi non deesset ad Deum. Erat itaque Turcis, quolibet extra muros eundi, siue gerendi, penitus circumclusa potentia, hisque que infra urbis menia reperiri poterant, cogebantur esse contenti, donec caperetur Antiochia.



CAPUT uII.

[Xu.] Christiana pietas in castris uigebat.---In hac ipsa obsidione magnus Christiane legis exstitit uigor, ut si aliquem quibuslibet conuinci criminibus constitisset, acerrime sententie principum exercitus iudiciali censura succumberet. Preter hec autem, specialiter corporalis impudicitie flagitia iubebantur  ulcisci; nec id immerito. Qui enim penuriis ambiebantur atrocibus, qui quotidie hostium, nisi Deus protegeret, uidebantur patere mucronibus, his profecto nullus rationabiliter debuerat ingeri petulantie cogitatus. Et quis ibi esse poterat aditus uoluptatis, ubi erat indesinens suspicio mortis? Unde fiebat ut ibi nec mentio scorti, nec nomen prostibuli toleraretur haberi, presertim cum pro hoc ipso scelere, gladiis, gentilium Deo iudice, uererentur addici. Quod si grauidam inueniri constitisset aliquam earum mulierum, que probabantur carere maritis, atrocibus tradebatur cum suo lenone suppliciis. Contigit interea quemdam predicatissimi omnium cenobii monachum, qui monasterii sui claustra fugaciter  excesserat, et Ierosolymitanam expeditionem, non pietate, sed leuitate prouocatus, inierat, cum aliqua femina ibi deprehendi; igniti, ni fallor, ferri iudicio conuinci, ac demum, Podiensis episcopi ceterorumque precepto, per omnes castrorum uicos miseram illam cum suo amasio circumduci, et flagris nudos ad terrorem intuentium dirissime uerberari.

[XuI.] Adhec etiam ut patientiores ad penurias, circumspectiores ad uitia fierent, prefatus Podiensis episcopus multifariam exhortationi uacabat, nec ullus dies Dominicus, aut festa apud Christianos transigebatur celebritas, qua non per quosque castrorum angulos diuinorum uerborum predicaretur auctoritas. Iniungebatur autem id, si qui forte interfuissent, ab eodem presule, episcopis, 405 abbatibus,  aut clericalibus, que uidebantur eruditiores, personis.

[XuII.] Fraus abbatis cuiusdam. Qui tamen multum profuit Christianis. Factus Cesaree archiepiscopus.---Dignum autem relatu mihi uidetur, quoniam se operi nostro abbatum nomen immersit, quemdam ibi exstitisse abbatem, qui cum huius uie adhuc inter nos tractaretur initium, et se competens tanto itineri non habere comperisset pretium, illud Crucis signum, quod uestimentis ex aliqua materia factum apponi consueuerat, ipse nescio sibi quo artificio media in fronte presculpsit, ut non modo pictum, sed militaris stigmatis instar ferro esset inflictum. Quo facto, ut fraus mendacio firmaretur, ab angelo sibi per uisionem illud celebrauit  impressum. Nec spei huius qualiscunque defuit fructus, nam id cum subintellexisset indocile et nouarum rerum cupidum uulgus, plurimis hominem in sua et extra suam regionem prosecutum est muneribus. Nec tamen poterat argutiam solerter inspicientium talis latere fallacia, cum patenter uirus exstillare uideretur crucis ipsius uiolenter inscripta lineola. Is tandem profectus, cum Antiochene obsidioni interesset, que mendose confinxerat, licet ab aliis iam dudum deprehensa, aperuit, et lucri intentionem non tacuit. Qui quidem honeste ibidem se habuit, et Dominico exercitui multa documentorum gratia profuit. Aemulationem quippe Dei habuerat, sed non secundum scientiam prorsus id egerat ; in tantum autem eminuit ut, capta Hierusalem,  Beate Marie ecclesie, in ualle Iosaphat posite, abbas preficeretur, ac tempore succedenti, Cesaree Palesthinorum metropoli archiepiscopus crearetur.

Martyrii palmam plures adepti.---Illud autem constat esse indubium quod, nisi diuini uerbi creberrima eis ministrarentur solatia, nunquam inter tanta famis bellorumque discrimina adeo perseuerans eorum exstitisset patientia. Unde quoslibet uita probos, scientia preditos, non minus, imo magis, inter eos ualuisse dicimus, quam eos qui arma ipsa propriis contra hostes tractauere manibus. Â»Qui enim animi defectum admonitione consolidat, maior profecto eo est cui uires suo hortatu prestat,  presertum cum hi qui commonitores erant, eidem tolerantie in omnibus communicarent.Â« Quid de illis ad ultimum dicam, qui in hac ipsa expeditione diuersis in locis martyrii professione sanciti sunt? Quid, quod non modo sacerdotes, non litterati quilibet, sed uiri militares, et quique plebeii, de quibus nulla poterat fore confessionis spes, ad huius sortem glorie asciti sunt? Multos etenim captos ex his a paganis audiuimus, qui, cum iuberentur fidei sacramenta negare, maluerunt capita gladiis exponere quam fidem, qua semel imbuti fuerant, Christianam prodere.

Quid nobilis, Mattheus nomine, gloriose egerit.---Inter quos specialiter quem referam elegi unum, militarem equidem uirum, genere nobilem, sed pre  omnibus sue cognationis et ordinis hominibus quos nouerim moribus magis insignem. Hunc, a puero mihi cognitum, sancto uidi adoleuisse ingenio, presertim cum ex eodem quo et ego municipio oriundus exstiterit, et tam ipse quam parentes eius, parentum meorum beneficia tenuerit, eisque hominium debuerit, una mecum creuerit mihique ad integrum uita eius studiumque patuerit. Cum enim equestri iam preminuisset officio, armorum fuit singularis titulo; sed omnis petulantie immunis a uitio, in Constantinopolitani imperatoris, scilicet Alexis, celeberrimus palatio, nam in eius obsequiis consueuerat peregrinari sedulo. Qui quidem, quantum ad suum spectabat modulum, cum esset in exteriori bene fortunatus copia, adeo largus habebatur  in eleemosyna, in tantum frequens circa diuina mysteria, ut non uideatur militis, sed potius antistitis eius uita. Cum enim eius recolo iugitatem in oratione, pietatem in uerbo, benignitatem in munere, sancte eius nimium aggratulor intentioni; sed non minus ingemo mee. Talem enim ipsius sum expertus actionem, que meruerit, non alium quam martyrii finem. Glorior certe, et gloriari possunt quicunque illius consequi potuere notitiam, non presumo dicere amicitiam, quia quisquis eum uidit, procul dubio martyrem uidisse se nouerit.

Dempto capite illustre fidei testimonium Christo dedit.---Is plane a paganis captus, cum cogeretur Christi negare fidem, inducias expetiit a perfidis  usque ad proximum sexte ferie diem. Cui cum libentissime annuissent, estimantes eum morosiori retractatione mutandum, accidit demum ut dies prefixus adesset, eumque furor gentilium urgeret, quatenus eorum sententie cederet, dixisse fertur: Â»Si idcirco gladium me impendentem distulisse putatis, ut horum dierum mihi lumina parua lucrarer, et non potius ut ea ipsa die, qua Dominus meus iehsu Christus crucifixus est, mori mihi contingeret, dignum est ut euidens fiat, quid mens Christiana cogitat. Insurgite ergo, inquit, et quo uultis me exemplo occidite, tantum ut ei pro ipso interemptus, animam meam restituam, qui pro generali omnium uita hodie impenderit suam.Â« His dictis, gladio imminenti subiectum protendit  iugulum, et ceso capite, transmittitur ad eum, cuius similitudini mortis inhiauerat, dominum. Is  uocabatur Mattheus, uere, iuxta interpretationem sui nominis non alii quam Deo donatus.



INCIPIT LIBER QUINTUS.



CAPUT PRIMUM.


[I.] 406 Qua mente auctor scribat historiam.---Opusculi huius mei, preter spiritualem, si quis tamen futurus est, fructum, ea intentio est ita me uelle dicere uti ab alio, si eadem scriberet, mihi referre uoluerim. Talis namque animo meo uoluntas adiacet ut sit magis subobscurorum appetens, rudium uero  et impolite dictorum fugitans. Ea quippe que meum exercere queant animum pluris appretior quam ea que captu facilia; nichil memorabile auido semper nouitatis largiuntur ingenio. Ego plane cum plura scripserim et scriptitem, ita omnes extrusi ab animo ut mihi soli profutura putem, nulli alii placitura curem. Opinionibus itaque omnium supersedi, ideoque mei securus aut negligens, prestolor me quorumlibet uerborum uerbere cedi. Prosequamur igitur cepta, equanimiterque toleremus hominum nos dilatrare iudicia.

[II.] Antiochenam obsidionem prosequitur.---Que facta sunt in Antiochena obsidione, nemini relatu possibilia existimamus, quia, inter eos qui ibidem interfuerunt, nullus profecto potuit reperiri, qui  cuncta, que circa eamdem urbem agi potuerunt, ualuisset peruidere, et ita ad integrum comprehendere, sicut se habet ordo geste rei. At quoniam ea que passi sunt in penuriis, bellorumque diuersorum casibus summatim perstricta sunt, amodo uidetur idoneum ut, ad quem finem obsidendo deuenerint quemque fructum tanti laboris habuerint, utcunque carpamus. His diebus, nocte quadam rutilum in modum ignis super exercitum nostrorum emicuit, et speciem, haud ambigua forma, pariter exhibuit crucis. Quod quique illic sapientium incendium ad bella retulere futura, ubi tamen esset, quod crux uideretur innuere, certa salus et successura uictoria.

[III.] Pyrrus, Turcorum dux, urbem tradit Bemundo.---Quidam  Quidam de primoribus qui urbi presidebant Turcis uocabatur Pyrrus. Qui, familiaritatem Bemundi quo nescio pacto nactus, cepit intercurrentibus nuntiis crebrius eius usitare colloquium, et mutuo super his que et hinc et inde gerebantur communicabant sepius ambo consilium. Interea soliditati amoris, per assiduitatem colloquii, gliscente fiducia, paulatim Bemundus suggerere ei aggreditur quatenus Christiane ditioni subiiceret urbem, cui dominari ei plurima ex parte constabat, suadens etiam ut Christianismum susciperet, spondens nichilominus, si hec duo fieri acquiesceret, quod multum ipsi questum cum potiori honore quam ibi hactenus obtinuerat impenderet. His promissionibus ille non semel,  sed multoties sibi ingestis, tandem lenocinante emolumento, consensit, eique huiusmodi mandata direxit: Â»Trium, inquit, turrium custodie presum. Ipsas tuo tradam dominio, quaque hora tibi collibuerit et opportunum fuerit, te in ipsas, uel quos uolueris, gratanter admittam.Â« Hec spes quam maxime attollere ceperat Bemundum, et dum securius  prestolatur ciuitatis introitum, conceptam mente letitiam uultu preferebat eximio. uerens igitur ne, cum ille proderet ciuitatem, aliquis nostrorum sibi principum totius principatum ciuitatis eriperet, callide exercitus seniores adoritur.

Â»Non latet, ait, uos, o excellentissimi comites, quas inedias, quos algores, quamque truces excubias hanc urbem obsidendo tulerimus, cunctisque personis magnorum, minorum atque mediocrum incumbere equaliter dignoscitur ferale fastidium, nullumque patere remedium. Consilio itaque apud uos habito, queso, perpendite an huius urbis dominium unicuilibet nostrum obtinere sinatis, si alicui contingat istius proditionem fieri ciuitatis. Mihi autem uidetur non incongruum, ut si seu ui, seu clam,  seu precario quisquam eius obtinebit ingressum, illi procul dubio ab omnibus concedi urbis debere dominium.Â« Ad hec principum sententia longe diuersa exstitit; et eius opinioni seuera fronte restitit, dicens: Â»Non satis esse conueniens ut, ubi par labor atque metus, non sine pretii maiestate, petita sunt, et ubi periculum equa omnibus lance pependerit, ibi unicuilibet, tot tantorumque dolore quesitus, debeat magistratus attribui. Quis enim non iustum esse censeat ut, in quo uniuersorum certamen exestuat, illic generalis omnibus requies et pars post uictoriam iure perueniat?Â«

His Bemundus egre susceptis, et graui audita trutinans animo, abscessit. Nec mora, peruenit ad principes quod ab hostibus eorum innumerabilis barbararum  nationum 407 ad subueniendum Antiochie conflaretur exercitus, et mutato repente quisque animo, ad alterutros, coacto concilio, fabulantur: Â»Si, inquiunt, Bemundus qualibet techna occupauerit ciuitatem, nos sibi redditam eum patienter habere feramus, ea sibi conditione indita ut si imperator quod pollicitus est prestiterit auxilium nobis, et ea que pariter spopondit ac iurauit congrua largitione prosequitur, ciuitas ipsa, nobis tradentibus, iuri imperatoris cedat; si uero fefellerit, in partes Bemundi, sicuti ipse expetit, tota concedat.Â« Quo cognito, uir ipse clarissimus iam preces ad Pyrrum quotidie securus ingeminat, et multa huiusmodi promissorum adulatione circumuenit: Â»Ecce optime, inquit, Pyrre, uides, ad hec nobis  efficienda quid opportunitatis arrideat. Ne ergo, queso, differas, ne, quidquid communiter utile molimur, si per aliquem, quod absit! detegatur, amittas.Â« Pyrrus, Bemundi legationi congratulans, opem suam non se dilaturum ullo modo renuntiat. Et, ne uirum illustrem redderet diuturna effectus mora suspensum, Pyrrus idem proprium filium latenter Bemundo dirigit, et de urbis deditione ut fidenter speraret admonuit: Â»In crastinum, ait, cum primo diluxerit, uniuersam Francie militie manum tubis insonantibus in unum coge, et quasi depredaturos Sarracenorum terras, ut assolent, longiuscule a castris progredi iube. Continuo tamen dextrorsum per montana reuertere. Ego uero intra ciuitatem tuum prestolabor aduentum, tuos absque  dubio quos immittere libuerit, in eas que meo iuri parere uidentur turres utique recepturus.Â«

[Iu.] Ad hec Bemundus que audierat non segniter exsequi properat, et accito quodam cliente suo ei precipit ut, quasi preconis functus officio, Francorum castra circumeat, quibusque denuntians quatenus summa se cuncti diligentia prepararent ac si in terram Sarracenorum procedere debeant. Nec mora, principis imperio famuli sagacitas irretractabiliter obsecundat, nec Francorum expeditio obtemperare detrectat. Quid apud se lete spei concipiat Bemundus duci Godefrido, Flandriensium comiti, itidemque et illi de Sancto Egidio, necnon et Podiensi episcopo denuntiat, iamque tutior ex sponsionibus Pyrri fatetur sibi Antiochiam  ea nocte tradi. Ea igitur exercitu qua diximus ordinatione disposito, militares equidem uiri per campestria obambulare iubentur; peditum frequentia per montana processit. Tota itaque nocte proprium iter expediunt, et antequam pareret aurora crepusculum, pro turribus, quas ille felix proditor peruigil excubans obseruabat, assistunt.

[u.] Ibi Bemundus de equo desiliit, et Francis insolita iam auctoritate intonuit, dicens: Â»Procedite, et ab ea quam dudum passi estis inquietudine respirate, preerectam uobis scalam conscendite, et ne diu uos morer, diu exoptatam uobis Antiochiam capite, quia que pridem Turcis subiacuit, uestre in proximo, si Deus annuerit, cedet custodie.Â« Ad scalam Franci perueniunt, que, menibus ciuitatis  innixa et ad eadem fortiter illigata, sexaginta illico hominibus ascensum prebuit, quibus, intra turres exceptis, earum ipsis homo custodias delegauit. At ipse Pyrrus, attendens quod adeo pauci ex Francis ascenderent, non tam nostris, ut postmodum claruit, quam sibi timidus, uerens ne ad sui ipsius perniciem cepte proditionis trepidaret euentus, seuerissime ad presentes Greca lingua infremuit: Â»Parum, inquit, Francos habemus.Â« Hisque dictis Bemundum uehementer inclamitat, negotium nimirum accelerans quod gerebatur, ne ciuibus, antequam Franci conueniant, innotescat. At Longobardus quidam ex famulis, Pyrrum intelligens de Bemundi absentia conqueri, quam celeriter  ad uirum qui petebatur properat: Â»Quid, inquit, adeo stupide agis? Quid cum tanto languore tam ardua cepta prosequeris? Ecce iam nos trium turrium custodias obtinemus, et tu, huius rei euentus adhuc dubios quasi contemplaris eminus? Expergiscere, manus admoue, medie teipsum actioni intersere.Â« Ocior ille festinat cum suis ad scalam, et tam proditoris boni quam eorum qui ascenderant erigit intentionem.

Confestim qui subierant illas Pyrri turres, attendentes Francos undecunque confluere, proprium ceperunt cum multo inclamare iubilo signum: DEUS ID uULT, DEUS ID uULT. Idem autem magnis acclamant uocibus, qui ascensuri pro menibus stabant. Preuenire tunc alter alterum in subeundo  scalam infinita contentione certabat, et quisque subuectus, uti prius poterat, turres et alias occupabat. Quicunque his obuius exstitisset, tradebatur neci. Inter quos etiam occiditur frater Pyrri. Interea scala disrumpitur, et tota nostrorum multitudo subteriacens, et que precesserat, graui animorum egritudine sauciatur, dum superiores differri sibi uerentur auxilium; et infra positi his qui ascenderant timent detrectare suffragium. Sed industria reperit cito locum. Porta namque ibidem clausa atque contigua a sinistra parte latebat; nocte nimirum prepediente reperiri non poterat, que etiam interdiu, loco infrequenti constituta, minus patebat. Palpando tamen, urgente cura, sentitur. Ab omnibus statim ad eam curritur, fractis repagulis serisque  panditur, 408 Francis irruentibus peruia efficitur.

[uI.] Audires horribili uniuersam ciuitatem fragore confundi, et dum isti de tanti laboris fine coniubilant, illi insperata omnino sui omnium subuersione collacrymant. Nihil moderati usquam penes uictores uictosque constabat. Illico Bemundus, ut intentam sibi redderet urbem, illud Turcis omnino notabile cognitumque uexillum, coram prospectu castelli, quod adhuc captioni restiterat , iubet in cuiusdam montis supremitate prestitui. Erat in urbe peruasa eiulatuum enormis immensitas, et, dum per omnia fugitantium fit angiporta occursus incitantium uictorum ad cedem, feralis  ferebatur ac truculenta uocalitas. Et, dum recordantur quas pertulerant in eorum obsidione miserias, quas ipsis mortibus acerbiores inedias, omnes quas inferre potuerint insufficientes arbitrantur eorum reatui penas. Puniebatur Armeniorum Syrorumque paganorum cohortibus omni merito exequata perfidia, quia, quos ad suam ipsorum internecionem, Turcorum adminiculo haud segniter inuigilasse compererant, tandem a supplicii pensione disparare nolebant. Et certe tamen fateor quia ipsorum innumeris pepercissent, si, inter ethnicos ac nostre fidei homines, aliquam habere discrepantiam scissent. In tanta plane confusione temporis atque negotii, nox quippe fuerat, et populande cunctos ciuitatis auiditas, et morarum impatientia  perturbarat; nichil forsitan uestium qualitates discernere, nichil barbarum, incrementa permiserant.

Nostris autem in assiduo positis procinctu fatiscentium genarum maciem horribilis primum situs ambierat, et Francico more, incuria diutine peregrinationis, omisso, barbulam quisque rasitare distulerat. Quod Podiensis episcopus attendens, et ne in mutuas ruerent cedes, si quando uspiam preliari eos contingeret, pro barbarum similitudine Turcos alterutrum se putantes, uerens, et crebro eos radi, et cruces argenteas, uel cuiuslibet materiei alias, cuiusque collo precepit appendi, ne alter ab altero quasi alienigena possit intercipi. At hi, qui in tentoriis resederant, dum mane ciuitatenses audiunt uehementissima tumultuatione moueri, e papilionibus  prodeunt. Bemundi uexillum ante menia castelli, nondum capti, celso in monte conspexere prefixum. Currunt propere, portasque ciuitatis irrumpunt, Turcos Sarracenosque quos reperere percutiunt, illis tamen a cede saluatis qui subintrauere castellum. Turcorum uero aliqui, Francos intelligentes ciuitate potitos, per alias urbis portas elapsi sunt. Intra urbem autem sexuum diuersitas indiscrete perimitur, exigue spes etatis exciditur, et, dum seniori effeto non parcitur, ambigi non potest quanta ferocitate iuuentus bellis apta conciditur

[uII.] Interea Cassianus, qui Antiochene presederat urbi, dum Francorum metuit manus incurrere, fuge subsidio uitam sibi lucrari desiderans,  cum plurimis comitibus, haud procul ab Antiochia in Tancredi confinia deuenit. Sane dum fugere preproperant, equos suos omnimodis defectos reddiderant, iamque nequaquam progressius ire ualentes, in domicilium quoddam diuerterant montanorum. Itaque habitatores, Armenii uidelicet atque Syri, ubi suum immanissimum hostem paupere delituisse tugurio, fortuna eum iam aduersante, cognoscunt, comprehensum capite truncant: succisamque ceruicem ad Bemundi presentiam deportant, ut exinde penes eum, pro insoliti oblatione muneris, libertatis gratiam obtineant. Cuius balteo uaginaque cultelli sublatis, sexaginta Byzanteorum pretio uendenda taxarunt. Gesta sunt hec Nonas Iunii,  cum quinta haberetur feria. Cerneres ciuitatem cedibus explicitis, intolerandis exundare fetoribus; fora, plateas, atria, uestibulaque edium, que pridem, multa equoris gratitudine, marmoree crustule distinxerant, teterrimo iam uniformiter cruore sordebant infinitorumque cadauerum passim decumbente congerie, truculenta spectacula, aurarumque corruptarum feralitas, oculorum ac narium miserabiliter sensus infecerant. Sternebantur uicorum angustie corporum strage putentium, et dum nec efferendi tot funera facultas aliqua subiacet, nec tutum a fetoribus diuerticulum usquam patet, assiduitas uisionis ac spiritus, pre sensibus constitutum decutiebat horrorem. Unde iam per ipsa cadauera, quibus strate erant semite, nemo, usu prebente audaciam, uerebatur incedere.



CAPUT II.


[uIII.] Curbaran Persa militie princeps contra Francos progreditur cum maximo exercitu.---Igitur Curbaran quidam dictus, regis Persarum, quem ueteri Sogdeanum nomine, ut Romani Cesares, uocare solent, maior domus, uel potius militie princeps, cum adhuc infra regnum Persidis, in illa quam Corozaniam uocant prouincia moraretur  a prefato Cassiano, Antiochene urbis principe, crebris compellabatur 409 nuntiis quo sibi sub tanta obsidionis angustia posito concurreret, pollicens quia, si Francos auerteret, aut urbem liberatam ipsius dominio contraderet, aut subuentionis laborem maxima impensione  munerum exequaret. Cumque admodum grandem iam idem militie princeps, huius spe pollicitationis illectus, conflasset exercitum, et a summo sui erroris pontifice  licentiam Christianos perimendi poposcisset ac accepisset, ad eruendam Antiochiam properare, infinito agmine succenturiatus intendit. Hierosolymorum prefectus  plurimo confestim exercitu, ipsius aduentantis copias auxit. Itidem Damascenum regem, cum expeditione non minima, suis contraxit auxiliis. Gentes autem ille, quas profanus euocauerat princeps preter Turcos, Sarracenos, Arabes ac Persas, cogniti uidelicet apud historiographos nominis homines, nouitiis censebantur  uocabulis, Publicani scilicet, Curti, Azimite, et Agulani, cum aliis innumerabilibus nequaquam gentibus, sed portentis. Eorum siquidem quos Agulanos appellant tria numero millia exstitisse feruntur. Qui neque gladios, neque lanceas, aut sagittas, nulla penitus arma formidant, quia omni ex parte cum ipsi, tum equi eorum ferro adoperiuntur. Hi nichil armorum prorsus in bellis preter enses usui habent.

Curbaran igitur cum tanto gentium fastu ad Francos ab Antiochia diuertendos contendebat. Cumque iam fieret urbi contiguus, ecce Cassiani defuncti filius, Sensadolus uocabulo, obuius eidem principi adfuit, et cum multa ad eum mestitudine  dixit: Â»Cum magna tue fortitudinis habeatur celebritas, et tuarum uictoriarum ubique gentium incomparabilis procedat opinio, de tuis, ut spero, presidiis neutiquam, uir inuictissime, mihi desperare licebit. Dum enim tua nemini uideam non ualere suffragia, tuaque passim constet ob facinorum claritatem reuerenda potentia, non nisi pudori est coram te mea deplorare infortunia, cum certum teneam, ea que exorauero in cassum nullo modo prorsus itura. Meminit gloria tua quot a patre Cassiano, dum in Antiochia obsideretur, legationes habueris, et quod, dum ei subuenire deliberas, captam a Francis urbem audieris, nunc interempto parente intra presidium eiusdem ciuitatis obsideor, eadem procul dubio mihi ipsi prestolans euentura, que patri cognouerim facta. Si Antiochiam peruaserunt,  idemque plurimis Romanie ac Syrie municipiis urbibusque fecerunt, indubium profecto est quod et uobis et aliis nostre hominibus gentis atque locis, identidem facere proposuerunt. Excellentia itaque tua, admotis contra tam rabidos ausus uiribus, excitetur, et, omnia occupare uolentibus hominum pauperrimis, cepta possibilitas abscindatur. Mihi nempe in meis infortuniis, tuorum auxiliorum spes suprema restiterat.Â« Cui querimonias exaggeranti me refert: Â»Si, inquit, uis ut his tuis instantibus periculis obstem tuisque utilitatibus attentius operam dem, oppidum, quod defendis et pro quo supplicas, mee ditioni contrade, et postquam meis castelli custodiam delegauero, tunc experieris quantum pro tuo exercear commodo.Â« Ad hec  Sensadolus: Â»Si Francos, ait, mihi prorsus interimas, mihique eorum desecta capita tradas, admittam te in oppidum, factoque tibi hominio, tuo iuri idem seruabo castellum.Â« Cui Curbaran ait: Â»Non ita mecum acturus es: sed continuo castrum trades.Â« Quid plura? Profani principis uicit exactio, et se iuuenis a dominio castelli exponens, illum qui extorquebat, non diu inde gauisurum, induxit.

[IX.] Antiochiam obsidet Curbaran.---Tertia, postquam Antiochiam Franci irruperant, dies agebatur, cum ecce Turcorum preambuli ante urbis menia cucurrerunt; reliqua uero exercitus frequentia ad Pharpharicum fixit tentoria pontem. Aggrediuntur ergo quamprimum turrim ponti contiguam, qua  magnis expugnata nisibus, omnes interimunt quos reperere intrinsecus, nec cuiquam illorum uita indulta est, preter soli eorum domino, quem tamen, exacto postmodum contra hos bello, nostri inuenerunt compeditum ferro. Postridie exercitus properauit ad urbem; ac in medio duorum fluminum, castrorum sibi loca legentes, duos ibidem egere dies. Capto itaque castro, cuius presidem in uincula coniectum prediximus, Curbaran unum de suis proceribus euocat, quem sagacem sibique fidum nouerat, eique imperat: Â»uade, et hoc mihi oppidum, ea qua debes et de te spero fidelitate defende.Â« Cui ille: Â»Imperio, ait, super hac re tuo difficulter obediam; id tamen eius rationis conditione perficiam ut, si Francis cesserit uictoria, detur mihi uictoribus  castrum tradendi licentia.Â« Curbaran uero: Â»Eius, ait, consilii constantieque te nouerim ut, quidquid tibi exinde agere libuerit, securus assentiam.Â«

Castri ergo illius munitione explicita, princeps ille funestus ad sua regreditur castra. Cui Turcorum suorum aliqui, raptis recens cuiusdam pauperis peditis armis, ad nostrorum ludibrium pre oculis ea ingesserunt, ensem scilicet, diutina rubigine scabrum, nigrum ad instar fuliginis arcum, et lanceam impolitam, multorum annorum fumo infectam, eique garriendo dicunt: Â»Ecce arma, quibus nos Francorum expugnabit exercitus.Â« Et Curbaran arridens eis: Â»Hisne lucidis adeo ac fortibus armis,  Orientem depopulabuntur? his uiribus Caucasi extrema subdentur? easque 410 fortassis quas antiquitus obtinuere terras Amazones, ac nostri quondam sibi uindicauere parentes, poterunt adimere nobis Franci prorsus inermes?Â« Dixit, et accito confestim notario, ait: Â»Scribe quantocius eosdem apices per diuersa pitacia, que per prouincias Persidis dirigantur, ad papam uidelicet nostrum, ad dominum etiam nostrum regem Persarum, ad prefectos quoque et commilitones diuersarum regionum. Quorum hec quidem habeatur sententia:

[X.] Â»Domino regi magnifico Persarum, papeque beatissimo, et omnibus aduersus Christianos sanctam professis militiam, Curbaran sue militie princeps, salutem atque uictoriam.

 Â»Gratulor summe diuinitati, patres ac domini, quod tempora nobis gaudiis semper opportuna suppeditat, et uictorias de hostibus gentium ubique ministrat. Tria hec uobis arma transmittimus, que quidem Francis tulimus, ut uideatis quo munimine polleant, qui nos a patria exturbare desiderant. Sciri autem a uobis uolo quia Francos, qui nobis omnibus minabantur exitium, intra ipsam quam ceperant Antiochiam obsessos teneo, castrum uero quod preminet urbi altrinsecus, e regione obsessorum, possideo. Et cum mee adiaceat ad libitum uoluntati aut conclusos trucidare, aut extreme captiuitati addicere; uos interim, dum redeam, nulla uolo nostri causa sollicitudine cruciari; sed scire indubitanter nos eorum omnino dominari. Solito  ergo tutius uacate deliciis, lautiora epularum obsonia celebrate, multiplicatis coniugum scortorumque gynaciis, generi propagando insistite et succrescens filiorum numerus, Christiano, quod iam tum et nomini, ualeat obuiare. Testor uerumtamen summum, beatissimo Mathomo patrocinante, Tonantem, quoniam non ante uestre oculos maiestatis intuear, donec regiam urbem, scilicet Antiochiam, appendicemque Syriam, Grecos atque Epirotas, quos dicunt Bulgaros, meo sub iure cerceam; Apulos quoque et Calabros ad uestre glorie incrementum mee ditioni subiungam. ualete.Â«

[XI.] Mater Curbaran filium deterrere conatur ab Christianorum internecione.---At mater Curbaran  ipsius, que in Aleph manebat ciuitate, per idem tempus accessit ad ipsum, eique mesta suggessit: Â»uelim, inquit, nosse, si constent, ut dicitur, que de te celebrauit opinio?Â« Cui filius: Â»Que illa?---Bellum, inquit, Francis te illaturum estimant.---Nihil, inquit, uerius.---Fili, ait, uirorum optime, per ingenitos tibi liberalissimos mores, queso, contestari te audeam, ne eis pugnam inferas, ne tue detrimentum laudis incurras. Cum enim usque in ulteriorem superioris Indie Oceanum armorum tuorum claritudo refulgeat, tuisque preconiis respondeat ultima Tyle, quare pauperum hominum sanguinibus tuos obducere mucrones affectas, quos impetere inanis est pena, et superasse, nulla sit gloria? Et cum reges  ualeas terrere remotos, quid tibi cordi est lacessere aduenas miseros? Personas eorum, fili, fateor, merito contemptibiles ducas; sed pro certo noueris, quia Christiane religionis admodum precellit auctoritas. Ideo precor ne uelis attentare quod te postmodum cepisse sero doleas.Â«

Renuit ille matris assurgere monitis.---Hec ille cum audisset, lumine ad eam toruo respectans: Â»Quid, inquit, tibi aniles texere fabulas? Desipis, ut coniicio, et in amentiam uersa, sine intellectu uerba prosequeris. Plane plures urbium domini mihi militant quam ipsi in tota sui exercitus uniuersitate homines exhibere preualeant, et tu, mente delira, estimas quia Christiane presumptiones testimonia mee uirtutis obtexunt?---Fili, ait, amantissime, eorum  de quibus loquimur hominum nomina floccipendo; sed eorum auctorem Christum, omnimodis ne abhorrescas exoro. Nulla forsitan eis tecum pugnare potentia, sed Dei ipsorum est, si prestare uelit, certa uictoria; ipse suos, etsi segnes et ignauos, pro sui solius gloria solet defendere et eorum custodie, quorum pastorem se nouit [al., meminit], imo Redemptorem, inuigilare. Putasne quod is qui fidei sue curuauit imperia, qui huc usque contra nos dedit eis potiri uictoria, non possit etiam modo, uestra nisu perfacili amoliri molimina? Ipsi namque, ac si Deo a mortuis resurrecturo, a Patre dicitur: Surge, inquit, Deus, iudica terram, quoniam tu hereditabis in omnibus gentibus .Â« Â»Si igitur ipse terram iudicat, quosdam uidelicet a  massa perditorum discernit et segregat, alios uero reprobat, et non omnes gentes, sed in omnibus gentibus, partem de toto assumens, hereditat. Audiat prouidentia tua, fili, quam seuerus eos punit, quos a sui notitia exsortes sinit. Ait propheta Dauid: Â»Effunde iram tuam in gentes que te non nouerunt, et in regna que nomen tuum non inuocauerunt .Â«

Â»uos Francos istos, non ideo quia aduene sunt, uosque gentiles contemnitis, non armorum obscuritatem, non uite mendicitatem abiicitis, sed in eis solum potius Christianum nomen horretis. Et certe is, qui in eis despicitur, pro eis, cum necesse exstiterit, effusa ira preliabitur. Si his prophetico ore promittitur, quod a solis ortu usque ad occasum  laudabile nomen Domini habeatur, dum non super Iudeos sed super omnes gentes excelsus predicatur , et Dei ipsius ore, que plebs sua non fuerat, iam plebs sua, et que non dilecta dilecta uocatur , dum que exstiterat in Iudeis, in nationes adoptionis gratia transfertur, et in reliquiis Dei uultus eorum Iudeorum utique preparatur, quis nisi demens filios Dei impugnare molitur? Prenuntio tibi plane, quia si eos bello aggrederis, ingens tibi incommodum infamiamque parabis; certa militie tue damna subibis; ipsos etiam spoliorum tuorum sublatione ditabis; tu quoque turpi fuga excedendo laberis. 411 Non te hoc siquidem in prelio manet interitus; sed certum tamen habe  quia tibi uita comite presens nequaquam transiet annus Deus enim ipsorum perpetratum non illico scelus ulciscitur, sed usque dum ipsum permaturuerit crimen, criminosi aliquoties pena differtur. Ideoque uereor, fili, ne tue, quod absit! truculentia mortis accrescat, dum protelatur.Â«

[XII.] Ad hec Curbaran ex materni miraculo sermonis redditur hebes, et de propinque nomine mortis exsanguis et tabidus, infit: Â»Et tu, horum uelim scire, quomodo sis consecuta notitiam, gentem uidelicet Christianam uires huiusmodi contra nos exerturam, nosque in hoc ipso quod imminet prelio deuicturam, nostra eos spolia direpturos, et quod presenti anno mortis repentine incidam laqueos.Â«

 Â»Fili, ait, centum prope annorum tempora decursa noscuntur, ex quo in abditis quibusdam secte gentilis uoluminibus repertum constat, quod populus Christianus bellum nobis illaturus insurgat, nosque ad plenum subigat, et quo nunc dominium exercemus, ibi sibi prorsus regna constituat, gentilitasque fidelibus subdita fiat. Sed in hoc scientia nostra fuscatur quia nescimus utrum modo, an in longa tempora compleatur. Ego etiam astronomicam disciplinam diligentiori intentione disquirens, innumerarumque sortium coniecturas attendens, equa omnium collatione edidici quia a Christianis hominibus nos esset omnino necesse deuinci. Ideoque precordialiter tibi indoleo quia indubium mihi constat quod ex te iam propemodum orbata remaneo.Â«

 Â»Mater, inquit, uelim mihi disseras aliqua, de quibus hesito.---Consule, ait, ne dubites, namque que sciero, presto habes.---Bemundus, et Tancredus dii habeantur, an homines, queso, inquit, mater, edoceas, et si ipsi Francos in preliis uictores efficiant, precor, edicas.---Fili, Bemundus et Tancredus, communi uti et nos mortalitati obnoxii sunt, sed quia pro fide sua agunt, gloriam clari nominis, Deo eis cooperante, meruerunt. Deum autem Patrem profitentur, cuius Filium pro se humanatum itidem uenerantur, qui tamen idem esse in Spiritus sancti unitate creduntur.---Quoniam, inquit, non Deos, mater, sed puros homines nostrique  simillimos attestaris, nil aliud procul dubio restat nisi ut facto prelio comparemur collatis uiribus illis.Â«

[XIII.] Igitur mater intelligens filium ad bella cum Francis agenda procliuem, et suis nolle consiliis animos adhibere, collectis que circa se reperiri poterant copiis, ad memoratam superius urbem Aleph, de filio suo nimium suspecta, concessit. Tertia posthac die Curbaran arma sumit, et Turcorum plurima cum eo frequentia ciuitatem adeunt, ex ea parte qua illud, quod nuper ceperant captumque sibi communierant, erat castrum. Nostri autem se estimantes eisdem posse resistere, aciem aduersus illos instaurant. Sed tanta eorum copia exstitit ut nostris obsistendi uirtus aut audacia nulla foret. Coacti  igitur regrediuntur in urbem. Quibus agmine glomerato fugaciter portam intrantibus, adeo fuit angustus introitus ut pluribus accideret lethalis, ex mutua compressione, defectus. Quinta erat tunc feria, et quidam extra urbis preliabantur portam; aliquos, intrinsecus aduersus oppidanos confligentes, totum constitit in preliis continuasse. donec uesperasceret, diem.



CAPUT III.

[XIu.] E Christianis timore perterriti aufugiunt nonnulli.---Sed quia Christus, qui quondam, etiam nunc quos elegerat nouit, ea nocte quidam qui, ut ita dicam, de eorum genere non erant, per quos salus in Isrel ueniret, dum se Turcorum exercitu ambiri, dum

 Bella diurna uident uix noctis limite claudi,
Intremuere, timor penetrauit pectora cassus,
Atque sub obtutu mors sola pauentibus astat.
Funditus ante uiros sua uita pependit inertes,
Non nisi iam Turcos trepida sub mente tuentur.
Hostili reputant iam se mucrone feriri.
Quisque suis ibi subsidium desperat ab armis.
Cogitat ergo fugam; qui contempsere Dei spem,
Turpiter obscenas profugi subiere cloacas.
Dignus eis fuit exitus, qui tale uerendis
Exemplum dedit agminibus. Reptando fugaces
Ad mare perueniunt, manuumque pedumque reuulsas
Amisere cutes, exesis carnibus ossa,
 Abradunt cautes. Pauli doctoris ad instar,
Cui fuga per murum dederat uitare Damascum,
Hi sibi concinnas insigniuere latrinas.

[Xu.] Fuere autem hi qui recesserant, Guilelmus quidam ex Northmannia, nobiliter omnino progenitus, cum Alberico fratre, qui a primeuo scholis datus clericum fecerat, et postmodum a clero apostatice ac turpiter, militie amore, desciuerat. Municipium quoque eorum, ex quo agnominabantur, exprimerem, nisi generis eorum amica mihi contiguitate deuictus, pudori ipsorum parcere definissem. Guido etiam quidam, qui Trossellus cognominabatur, qui trans Sequanam oppidorum dominio potentiaque clarissimus, genere uero Francie uniuerse  conspicuus habebatur, fuge illius insignia uexit. Exstitere et alii huius sancte militie desertores, qui cum in patriam repedassent probro et exsecrationi habiti, ubique conclamabantur infames. Quorum quidem aliquos ignoramus; quibusdam uero, quorum 412 in promptu notitia est, derogare noluimus.

[XuI.] Ad portum itaque qui dicitur Sancti Simeonis deueniunt, naues nautasque reperiunt, nautis inquiunt: Â»Quid hic uobis prestolari infelices? Illos omnes quibus uictualia conuehere solebatis, morti noueritis destinatos; urbem enim ipsosque intra urbem Turcorum obsedit exercitus, et nos propria corpora ab eorum pernitie uix nuda excerpsimus.Â« Qui tristis nuntii iaculo terebrati, postquam apud  se diutius stupentes heserunt, salutem ad ultimum in fuga ponentes,

Conscensis ratibus petierunt equoris alta.

Nec mora, illis uolumina marina sulcantibus, Turci adsunt. Quos ibidem inuenere, perimunt, naues quas in ipso sali uado reperere, comburunt, exuuias illorum quos enecuere, diripiunt. Porro, postquam illi degeneres, et superni iuuaminis refuge, per obscenissima, ut ferunt, loca recesserant, residui qui perseuerare delegerant, iam tolerare hostilia sine ullo interstitio arma nequibant. Murum ergo inter se hostesque construunt, quem, continuatis excubiis, nocte dieque custodiunt. Ibi nostrorum oppressio adeo miseranda suboritur ut ad infames cibos, equorum asinorumque carnes, compellerentur.

 [XuII.] Per uisum Christus presbytero apparuit asseruitque Christianis fore presto.---Interea die quadam, principibus exercitus ante castrum quod intra urbem obsidebatur positis, et pro omnimoda quam patiebantur miseria animo atrocissime consternatis, ecce quidam presbyter astitit coram eis, et ait: Â»Patroni et seniores, uisionem excellentie uestre refero, que consolationi uestre, si ei credideritis, proderit, ut spero. Cum in ecclesia Beate Dei Genitricis quadam nocte dormirem, Dominus iehsu Christus, cum ipsa Matre piissima, et beato apostolorum principe Petro, mihi apparuit, et assistens, dixit: Scisne qui sum? Minime, inquam. Dixerat, et ecce in ipso capitis eius nimbo, uti solet,  in picturis fieri, crucis species apparuit. Interrogatione ergo iterata Saluatoris imago repetiit. Necdum nosti quem uideas? Non alias, Domine, aio, tuam reuiso notitiam, nisi quia tuis modo conspicio ceruicibus imminere crucis effigiem, quod tuam specialiter, quocunque pingitur, insignire consueuit imaginem. Haud, inquit, erras; ipse ego sum. Confestim, non immemor eius quam pariter patiebamur angustie, pedibus me illius aduolui, et deprecabar obnixe quatenus communi pro fide certantium calamitati succurreret. Optime, inquit, que tolerastis attendi, amodo uobis opitulari non differam. Meo instinctu huius expeditionis uota sumpsistis, Niceam ciuitatem me expugnante cepistis, multiplices sub meo ducatu  uictorias habuistis, et cum uos huc usque perduxerim, erumnis quas in obsidendo urbem Antiochiam passi estis indolui, queque intra urbem modo etiam toleratis. Sed cum uos tot beneficiis tantisque triumphis extulerim, urbique uictores induxerim, sanos incolumesque seruauerim, uos meo munere abutentes, et cum Christianis male egistis, et cum paganis mulieribus fedissime cohesistis, fetorem nimii clamoris in celum emisistis.

Â»Ad hec pietatis inuincibilis uirgo, et humani generis Maria ad Deum semper interpres, et clauiger ethereus Antiochenorum specialis episcopus Petrus, ad uestigia misericordissimi Domini prouoluuntur, deprecantur et rogant ut populo laboranti suum impendat solatium. Ubi etiam ipse mirabilis  Petrus per se intulit: Â»Meminit, Domine, maiestas tua, quam pudendis domum meam in hac urbe attaminarunt pagani sordibus, redundat ad tue diuinitatis iniuriam, quod tua sacraria flagitiis compleuere et cedibus. Cum ergo eos tandem, miseratus, expuleris, gaudiumque super hac re celo intuleris, tu tam pii facti penitens, eorum superbiam regredi in statum pristinum aduersus temetipsum patieris?

Â»Motus ergo his dictis, Dominus mihi dixit: Â»uade, et dic populo meo, ut ad me precordialiter conuertatur, et ego me ad ipsos totis polliceor uisceribus reuersurum, et intra quinque dies maximum uobis prebebo subsidium. Litanias itaque instituant, istudque Responsorium Ecclesiastici quique  decantent: Â»Congregati sunt inimici nostri, et gloriantur in uirtute sua. Contere fortitudinem illorum, Domine, et disperge illos, ut cognoscant, quia non est alius qui pugnet pro nobis, nisi tu Deus noster. Disperge illos in uirtute tua, et destrue eos, protector noster Domine.Â« Quibus peroratis adiecit presbyter: Â»Si de his que dicta sunt, aliqua uestris animis irrepit ambiguitas, ego in huius nomine ueritatis, cuicunque uolueritis me examini uel iudicio, seu ignis seu precipitii, plena fide submittam, et si ledi me contigerit, lesione mee atrociorem quam potestis addite penam.Â« At uir undecunque canonicus Podiensis episcopus, Euangelia iubet crucemque deferri, quatenus uerba eius fides astrueret sacramenti.

[XuIII.] Obsessione cincti forti animo futuros mutuo  iurant duces.---His peractis extemplo principes, communicato consilio, mutuo sibi sacramenta dederunt, quod scilicet: Â»Neque mors, neque uita a cepta eos defensione suffugere cogeret, quantacunque uel ipsos urgeri necessitate contingeret.Â« Primo igitur Bemundus, secundo Sancti Egidii comes, Hugo Magnus, Robertus Northmannicus, dux Godefridus, comesque Flandrensis, pari se nunquam quod ceperant deserturos, animositate iurarunt. At Tancredus ea conditione iurauit quia, quandiu quadraginta militum suffragio niti posset, non solum ex ea quam patiebantur tunc, obsidione 413 sese nequaquam subduceret, sed nec ab Hierosolymorum itinere abduci, nisi obuia morte ualeret.  Que res audita minoribus, magnam in totius subiecte multitudinis pectoribus fortitudinem parturiuit.



CAPUT Iu.

[XIX.] Cuidam per uisum lanceam, qua Christi latus perforatum est, in Antiochena ecclesia absconsam ostendit B. Andreas  .---Antequam quoque Antiochena ciuitas caperetur, cuidam de exercitu, Petro nomine, beati Andree apostoli species apparuit, dicens: Â»Quid tecum agitur?Â« Cui ille stupidus non ad interrogata respondit, sed, quis esset, quesiuit. Ille Andream apostolum se esse non tacuit. Â»Nouerisque, ait, fili, quia cum urbem, Deo aperiente, Francorum uirtus intrauerit, ad beati Petri coapostoli mei ac fratris Ecclesiam ibis, ibique tali  in loco lanceam, qua Saluatoris nostri Iesu Christi perforatum legitur latus, inuenire poteris.Â« Dixit, nec addens plura, recessit. Cuius uisionis conscium neminem homo isdem facere tunc uoluit; nec eam apud se tanti pendit ut ludibriis somniorum, quibus pene indesinenter afficimur, maius in ullo estimaret ualere aliquid. Et tamen non sui, dum cum apostolo loqueretur, penitus immemor ei intulerat: Â»Domine, inquit, si hoc quod a te precipitur nostris edicerem quod fidei indicium dubiis adhiberem, unde ad credendum cogi possent?Â« Ad hec uerba gloriosus apostolus hominem corripuit, et ad beati fratris basilicam, in eum quo erat reposita lancea locum spiritaliter asportauit.

Capta postmodum ciuitate, cum Dei populus his,  quas prelibauimus, subiiceretur exitiis, idem iterum memorabilis apostolus, qui iuste omnimodis earum rerum procurator fieri ceperat, quas ad karissimi fratris ornatum domus pertinere cognouerat, homini illi Petro rursus apparuit: Â»Quare, inquit, distulisti manifestare quod iusseram? Cum uideas tuos hinc inediarum periclitari incommodo, illinc Turcis insistentibus, fouee iam propemodum desperationis illabi, ea que me prenuntiante didiceras, ipsis notificare debueras, cum procul dubio eos scire conueniat, quia quocunque lanceam eamdem pertulerint, uictoria sibi certa proueniat.Â« Qua apostoli admonitione secundo habita, nostris cepit uerborum que in uisione audierat seriem predicare. Populus autem hominis dicta reuerberans,  mendacii simile quid putabant, undique enim eos circumcingentibus malis, spem aliquam eius concipere rei nullatenus poterant. At ille pertinax, et ex apostolici sermonis auctoritate solidior, asseuerabat sibi apparuisse apostolum et bis in uisione dixisse: Â»Propera, et dicere quantocius militie Domini periclitanti ne differas, quatenus timore recusso Deo adiutorium pollicenti indubia fide cohereat; citra enim quinque dierum spatium tale quid Dominus reuelabit, per quod multo gaudio sua pectora reuelabit; et si prelium eis ingruerit, hoc sacro preeunte signo, omnis sibi hostilitas deuicta mox suberit.Â« Cepere interea ad dictorum illius credulitatem sedula hominis illius suasione  uocari et uicaria iam commonitione, spei qualiscunque respiratione iuuari: Â»Non ita, inquiunt, nobis est desipiendum ut nos pro fidei defensione conclusos, Deus tot hactenus uictoriarum prestitor, de se sperantes, et ad se gemebundis animis inhiantes, Turcorum gladiis concidendos exponat; sed pro certo credi debet quia post tristia tempora, lucem nobis sue miserationis ostendat; timoremque suum super eas que se non exquisierunt gentes immittat.Â«



CAPUT u.

[XX.] Igitur qui tuebantur castrum Turci, tanta circumfuderant nostros instantia ut intra quamdam, que in prospectu castelli erat arcem, tres eorum milites obstruserint. Prodeuntes etenim e  castello pagani tanto in nostros bacchabantur incursu ut penitus tolerare nequirent. Duo itaque ex his quos incluserant militibus, uulnerati aufugiunt; tertius diem aduersus hostes, in sui defensione, continuat, adeo ut duos ex eis super muri deambulacra, sectis ipsorum hastilibus, occiderit. Ipsi etenim tres hastas Turci pre manibus concidendo minuerant. Erat autem militi illi nomen Hugo, et agnominabatur Insanus, de domesticis cuiusdam Iosfredi, qui de Montescabioso prenomen habebat.

[XXI.] Qua Bemundus arte milites excitat ad pugnam.---Memorabilis autem Bemundus, cum ad castrum expugnandum uix aliquos suadere ualeret,  nam qui domi delitescebant, panis aliqui penuria arctabantur, alii gentilium rabie ac numero terrebantur, graui animaduersione citatus, ex ea ciuitatis iubet ignem parte supponi qua situm fuerat nuper defuncti palatium Cassiani. Quod quique uidentes, derelictis que cremabantur omnibus, alii ab incendio confugiebant ad castrum; alii ad comitis Sancti Egidii confluxere portam, quidam ad Godefridum coiere ducem, quisque ad eam cuius indigena putabatur gentem. Mox ad cepte destitutionis augmentum uehementissime nimietas tempestatis incessit, ita ut fieret tanta ualitudo uentorum, quo neminem pene liceret incedere rectum. Bemundus interea, dum conflagratione horribili abradi funditus conspicit urbem, cepit pro ecclesia Beati  Petri et Sancte Marie, aliisque ecclesiis anxie 414 nimis estuare. Ab hora tamen tertia usque ad noctis medium, flamma deseuiens, ecclesiarum domorumque duo millia redegit in cinerem. Circa meditullium ergo noctis, pyrre furentis conquieuit acerbitas.

[XXII.] Ignis de celo cadens Turcorum exitium prenuntiat.---Preterea castellani atrocissime uexabant nostros, qui uersabantur in urbe, assiduo ipsos molimine inedia fatigatos, interdiu ac nocte pulsantes, nichilque utrorumque exercitus nisi lancee et gladii disparabant. uidentes itaque nostri indesinenti se duellione teneri, nec sibi si omnis uictualium copia suppeteret, aut edendi, aut bibendi  opportunitatem ulla ex parte concedi, inter se et hostes, cemento ac lapide castrum edificant, machinis frequentibus ambire festinant, ut uel de cetero aliquantisper securiores existant. Pars aliqua Turcorum commanebat in castro, que momentis prope singulis nostros consueuerat irritare bello, alia propter castellum quodam hospitabatur in campo. Nocte ergo sequenti ignis species a plaga occidentali de celo prolabitur, ac intra hostilia castra cadendo demittitur. Utrisque partibus spectabile plurimum prebuit casus iste miraculum. At ubi mane inclaruit, quo citius potuere Turci a loco, in quo desederat celestis flamma, recedunt et ante Bemundi, quam occupauerat portam, castra reponunt. Quod portentum, illud quod sibi imminebat  patenter, si intellexissent, enuntiare uidebatur exitium.

Porro oppidani, qui crebris nostro exercitui irruptionibus incumbebant, pene sine ullo temporis interstitio intentis arcubus, nostrorum uulneribus aut necibus insistebant. Qui autem exterius ciuitatem uallauerant, et menibus adiacens territorium longe lateque contexerant, custodia adeo uigilanti uniuerse introitus urbis obstruserant, ut nusquam exire uel ingredi, nisi noctu, et hoc clam omnino ualerent. Cum tanto namque numero idem hostes luxuriaque conuenerant ut passim nichil aliud quam homines ac tentoria uiderentur, pretiosa supellex, uariarum uestium claritates, armentorum ac pecuariorum ad uictualia greges. Ad hec in similitudinem,  ut ita dicam, templi, ornate uxores, tum preterea ad libidinis cumulum, pharetrate cum arcubus aduenere uirgines, ut ueteris in eis Diane noua cerneretur species, ut non causa bellandi, sed potius sub obtentu putarentur conuenisse gestiendi. Prelio plane maiori exacto, ab his, qui interfuere asseritur, quod etiam recens nati infantuli, quos in ipso procinctu expeditionis enixe mulieres fuerant, dum pro urgentium Francorum insecutione preproperant, seque morarum ac oneris impatientes exoccupant, medio proiecti reperirentur in gramine, uti eos, dum sibi quam illis plus metuunt, negligenter effuderant.

[XXIII.] Quam maximam ciborum penuriam patiuntur obsessi.---In hunc itaque, quo diximus, modum,  Turcis undique nostros prodire uetantibus, et exteriori prorsus sibi necessariorum procuratione negata, famis per omnem pene exercitum successere pericula, et atroci inediarum insolentia, pauperiorum quorumque precordia pulsabantur. Cum enim Franci, Antiochiam obsidentes, uniuersam ciuibus contrahendarum escarum copiam ademissent, tanto in urbe capta arctiorem reperere substantiam, quanto diligentiorem, ne contra se muniretur a Turcis, ipsi obsessores habuere custodiam. Extenuatis denique que ad usum pertinebant omnibus, panis exiguus uno Byzanteo emebatur. Annone ergo raritas et condimenti parcitas, cum plurimam ubique peperisset angustiam, multis, pre inopia  tumescentibus, extorsit animam. De uini potione tacendum, quod ab omnium generaliter ore perierat. Et plane malum biberet, cui nichil suppetebat ut ederet. Iam deficiente legitimi uictus obsonio, equine carnis quisquam uix reuerebatur edulium, contristabatque plurimos frequentibus quesita macellis, et carius empta paucitas asinorum. Pullus quindecim solidis uendebatur et duobus ouum, nuxque denario. Ubi enim hominum frequentia, cibique totius penuria, necesse constitit cara ibidem haberi omnia. Ficorum, carduorum, atque uitium frondes in pulmenta transierant. Iamque in arboribus fructus queri cessauerat. Olerum uices, quorumlibet foliorum concocte diuersitates agebant. Equorum, camelorum, asinorum, boum, bubalorumque  carnes, personarum opulentiorum deferebantur ad esum; sed sicca eorumdem tergora, in morem sepiarum concisa, dum diuturno igne coquerentur elixa, accuratissimam pauperioribus prebuere coquinam.

[XXIu.] Legantur ubique gentium urbes obsesse, historiarumque ueterum uniuersitas retexatur, quosnam populos ualebimus inuenire, qui a paterna regione exsules, erga tantas indigentias pertinaces atque duri, adeo potuerint perseueranter existere? Plane si Troiana decennio suo illustris obiiciatur obsidio, datas profecto uicarie securitatis sepenumero hinc indeque profitemur inducias, in quibus et hebetatarum uirium reficiebantur acumina, et stipendiorum affluentia terre ac pelagi cooperatione  successit. Et si aliquos aliquando obsessos, aliqua uspiam inedie contigit pertulisse discrimina, nimirum id tulerunt pro libertate tuenda, cum Â»corporum et patrie defensio pre omnibus omnino sit rebus habenda.Â« Hi nulla libidine plus habendi, imo 415 sub obtentu pro Deo egendi, a naturali diducti sunt solo, hi ut diuinas ab Ecclesiis amolirentur iniurias, eas ciborum, accubituum, excubiarum, frigorum, pluuiarumque sustinuere miserias indeficientisque timoris angustias, quas a seculo nequaquam passas quis audierit uel legerit gentes ullas. Et quod maius dignoscitur prestare miraculum, cum intra proprios adhuc tenerentur fines, uix in sui regis exercitu tridui spatio patiebantur tentoria, etiam cum non excedere cogerentur a prouincia.  Nullus, ut estimo, eorum qui illi subiacuere periculo exstitit, qui anxietates ualeat animorum corporumque tormenta recolere que eos ibidem contigerit tolerare. Hec animaduersio, uiginti sex diebus continuis perdurauit.



CAPUT uI.

[XXu.] Stephanus comes Blesensis extra urbem Antiochenam quid gesserit.---Eo tempore Stephanus Blesensis comes, uir multe quondam modestie, magnique consilii, quem uniuersus sibi exercitus delegerat preceptorem, acri se perhibens morbo detentum, antequam Antiochie nostris patuisset introitus, in quoddam concesserat oppidulum, quod constat Alexandriolam uocitatum. Capta uero urbe,  et rursus obsessa, cum comites Christianos intra urbem diris calamitatibus comperisset urgeri, necessitate nescio an uoluntate huc usque distulit auxilium ipsius prestolantes. Ipse uero, ubi edidicit Turcorum examina ciuitatis pro menibus consedisse, callide ad montana processit, et quenam hostium copie haberentur attendit. Cum ergo papilionibus rura operta conspexisset innumeris, humana tactus cogitatione, recessit, dum estimat quod in urbe conclusis succurrere uis mortalium nulla possit. uir namque expers totius leuitatis, fugax ignauie, et amore prestantissimus ueritatis, dum se nequaquam eis subuenire posse estimat, et illos morituros, sicut circumstantia testabatur, non dubitat, si sibi interim prouideat, nichil infamia dignum se facere  putat, dum se opportuniori tempori reseruat.

Et certe multo meliorem eius fugam arbitror, que indecens factum martyrii repensione correxit, quam eorum perseuerantiam, quorum reditus se in totius spurcitie et sceleris profunda deflexit; si tamen fuga dici debuit ubi certa, ut dicitur, egritudo pretendi potuit. Quis comitem Stephanum et Hugonem magnum, quibusdam eorum qui perseuerauere, ob hoc utique quia redisse uisi sunt, comparabiles dixerit, quorum tanta honestas semper exstitit? Finis ad huius rei, de qua criminantur, exsecutionem adeo claruit ut de his iam secura laus cantari possit; illorum uero uita, omnium bonorum pudor sit. Attendamus illos, qui de Hierosolymitana, quia ibi interfuerunt, captiuitate superbiunt, et uidebimus  quia in flagitiis, proditionibus, periuriis, nemo eorum alicui se patitur esse secundum. Horum anteriora ac posteroria redolere probantur honestum. Illi, Â»quia Hierusalem uiderint et sepulcrum, putant de cetero sibi secure criminibus insistendum,Â« et sanctis ad sui comparationem hominibus improperant reditum, nec, sese per scelera infinita putentibus, eorum finem considerant predicandum. Sed his omissis, cepte seriei intendamus articulum.

[XXuI.] Digrediens ergo ab Alexandriola municipio suo, comes isdem, ad eam urbem, que appellatur Philomena, peruenit. Iam imperatori tyrannico captam Antiochiam fuerat nuntiatum, quo ipse cum multis copiis accelerabat iter, estimans se a Francis  eam sine dubio recepturum.

Imperator odio Francos persequi dignoscitur.---Comes itaque cum principem cupidissimum obuiam habuisset, et ille de statu Christiane militie ac ciuitatis prodite eum requisisset, comes utique captam urbem minime reticuit, castrum uero Turcos adhuc retinere perhibuit. Â»Sed, proh dolor! ait, gaudium ciuitatis obtente, iterata turbauit obsidio, dum qui Turcos pridem obsederant, uice miserabiliter commutata, circumcinguntur a Turcis. Qualiter autem postquam inde recesserim se egerunt, incertum habeo.Â« Hec quidem secreto principi a comite sunt suggesta. At imperator hec audiens, et ab spe cui innitebatur decidens, Guidonem Bemundi germanum,  uirum militari uiuacitate conspicuum, quosdamque alios euocat, remque multo deterius quam comes ei dixerat, manifestat. Â»Quid, inquit, facto opus esse decernitis? Franci atrocissima Turcorum obsidione premuntur, aut fortasse, iam eorum occubuere mucronibus, seu etiam per diuersas sunt prouincias iugo eterne captiuitatis addicti. Quia ergo deferendo eis presidio nichil nobis potentie, aut opportunitatis arridet, presertim cum si progressius eamus, uerendum nobis sit, ne nos Turcis occurrentibus pereamus, si uestre prudentie uidetur idoneum, reuertamur.Â« Hec dicens, perfidissimus ipse, sine dubio iucundabatur, quia perisse audierat, quos non minori quam Turcos inuidentia exsecrabatur.

 [XXuII.] At Guido audito fratris Bemundi Francorumque discrimine, tam ipse quam familiares ac necessarii eius uehementissimis eiulatibus complorantes, etiam aduersus ipsum Dominum, sumpta iam merito, ut putabant, iurgandi audacia, conquerebantur, dicentes: Â»Deus omnipotens, iudicium cuius 416 a recto nunquam exorbitat, qui super sortem iustorum nullo modo peccatorum sceptra relinquis, cur populum, qui parentes, uxores, filios, honores eximios, solum naturale reliquerat, imo pro tui desiderio sese quotidianis crucibus mortique tradiderat, nefandorum hominum gladiis feriendum, absque subsidio tue protectionis obieceris? Plane si uerum fore constiterit ut ita eos siueris profanis manibus internecionis exitio tradi, quem deinceps  reperies tuis mandatis obtemperare uolentem, cum te ad tuos defendendum uniuersi amodo iudicare debeant impotentem? Sed esto. Pro te occidi uolueris, gloria et honore eos coronaueris. Certe etsi illis regna centuplicata contuleris, fidei tamen tue hominem, et capitis commotionem opprobriumque sempiternum in gentibus feceris. Uniuersum Christiani nominis orbem extreme desperationis ac incredulitatis fouee intrusisti, nequissimis uero hominum irrefragabilem contra tuos audaciam perpetuo contulisti. Non erit denique ulterius iam, qui magnum quid de te presumat, cum eos, qui cunctis mortalibus specialius tibi obsequi putabant, tam indigno subrui fine conspiciat. Die ergo, piissime, qua te deinceps tui fronte uocabunt [al., inuocabunt],  cum tui tales tuorum exitus exspectabunt?Â« Has  et alias in eis anxietatis et dire querimonie uoces, ferocissimus dolor expresserat in tantum, ut in toto quem tyrannus ille ductabat exercitu, nulli pene episcoporum, abbatum, clericorum, laicorum, nimietate stuporis absorpti, auderent per aliquos Deum inuocare dies. Guido autem fratris unanimitatem, tantique principis magnanimitatem ad memoriam reducens, replicatis miserabiliter optimis uiri qualitatibus, merorem intimum multis ululatibus personabat.

Preterea in reditu positus imperator, dum, rupto Francorum obstaculo, Turcos liberius passim oberraturos iam iamque formidat, his qui sibi militabant hominibus imperat: Â»Ite, inquit, et imperiali edicto totius regionis huius homines cogite, uniuersa Bulgarie  loca uastate, ut cum Turci prouincias nostras depopulaturi discurrerint, nichil ad usum pertinens istic ualeant reperire.Â« uellent itaque nollent, ii qui nostris concurrere festinabant, Christiani uidelicet, reuerti cum imperatore coguntur. Et milites quidem preceptum properabant implere tyrannicum, pedites per angariam sequebantur exercitum, et dum celeritatem equitum assequi affectant, inextricabili sese infirmitatis impedimento precipitant. Passim ergo tanti impatientes laboris deficiunt, et inter eundum innumeri eorum languoribus apprehensi occumbunt. In urbem denique Constantinopolitanam repedante tyranno, quique per Grecias, in sua unde uenerant, remearunt. Hic itaque huic libello finis accedat.



LIBER SEXTUS.



CAPUT PRIMUM.


Cum in authenticis historiis sanctorum Patrum, Deo auctore, patrata bella relegimus, et pro tantillorum hominum pene nulla fide tanta euenisse perpendimus, , plebis Iudaice despiciendam ducimus uanitatem infelicissimos hominum, pro solis Deo uentribus seruientes, nisi ratio obuiaret, placentiores Deo putare possemus quam istos quorum tota spiritualis fuerat seruitus. Illis namque a sola idololatria tutis, prospere proueniebant omnia, crebre uictorie, multa copia, istis uero difficulter uincere, inter uincendum damna frequentia, rare opulentie, continue quidem, et tunc crudelissime egestates, cum ii non militarem, sed monachalem quantum ad parcimoniam sanctimoniamque pertinet, uitam ducerent. Quod totum ratio gratissima nobis exponit, dum attendimus, quia Â»Deus flagellat omnem filium quem diligit ,Â« et quibus temporalia discipline  rigore subducit, his spiritualia sempiterne dulcedinis affectione disponit.

[I.] Lancea, de qua prioris libri cap. 4 reperitur. Petrus Eremita dirigitur ad Turcos.---Igitur post uerba Petri illius, cui beato Andrea interprete reuelationem Dominice lancee diximus factam, multa populus exsultatione Christianus inualuit, et tanti quem prestolabatur euentus spectaculo de profundo  desperationis emersit. Indice itaque illo, ad locum, quem designauerat, ab omnibus curritur, et in Ecclesia Beati Petri secus altare Dominicum fieri fossa iubetur. Tredecim ergo hominibus, a luce prima in uesperum, haustam efferentibus terram, homo ipse inuenit lanceam. uidentes autem audite uisioni omnimodis concinuisse rem gestam, magnam cuncti concepere letitiam, nec minorem letitia, iam contra omnis hostis audaciam. Acceptam hoc modo 417 lanceam cum ingenti extulere gloria, et ab illa die, de bello agendo cepere fidenter inire consilia. Denique dum primores Christiani agminis, coacto consilio, quid facto opus esset pari sensu euentilant, id antequam prelientur faciendum censent quatenus Turcos primum directa legatione  conueniant, ut a Christianorum finium occupatione desistant, nec Christi facere seruos extorres, aut mortibus addicere uelint, sed se, suo contenti termino, sub propria regione contineant. Accito igitur illo Petro, huius operis initiis non incognito eremita, et adhibito illi quodam Herluino, utriusque lingue perito interprete, pariter ambos ad profanum principem dirigunt, eisque materiam sermonis imponunt. Qui cum ad gentilis illius tabernaculum deuenissent, et admissi horrendo diabolici hominis conspectui astitissent, huius modi serie perorarunt.

[II.] Â»Plurimum principum nostrorum animis miraculum intulisse noueritis quod terram nomini antiquitus Christiano, solida libertate, possessam, adeo  irreuerenter et improbe introire ac usurpare ceperitis. Cum enim indubie sciueritis, ex nostrarum, quas audistis, assiduitate contra uos uictoriarum, Christi nullatenus desciuisse potentiam, uestramque aduersus ipsum experti sitis parum posse ualentiam, nullo modo estimant quod toties bello pulsi, preliandi contra Deum audeatis ulterius iterare dementiam. Unde iam unanimiter arbitramur quod prudentia uestra non ob aliud hucusque conuenerit, nisi ut per Christianos, qui nobiscum uersantur pontifices, fidei nostre dogmate imbui possit. Procul dubio namque scimus, quia nequaquam de uestra salute curatis, sed [al., si] contra catholicam credulitatem bella tentatis. Petimus ergo pariter, uestre consulentes inscientie, ut ab hac presumptione  cessetis, scientes quia beatus Petrus apostolus, Deo prebente, eam sibi arrogat, cuius primum minime antistitem se ignorat, et quam nostro, licet peccatorum, officio, restituere ad Dei cultum, qua illam imbuit, cogitat. A principibus etiam uobis substantiam, quam detulistis, uniuersam referre, summa liberalitate conceditur; nec si pacifice recedatis, aliquis nostrorum uobis lesionem quamlibet molietur.Â«

At Curbaran dictorum Petri magnificentia precordialiter lesus, iam Turcorum, qui astiterant, his auditis, immaniter ferociente superbia, ait:

[III.] Â»Terram, quam dicitis uestre ab antiquo Christianitati exstitisse subiectam, nostram, nobisque  omnimodo iure debitam probabimus, presertim cum eam nationi, uix feminas equiparanti, mirifica uirtute tulerimus. Porro ingenti desipientie deputamus quod uos, uenientes a finibus terre supremis de nostris nos minamini, imo tota uirium collatione conamini propulsare sedibus, cum uobis ad id explendum suppetant non opes, non arma, non numerus. Christianum uero nomen, non modo non excipimus, sed abruptissima despectione respuimus. Et, ut ea que intulistis breui clausula finiamus, uos qui legatione fungimini, ad uestros principes ocius reuertimini; eisque dicite: Quia si nostre conditioni fieri desiderant consimiles, et Christum diffiteri, cui uidentur acclines, nos non hanc eis tantum prouinciam, sed et maioris opulentie  et amplitudinis dabimus terram, hisque castellis ac urbibus gratuito dilargitis, nullos ipsorum patiemur pedites, sed generaliter cunctos instituemus equites, et ubi ritus pariter indifferentes habebimus, de mutua pariter amicitia, et contiguitate gaudebimus. Quod si a proposita deliberauerint exorbitare sententia, incident, sine dubio, inuise citius mortis exitia, aut eterne subibunt captiuitatis exsilia, seruituri utique tam nobis quam posteritati nostre per secula. Â»Dixerat, ac celeriter legatione reuersa, militie Christiane ducibus notificata sunt omnia.



CAPUT II.

[Iu.] Ad Deum piis exercitiis confugiunt Christiani.---Exercitus itaque, in arcto admodum constitutus,  dum istinc crudeli uexaretur inedia, illinc dira gentilium, qui se prorsus ambierant, formidine roderetur, tandem ad diuina sese subsidia refundentes, ieiunia triduana Podiensi magnifico institutore concelebrant. Litanias supplices ab ecclesia in ecclesiam explicant, confessione peccatorum sincera se mundant, et episcopali uel sacerdotali consequenter absolutione promerita, corporis ac sanguinis Domini sacramento plena fide communicant, eleemosynas, prout potest, quisque largitur, sacrificia ubique diuina pro se offerri exorant. Denique sumpta iam ex his securitate, de bello proponitur, ac intra ciuitatem sena illico acies ordinatur.

[u.] Ordinantur acies ad pugnam.---In prima acie in his uidelicet, qui primas uires ictusque  Turcorum exciperent, exstitit Hugo, iuxta sui nominis qualitatem uere magnus, adiuncto manui eius uniuerso Francorum agmine, et preter ceteros Flandrensi comite. Audiui de hoc ipso regio homine, quia, antequam de prelio ageretur, suus eidem dispensator, non paruo pretio pedem cameli emerat, hoc nempe magis eius esui competens reperire non potuerat. Quem dominicum hominem uictualium insolentia adeo extenuauerat ut uix equitare sufficeret, et cum suggereretur ei quatenus non ad bella procederet, sed uel cum castelli obsessoribus in urbe maneret: Â»Absit, inquit alacriter, plane uadam, et utinam cum morituris funera illic beata contingam!Â«

[uI.] Porro in secunda acie, dux eximius Godefridus  418 cum suo locatur exercitu. Tertiam Northmannorum comes Robertus cum suo cuneo fecit. Quarte prefuit uir spectabilis Podiensis epicopus, ferens secum lanceam que recens inuenta fuerat Saluatoris. Hec constitit ex suo ipsius et Raimundi Sancti Egidii comitis comitatu. Ipsius autem ad expugnandum castrum, ne in ciuitatem oppidani desilirent, presentia desedit in urbe. In quinta acie fuit Tancredus cum suo agmine. In sexta, Bemundus cum sua postremus incessit militia.

[uII.] Precedunt uiri ecclesiastici sacris uestibus induti.---At episcopi, presbyteri, clerici, ac monachi, ecclesiasticis ornati induuiis, premissis pariter  processere crucibus, decertaturos uotis studentes adiuuare flebilibus, et ipsi quoque prestolantes, si suos cedi contingeret, martyrii munus. Quidam certaminis exitum de meniorum eminentia prospectabant, Dominice crucis signa pre manibus exhibentes, et exinde procedentem exercitum consignantes. Eo ergo quem premisimus ordine, per eam, que erat ante eorum fanum, quod Mathomariam nostri dicunt, portam, adeo pedetentim lenteque prodeunt, ut etiam cuilibet anicule infirmanti, necesse nullatenus uideretur temperatiorem habere gradum. Deus omnipotens, quantis illic animorum rugitibus clamabaris, et fame diutina fatiscentibus quorumque corpusculis, rapidissimus, ex timoris instantia, in tuas altissime aures miserorum cordium  dolor ascenderat! Quantis anxietatibus mens corpori tunc residua agebatur! Et cum cogeret imbecillitas desperare uictoriam, sola Deus in mentibus omnium, pia pro te sufferentia tractabatur. Merore precordia quatiuntur, et exsuccatum longa inedia caput lacrymarum concutiebat ariditas. Iam exterioris hominis deficiente materie, spiritualium desideriorum uiolentie concrepabant. Bone Deus, quidnam rei huiusmodi deuotionibus poteras denegare, quos tantis estibus conspiciebas, imo faciebas ardere? Dum namque considero in illis, a facie, militarem ferociam, ab intimis, martyrii preponderare modestiam, reor et censeo a seculis ullis exercitibus parem in utraque parte non fuisse constantiam. Hos reuera dixerim tunc clamasse  in celum, hos sacris fateor insonuisse tubis, qui non uirium robore, sed singulari exercebantur ausu mentis.

[uIII.] Christianos irridet Curbaran: qui nichilominus timore perculsus fugam meditatur.---Interea Curbaran conspicit exeuntes, et dum alterum alteri succedere lentis attendit egressibus, eorum paucitate quam putabat irrisa: Â»Sinite, inquit, egredientes progredi, ut magis ualeant cum fugerint a regressu ciuitatis excludi.Â« At ubi uniuersus exercitus portas excessit, Curbaran intuitus Francorum gentem ordine numeroque pollentem, tum demum intremuit. Illico sue maiori domus, iam de fuga nutabundus, imperat ut, si a prima castrorum parte succendi cerneret ignem, emisso preconio  statim edici faceret, per diffusum ubilibet hostem, Francorum cuneum captare trophea uictorem. Cepit interim Curbaran sensim uestigia ferre retrorsum, ad montana contendens; nostrique illorum prosecutioni irrefragabiliter imminebant. Preterea Turci, superuacua calliditate, se diuidunt, parsque eorum circa plagam maris inambulat; pars Francos immobilis superuenientes exspectat, tali nostros estimantes ambitu concludi posse. Quod nostri attendentes, ausu quodam presumptiuo, sese itidem, intensa in eos acie, a ceteris diuisere. Sed hac sua insolentia, ipsi ea die sese solos nostro exercitui damnum fecere, dum uix, preter aliquos equites, peditum ulli uiui euasere. Huius temeritatis motor,  cum quibusdam aliis exstitit quidam nostras, Clarembaldus de uendoilo nomine, qui in his quidem celeberrimus, in illis prouinciis nichil gessit utile.

Prelium committunt Christiani.---Interea septima acies, contra illos maritimos, ex duabus aciebus, ducis scilicet Godefridi, et comitis Northmannie sumpta, contexitur, et Rainaldus quidam comes eidem preficitur. Ibi tota acrimonia, eo die, exstitit preliorum, nostrorum enim plurimos sagittarum ictibus exstinxerunt. A Pharphari autem, flumine scilicet, hostium equitatus usque ad montana porrigitur, que a se duorum millium spatio disparantur. Gentilium ergo phalanges parte ab utraque prosiliunt, et Francorum cuneum, quos nostri Turcorum primis incursibus,  quasi fortiores obiecerant, sagittis iaculisque configunt. At qui preerat regie mentis Hugo magnificus, a paterna magnanimitate non degener, inter hostium iactus ad subiectos exclamat: Â»Patimini, inquit, et secundos ac tertios audacter prestolamini ictus, quia isti sunt recessuri dicto citius.Â«

[IX.] Pro his pugnat Christus.---Et ecce, copie innumerabiles ceperunt de montanis emergere, quorum et equi et signa multo candore nitebant; nostris autem maximus ad eorum contuitum stupor increuit, uerentibus utique ne contrarie uenirent adminiculum ferre parti, donec comperiunt id fore, etiam uisibiliter, sibi prestitum adiutorium Christi. Quorum specialiter fuisse duces opinati sunt gloriosos  post militiam martyres, Georgium, Mercurium atque Demetrium. Hec a nostrorum plurimis uisa, et cum aliis que uiderant retulissent, plena, ut par erat, fide sunt credita. Et si Machabeis, olim pro circumcisione et carne porcina pugnantibus, euidens apparuisse legitur celeste suffragium, quanto amplius his debuit, qui pro repurgio Ecclesiis adhibendo, et statu fidei propagando, fusi sanguinis Christo detulere seruitium. Primi ergo illi hostes, qui a maris parte constiterant, tanto nostre gentis obstaculo sese repercuti 419 non ferentes, focos herbe subiiciunt, hoc uidelicet fugam signo illis innuentes, qui, dum prelium fieret, tentoria seruauerunt. At illi signo moti, pretiosioribus quibusque direptis, fugam ineunt. Franci uero, ubi potiores eorum uires  agnouerant, ad eorum scilicet tentoria contendebant.

Dimicantes quid soleant Turci.---Porro dux Godefridus, Flandrensisque comes, Hugo denique Magnus his qui crepidini fluminis adequitabant iunctis nisibus ingruebant. Hi plane tres cum suis, Dei Filium pro se crucifixum pre oculis appendentes, uniuerse eorum frequentie fortiter immerguntur. Ubi uero et alia nostra agmina id uiderunt, tota in aduersas acies animositate se ingerunt. E regione, hostium etiam multitudo, rabie intoleranda conclamans, et ipsa concurrit. Est autem huiusmodi eorum mos in acie positorum ut cannis ereis, quibus pro hastilibus utuntur, et cymbalorum tinnitibus  terrificisque uocibus infinitos fragores emittant, ut uix equi hominesque a tanti sonitus terrore subsistant. Sed nichil eorum tunc ualuere conatus, penitus eorum sunt exinanita molimina. Cepto etenim nostri bello, primo hostes profligauere conflictu, et ad eam, quam pre mentibus dudum habuerant, fugam, celeri expediuntur effectu. Quos tamen nostri, irremissa instantia, per castrorum suorum medium prosequuntur. Nec spoliorum hinc inde iacentium cupidine raptabantur, Christi inimicorum solo pasci cruore malentes. Persequuntur illos itaque ad pontem usque Pharphareum, et Tancredi usque castellum. Occupauerat ergo, illis recedentibus, campum spoliorum gloria grandis. Stabant ibi, ab hominibus quidem inania, auri autem et argenti ornamentorumque  quamplurium, non egena tentoria, ouium, caprarum, bouum fusa ubique pecuaria, equorum, mulorum, asinorum copiosa subsidia, frumenti, uini ac farine, collata sine discretione obsonia.

Prelium aduersum fecerunt Turci.---Christiani grates Christo rependunt urbemque ingrediuntur cum triumpho.---At Syrie Armenieque coloni, qui in illis uersabantur partibus, comperientes Francis insperatam cessisse uictoriam, obuios fugientibus Turcis se ubique prebentes, ad montana concurrunt et quoscunque comprehendunt, interimunt. Nostri preterea redeuntes, et immenso cordis iubilo, incomprehensibilia preconia rependentes suo cooperatori Christo, cum triumphi celestis honore ciuitatem intreunt. Ille autem, qui urbis preerat presidio,  uidens militie principem, nostris insistentibus terga uertentem, omnino intremuit. Et perpendens minus tutam amodo castelli fore sibi custodiam, signum cuiuspiam nostrorum principum, postposita dilatione, expostulat. Comes Sancti Egidii contiguus loco, ubi hec petebantur existens, signum proprium petitori exporrigi celeriter mandat. Quo ille castrensis excepto, turri prefixit. At Longobardi, Bemundi fauore omnium emuli aliorum, ipsius enim patrocinio nitebantur, principi castri illius inclamitant. Â»Hoc signum, inquiunt, non est Bemundi.Â« At ille cuius esset rogitans, cum didicisset, quia Sancti Egidii comitis, deposuit illud, comitique restituit. Petitoque Bemundi et accepto, securitatem pariter accepit, ut de his qui in oppido secum erant, si qui  nostre fidei iungi uellent, cum ipso Bemundo copiam remanendi haberent; sin alias, absque ullo sui ipsorum incommodo recederent. Ad iura itaque Bemundi concedente castello, et ex eius officio ad oppidi custodiam hominibus inductis, post paucos dies baptisma suscepit is, qui castrum reddiderat, et cum eo si quis Christiano nomini communicare maluerat. Si qui suis herere legibus uoluerunt, et propria super isto libertate potiti sunt; et usque in Sarracenorum terram, ipsius Bemundi commeatu, educti sunt.

[X.] Hoc bellum, quarto Kal. Iulii, in sue passionis uigilia Petrus et Paulus egerunt, eius urbis miserie condolentes, et nouorum ciuium exitia non  ferentes, qui eas eliminauerant que templum Dei Sanctum attaminauerant gentes. Ipsi namque miserescere iure debuerant quam utrique predicando docuerant. In ecclesiis plane stabula constituebantur equorum, et in parte ipsius maioris basilice Beati Petri, Mathomi sui erexerant domum. uicti denique hostes cum hac illacque diffugerent, montes ac ualles, rura ac nemora, calles et auia quibusdam semiuiuis, aliis mortuis, sauciis innumeris opplebantur. Repentina ergo Dei miseratione respecti, diuturne famis calamitatem celeri felicitate mutarunt, ut ubi duobus pridem solidis ouum uendebatur, bos uix denariis duodecim distraheretur, et ut breui omnia fine claudam, ubi inedie rabies incesserat, ibi tanta pecuniarum omniumque uictualium ubertas  accessit ut subita emersione passim exoriri uideretur omnis plenitudo rei, et aperuisse putaretur Dominus cataractas celi. Tanta tentoriorum numerositas exstitit, ut cum quique nostrorum tabernacula diripuissent, ditatis omnibus, iamque predarum sarcinas fastidientibus, uix inuenirentur qui raperent. Nec paupere occupante rem quamlibet ditior ullus superueniens uiolentiam inferebat, sed alter alteri sine contentione cedebat.



CAPUT III.

420 [XI.] Antiochiam imperatori offerunt duces Christiani.---Post hec principes nostri, dux Godefridus Sancti Egidii comes, Bemundus, Northmannie comes, Robertusque Flandrensis, et ceteri omnes, acto pariter consilio, Hugonem Magnum, et  Balduinum comitem de Montibus, pluresque alios illustris nominis uiros, ad imperatorem dirigunt, ut urbem Antiochenam reciperet, et que nostris fuerat pactus expleret. Iere siquidem, sed postmodum ad eos a quibus missi fuerant reditum distulere. Quodam enim in loco consecuti a Turcis, quibus equi ad manum fuere, elapsi sunt, quibus procul, aut captiui abducti, aut ferro finem sortiti sunt. Comes de Montibus, cui infortunio succubuerit, adhuc nobis minine certum est. Hugo autem Magnus, quare reditum suum detrectare uoluerit hec aliquibus uidetur occasio. Cum esset alias strenuitatis immense, in procurandis tamen his, que usibus tanti hominis sufficientia crederentur, minus se sollicitum exhibebat,  et ideo uir honestissime delicatus, inter eos, qui aut tenaciores erant, aut in his contrahendis acriores, quibus aut maior erat uel in nullo secundus, egere timebat. Sed de eius reditu, iuste nemo queri debuit, qui postmodum, ad hoc idem postliminium faciens, martyris et optimi semper militis nomine insigniendus, occubuit.

[XII.] Agunt de Hierosolimitano itinere.---Diuerse Raimundi incursiones in Turcos.---Denique non multo post, tractatum est quomodo Hierosolymitani itineris, pro quo tanta tulerant intentio consequeretur effectum, idemque populus, qui ad id desiderantissime aspirabat, qualiter interim regeretur, donec ad rem esset uentum. Perpenderant plane proceres, quia inter eundem multa estiuo tempore  inaquositas habeatur: et idcirco, ad Kal. usque Nouembris differenda profectio iudicatur. Interim ergo assentientibus huic consilio cunctis, seniores exercitus per urbes et oppida, sibi ad inuicem distributa et acquisita, se diuidunt, et ubique per subiectos sibi populos, a preconibus celebrari precipiunt, quatenus si quis eorum egeret, sub donatiui pactione potentioribus adhereret. Fuit inter alios uir equestris ordinis, armorumque exercitio summopere preminens, de primoribus comitis Sancti Egidii necessariis existens, Raimundus nomine, cognomento Pilitus, cui et militum et peditum plurimi sese contulere. Huic itaque, et pro sui munificentia, et pro ingenita industria, multis applicitis, conflato non exiguo exercitu, itur in Sarracenorum terram,  castrumque aggrediuntur quod dicunt Talamaniam. Oppidani uero idem, cum essent Syri, a prefato sunt uiro propria statim deditione recepti. Quo intra idipsum municipium octo commorante diebus, nuntiatur eidem haud procul inde haberi castrum Sarracenorum, innumerabili uulgo frequentissimum. Ad hoc irrumpendum dum rapidissimo ferrentur assultu, Deo penetrante, subigitur. Habitatoribus ergo correptis, qui Christiana sacramenta suscipere acquieuerunt, seruati sunt incolumes: qui detrectauere, necantur.

His explicitis, Deo gratias redhibentes Talamaniam reuertuntur, et tertia die inde digressi, ferocissimam munimentis, ac uariarum gentium coactione superbam ciuitatem, uocabulo Marram expetunt.  Hec prelibato contigua erat presidio, in quam a circumiacentibus castris ac urbibus precipue ab Aleph, Sarracenorum Turcorumque sentina confluxerat. Quibus phalanga gentilium obuiam dimicatura processit; nostrique se estimantes cum eis posse pro more bello decernere, cita illorum sunt tergiuersatione decepti. Attamen hostes idem, creberrime prodeuntes, non desistebant lacessere nostros. Tota itaque dies, utrarumque partium uicariis incursibus recursibusque occupata subducitur. Acerrimus ergo nostros cum decoqueret estus; et inusitata ariditate sitis quorumque interiora fatiscerent, remedio nullatenus suppetente, uoluerunt ea nocte iuxta eamdem urbem tentoria ponere.  Ciuitatenses autem cum subintellexissent nostros aliqua ex parte nutare, Syri enim primi de fuga ceperunt agere, acrius eis ex eorum facti propensa pusillanimitate feroces, iam non uerentur insistere. Qua irruptione uexati, animas Deo, studio pietatis extrusas quam plurimi reddiderunt. Hec finalis eorumdem dies, quinto Iulii mensis die facta dignoscitur. Residui autem Franci Talamaniam regressi, cum suo duce Raimundo plurimis desedere diebus ibidem. Antiochie uero commanentes, multa se tranquillitate opulentiaque gerebant.

[XIII.] Aimarus Podiensis episcopus migrat e uita.---Sed hanc eorum serenitatem, occulta, qua nescimus, dispensatione, obscurissimo confestim turbauit  nubilo Deus. Is enim qui eos rexerat, qui interius exteriusque eos piissime fouerat, uir Deo seculoque spectabilis, Podiensis episcopus Aimarus, egritudinem incidit, piique sudoris labores, perpetue requietionis sabbatismo detergere ei Omnipotens largissima miseratione disposuit. In ea itaque, que uocatur ad uincula sancti Petri, festiuitate decessit, eumque cui regni celorum claues, ac solutionum pertinent potestates et absolutorem reperit, 421 ianuarumque celestium introductorem commeruit. Oboritur illico in Christi uniuerso exercitu, acerbissimi doloris tristitieque nimietas, et dum frequentes misericordissimi hominis beneficentias, cuiuslibet ordinis sexus et etatis quisque recenset, inconsolabiliter, dum nulla prestolatur  remedia, meret. Tanta ad eius funus, tamque precordialis ipsorum principum conclamatio fuit ac si generalis interitus denuntiaretur illis. Tantum ad eius nec dum sepulti feretrum, ab omni illa, cui paterne prefuerat, gente pecuniarum oblatum est, quantum uspiam gentium ad altaria quelibet, sub tantumdem spatio temporis deferri, non uidit, ut arbitror, ullus. Que quidem pauperibus statim pro ipsius anima tota sunt dilargiti. Horum namque, dum aduiueret, gesserat, tanta sollicitudine curam ut diuitibus id pre omnibus in dies duceret inculcandum, quatenus egenos diligerent, eorumque misericordiis insisterent, ipsos asserens sue ipsorum uite custodiam.

De egenorum subleuandis miseriis egregia Aimari  dicta.---Â»  Iudicium, inquiens, sine misericordia ei qui non fecerit misericordiam. Nisi enim minoribus uestris, tamen nature consortio comparandis, humanitatis sinum prestiteritis, ea que uobis et illis non dispariter a Deo creata, a uobis tamen inequaliter correpta noscuntur, non eis communicaueritis, diuine procul dubio uobis ostium misericordie percludetis. Hos, inquam, quorum reficimini gratia, aliquibus bonorum uestrorum particulis refouete, certi, quia sicut ipsi temporaliter sine uobis, ita uos sine illis non potestis in sempiternum uiuere.Â«

Hec hisque similia uir mirabilis, crebris orationibus eis ingerens, memorabat.



CAPUT Iu.


[XIu.] Raymundus S. Aegidii comes Albaram urbem occupauit, cui episcopum prefici curauit.---Igitur Raimundus Sancti Egidii comes Sarracenorum prouincias intrat, et ad quamdam urbem que appellatur Albara exercitum ductat, quam, ubi ei manus admouit, continuo eam cepit, et omnes, quos ibidem reperit, Sarracenos mulieresque peremit. Quam continuo subactam, fidelibus, ut potuit, colonis instaurat, consultisque prudentibus uiris, episcopum eidem urbi censuit ordinandum, qui paulatim ethnicos, Christi fidei documentis imbueret, et in fanis ipsorum, repurgio primum adhibito, pietatis ministeria  ac regenerationis mysteria dispensaret. uirum igitur etate habilem, scientia predicabilem eligunt; eumque Antiochiam consecrationis gratia ducunt. Qui institutus antistes, Hierosolymitane profectionis persecutionem non idcirco neglexit; sed instituto quodam, qui se ad id officii ultro obtulerat, ad custodiam presidii urbis prefecto, cum aliis perrexit. Is, ualde insolita ibi usus audacia, paucissimis, quia censuum ita tenuitas exigebat, sibi comitibus ascitis, ciuitatis asseruare ceperat arcem. Et quia Sarracenis idem locus iam fiebat infrequens, rarissimi qui remanserant gentiles eius iuri se mancipant, eique reditus, tantum ut uitam sibi concederet, de proprio labore ministrant.

[Xu.] Disceptatio de Antiochene urbis dominio  Bemundum inter et Raymundum.---Preterea Antiochenis plurima fortuna undecunque florentibus, Omnium Sanctorum dies festiuitatis instabat, quo terminus iterande expeditionis prestitutus fuerat, cum ecce principes, sui non immemores propositi, apud Antiochiam pariter coiere, consiliumque ab alterutris querere cepere, quatenus, cuius causa uenerant, iter quirent ocius expedire. At Bemundus, antequam Dominica militia motum faceret, super ea quam sibi pacti fuerant ciuitatis habuit redditione tractatum; sed Sancti Egidii comes nullatenus Bemundo prebebat assensum, dum ueretur illud quod imperatori fecerat sacramentum. Quapropter proceres, inter utrosque medii incedentes, in Beati Petri ecclesia sepius glomerantur. Referebat Bemundus  urbe sibi a Pyrro prodita, omnium ex ea partes, ipsorum principum sibi largitione, concessas. Sancti Egidiensis econtra refert quia iureiurando astruxerat Constantinopolitano principi restituendam ciuitatem, salua persolutione pactorum sibi, et hoc totum factum ex consilio Bemundi. Interea pontifices, qui altercationi dirimende institerant, cum Godefrido duce Flandrensi atque Northmannico comitibus aduocatis, ceterisque senibus additis, seorsum oratione cuiusque audita, se segregant, ut uentilata, ex collatione causarum, sententia, iudicium proferre deberent. Sed perpensis queritantium dictis, quasi neutri super isto fauerent, cum ad conuentus frequentiam reuertissent, dum ad inuicem tantos uiros irritare uerentur, iudicium distulerunt.

 Quod ex industria factum comes ipse comperiens, Â»Ne, inquit, contentio presens Christi fidelibus generet turbam, sepulcrique Dominici uideatur protelata libertas, ne cupiditatis neuo, parte ex aliqua notabiles estimemur, parium meorum, presentium principum, sententie me fauturum profiteor; saluo eo quod me Constantinopolitano principi spopondisse inuitum uos, qui adestis, fratres et domini, scitis.Â« Nec mora, Bemundus et ipse huiusmodi dictis assensit. Ambo ergo, omni iam lite submota, dextras, fide media, episcoporum in manibus prebent, constantissime asseuerantes quod nullo modo 422 Dei militia eorum deinceps iurgiis turbaretur. Bemundus itaque sumpto consilio castrum de montanis, uiris  uictualibusque communit. Comes itidem S. Egidii cum suis consilium communicat, quatenus palatium Cassiani quem patrio uocabulo Admirauisum uocitant, et turrim que porte preeminebat pontis, ex parte uidelicet portus Sancti Simeonis, stipendiis largioribus inferciat.



CAPUT u.

[XuI.] Antiochene ciuitatis descriptio. Pontifex patriarchatus honore insignis. Sub se centum quinquaginta tres episcopos habet.---Spatio octo mensium et diei unius obsessa fuerat Antiochia. De infelici Pyrri nece.---Antiochena ciuitas incomparabiliter est decora, nulli edificiorum maiestate secunda, situ placens, ere impassibili, uinearum fertilis, territorii ubertate fecunda. Ab oriente, quatuor montanorum  proceritate procingitur, ab occidentali plaga, fluminis cuiusdam, sacre pagine non incogniti , quod Pharphar dicitur, piscium feracissimis undis propter muros alluitur. In altiori montium, castellum miraculo dignum preeminet; sed impenetrabili securitate prestantius; inferius, ciuitas plenissima gloriarum, et ueteris pompe monimentis adhuc superba nobilibus, trecentas et sexaginta ecclesias suis cingens ambitibus. Pontifex urbis, ex apostolica successione, patriarchii honore insignis, centum quinquaginta trium episcoporum sibi appendicium priuilegio promouetur. Gemino est ciuitas circumdata muro, altero quidem mediocri, altero autem incredibiliter lato, et preter solitum procero, saxisque exstructo maiestate enormibus  circumpositis eidem quadringentis quinquaginta turribus. Refert Hieronymus in quinto explanationis in Isaiam libro, urbem Reblata, in qua rex Nabuchodonosor regis Sedechie oculos eruit, et filios eius occidit, hanc esse Antiochiam. Fertur uero eam ab illo antiquiore Antiocho, cuius potentie plurima monimenta supersunt, suscitatam, et quinquaginta subiectorum regum, quos et municipales eius astruunt, cooperationibus, tanta presidiorum eminentia, tanta edium uarietate compositam. Quod quidem falsum est, cum ipse Pompeius Trogus uerissime a Seleucho referat rege, sub paterno nomine institutam, et ab ipso deinde uel sequentibus regibus auctam, sicut sub matris Laodices nomine, condidit  et Laodiciam, ex proprio, Seleuciam. Huic obsidende quarumcunque machinarum balistarumue tormenta nil poterant, et nisi proditio Pyrri obsessoribus adfuisset, imo Deus per quos uoluit adiuuisset, incassum Francica magnanimitas famem ceterarumque miseriarum ibidem detrimenta tulisset. Istic desederunt nostri ciuitatem urgentes obsessam per octo menses unumque diem. [XuII.] Postmodum uero et ipsi fuere conclusi per tres hebdomadas, innumerabilium gentilium confluente frequentia, et superatis demum ipsis, item illic deguerunt per quinque mensium octoque dierum spatia, cum plebs eadem a suis principibus Hierosolymam sollicitatur itura. Sed quia prefati Pyrri memoria mihi uidetur deinceps non habitura locum,  quem finem habuerit intimandum. Christianitatem plane susceptis sacramentis professus fuerat Bemundus, sacro in lauacro, ex suscipiente nomen acceperat, Hierosolymitane obsidioni comes nostris ac cooperator exstiterat, eaque capta Antiochiam redierat. Ubi cum preconium emisisset, quatenus, quicunque in urbe urbisque uicinia, Christianus egeret, secum in patriam remotiorem, ubi multas haberet possessiones, ueniret, pollicens quod preclaris muneribus quemque ditaret, hac spe uulgus conflauit sibi immodicum, et in suam, uti dixerat, regionem fertur abduxisse deceptum. Qui cum ad sua oppida deuenisset, partem militie sese comitantis hos exsilio, illos morti prodidit, et nisi ad alios, quorum numerositas extra castrum fuerat  hospitata, uerbum de proditione uenisset, fugaque miserabili aut elabi, aut delitescere licuisset, uniuersorum libertas, aut gladio aut captiuitate periisset. Ibi prorsus, Christianitate deserta, ueteris luxurie et gentilitatis inquinamenta resumpsit. Nec id iniuria. Si enim Pyrrus Grece, rufus est Latine, et infidelitatis nota rufis inuritur; isdem ergo a sua minime linea exorbitasse probatur.



CAPUT uI.

[XuIII.] Marram oppugnat Bemundus.---Igitur Raimundus Sancti Egidii comes suum ab Antiochia exegit exercitum, cum iam properaret Nouember ad exitum, et duabus ciuitatibus inter eumdem, Rugia uidelicet et Albara transmissis, quarto demum die,  finem faciente Nouembri, Marram peruenit ad urbem. In quam copia ingens Sarracenorum, Turcorum Arabumque confluxerat, quam comes postridie quam uenerat, exertis omnino uiribus aggredi parat. Nec mora, Bemundus cum exercitu comitem persecutus, quadam die Dominica propter castra deposuit [al., posuit]. In crastinum tanta ad urbis muros animositate concurrunt, ut hererent parietibus scale, murosque sub ipsos niterentur gradibus. At ciuitatenses, penitus expertes ignauie, tanta instantia restitere ut nichil nostrorum ea die ualeret molimen efficere. Tum Sancti Egidii comes, suos cassum laborem cernens 423 insumere, castrum quoddam ligneum, multi laboris ac proceritatis, suis mandat erigere, que machina quatuor uehebatur rotis, in cuius summitate  militum multitudo constiterat, subter uero, armata militia muro eam ciuitatis, iuxta quamdam turrim, magnis impulsibus admouebat. Econtra urbani baleare celeriter edificant instrumentum, quo iactis ingentibus saxis nitebantur debilitare castellum, in tantum ut frequens lapidum ictus, et machine damnum, et nostris minaretur interitum. Iniectis quoque Grecis ignibus, super phalam moliebantur incendium; sed eorum Deus super isto fefellit annisum.

Acerrimus conflictus.---Eminebat ergo edificium muro urbis; et inter has partium collisiones, animos pugnantium ululantis tube tumultus exciuerat. Interea milites ex nostris quidam superius phale  eiusdem obtinentes solarium, Guilelmus uidelicet de Montepislerio, aliique quamplurimi, maximis illos, qui in menibus propugnabant, concutiebant saxis, in tantum ut clypeo plerumque percusso, et clypeus et clypei dominus iam inutiles prorsus deuoluerentur a muro. Quidam autem hamos in hastilibus ferreos habentes, Sarracenos propugnacula defensantes obuncare et ad se corripere nitebantur. Is hinc et inde conflictus uix uespertinis ad tempus omittitur horis. A tergo itaque castri, presbyteri, clerici ac monachi sacris, pro suo quisque gradu, uestibus adornati, pro instanti negotio Deum attentissime precabantur, quatenus gentilitati uires adimeret, fidei propagatoribus adaugeret. Altrinsecus e regione machine alii milites, scalis positis menibus imminebant.  Nec paganos detinebat inertia, quin eos rabidissima ferocitate depellerent. At Guilferius quidam, eorum rebellionis impatiens, murum primus cum manu quidem, sed ualde parua, conscendit. Illico ciuitatenses tanto eius presumptores audacie furore peruadunt, spiculis eos ac sagittis urgendo, ut aliqui, ipsorum irruptione perterriti, sese de muro demitterent. Pars uero que remanserat tandiu inter hostium iacula constitit, tandiu, cedere dedignata, eorum uiolentias armorum industria retudit, donec qui subter erant murum suffoderent. Mox itaque ut urbani muri se conspiciunt suffossione damnatos, solius fuge iam presidio innitentes, ad urbis interiora concedunt. Dies erat, quo hec geri contigerat, Sabbatum, cum peteret iam sol decliuis occiduum,  explicato Decembri undecim promotione dierum.

Confestim per interpretem Bemundus Sarracenorum primores aggreditur, quatenus cum propriis militibus, paruulis ac mulieribus, omni pariter contracta substantia, intra quoddam sese palatium, quod erat supra urbis portam, cohiberent, spondens quod eis uitam omnino protegeret, sua suosque defenderet. Hoc modo ciuitate obtenta, quidquid in foueis reperere, uel domibus, hoc suis quique proprietatibus asciuerunt. Facto denique, exacta nocte, crepusculo, si quem gentilium reperiri contigerat, discurrens ubique nostrorum turba mactabat. Nulla ciuitatis portio uel minima fuerat, que Sarracenorum cede uacaret, nec angiporta urbis iam peruia  esse quibant, quia cadauera paganorum publicos calles opplebant. At Bemundus eos qui se memorato palatio, uti ipse iussit, intruserant, peruasit, que habebant abstulit; alios morti addixit, alios Antiochiam ductos uendi iussit. Mense autem integro, quaternisque diebus, hic Franci fecere moram.

Ac ibi difficilem gens tulit esuriem.

Ibi quidam ex nostris, dum aliquibus, imo omnibus necessariis indigent, nullis que direptioni sue forent apta adiacentibus, mortuorum Sarracenorum uentribus temeratis, ausi sunt ipsorum intestina rimari, quia audierant aurum argentumque, ab eis in arcto positis, ob custodiam solere glutiri. Alii carnium frusta cedentes, ex ipsis coxisse et comedisse feruntur. Quod tamen tam rarum adeoque  latens exstiterit ut omnibus utrum idem fieri ullo modo potuisset pene dubium sit.



CAPUT uII.

[XIX.] Bemundi et Raymundi simultas recalescit.---Interea Bemundus eam, que inter se et comitem Sancti Egidii fuerat oborta simultas, penitus non omittens, dum sibi comes nullatenus cedit, iratus Antiochiam redit. Nec mora, comes directis ad prefatam urbem legatis, duci Godefrido, comiti Flandrensium, itidem et Northmannorum, denique Bemundo, Rugie  colloquium indicit. Quibus suum accelerantibus aduentum consilio generali tractatur, quatenus sic sibi concordibus animis unirentur, ut nequaquam ulterius expeditio Hierosolymitana moraretur. Reperitur  omnimodis concordie Bemundus agende acer et insolens, nisi sue faueat uoluntati comes, Antiochie parti cui dominabatur cedens; inuenitur comes ad ista rigidior, obtendens quod imperatori prebuerat sacramentum. Hac ergo mentium in sese acerbitate diuisi, Sancti Egidiensis ille Bemundus ac dux pariter, Antiochiam sunt reuersi. Isdem rursus de palatii et castelli, quod porte pontis 424 urbis preeminebat, custodia, militibus suis mandans, ad Marram, quam pridem ceperat remeauit. Attamen, non penitus rationis expers, et in sua peruicacia communia damna perpendens, dum pertinacie eius causa Dominici sepulcri cogitur differri libertas, tertio decimo infra Ianuarium die, uir egregius, nudipes, a Marra ciuitate progreditur, peruenitque  Caphardam, ibique triduo mansit. Illic Northmannie comes, simultate deserta, illi coniungitur.

[XX.] Cesariensium rex cum nostris iniri fedus rogat.---Preterea rex Cesariensium Sancti Egidiensi illi comiti frequenti legatione suaserat, quatenus secum solide pactionem pacis iniret, spondens quod ubique imperii sui Christianis adiumenta preberet, negotia ciborum, uestium et equorum, omniumque usui pertinentium non negaret. Hac nostri pollicitatione gauisi, iuxta urbem eligunt tabernaculorum loca sortiri, Pharphar namque fluuius a ciuitatis menibus haud longe preterfluit; at rex urbis, prospecto tanto exercitu, non multum de talis contubernii propinquitate letatus, egre tulit, et  nisi ocius inde recederent, mercatum uetuit. In crastinum, duos cum nostris ex suis misit, qui eis uadum fluminis demonstrarent, eosque perducerent quo prede aliquid diripere possent. Itaque ab eisdem, quedam subter quoddam nostris oppidum uallis ostenditur, ubi animalium numerositate reperta, quinque ferme millia rapiuntur, frumenti, ceterorumque utilium plurima copia reperitur, e quibus ad integrum equitatus ille reficitur. Castrum quoque idem in ius comitis, sua ipsius deditione, traiicitur; aurum ex eo non modicum cum equis prebetur; nostrisque per omnia, quia nunquam eos lederent, securitas certa promittitur. Sederunt quinque diebus ibidem. Inde digressi, ad aliud deuenere oppidum, quod a gente incolebatur Arabum,  circa quod ubi disposuere tentoria, dominus oppidi obuiam processit, cum comite facta concordia.

Plures Christiani cepere urbes.---Denique properata deinceps motione castrorum, quamdam pulcherrimam ciuitatem, uocabulo Kephaliam, omnibus opulentam bonis attingunt, in quadam ualle positam. At habitatores, Francos ubi aduenisse comperiunt, urbem deserunt, alimentorum plenitudine refertis domibus, cum et horti passim exuberarent fructibus, solas sibi salutes subterfugio tueri eligunt. Tertio a prefata discesserunt urbe die, arduaque nimis, et scrupea montana conscendunt, et ad aliam deinceps uallem, non minori, quam ubi Kephalia erat, fertilitate uiuidam, iterato descendunt, ibique quindecim ferme diebus, substantia  iucundati uberiore, sese reficiunt. His quoque contiguum locis quoddam Francis nuntiatur fore castellum; ad id confluxerat multa nimis frequentia paganorum. Quod nostri cum rapidissima obsidione cinxissent, presto erat ut subigerent, cum ecce oppidani non paucas armentorum copias illis obiiciunt, talique lenocinio ut ab obsidione desistant eos ad tempus illiciunt. At summo diluculo admouentes nostri tentoria castro, illud obsidere proponunt. Quem eorum conatum ubi gens pagana persensit, celeri fuga recedunt, uacuumque oppidum derelinquunt. Ingreditur Christiana militia, proflua inibi frumenti, uini, farine ac olei inesse deprehenditur exuberantia, et si qua fuissent necessaria.

Regi Tripolitano pacem negant Christiani ni Christo  det nomen.---Illic tota affectione, Purificationis beate Marie festa coluerunt. Illic etiam Camele ciuitatis regis legatos exceperunt. Rex plane idem comiti equos, aurum, argentumque sequestra legatione paciscitur, pollicitus quod Christianos in nullo offenderet, sed debitam eis reuerentiam exhiberet. Rex etiam Tripolitanus comiti mandat, quod gratanter, si uelit, cum eo pactum ineat, directis eidem decem equis, quatuor mulis, et auro non modico. Comes uero ait, nullatenus se cum eo pacifice acturum, nisi fidei nostre sacramenta susciperet.

Egrediuntur de ualle, quam superius memoraui, uberrima; et ad presidium natura munitissimum, in rupis supremo positum, quod dicitur Archas,  Februariis Idibus, cum esset secunda feria deuenerunt, uiciniamque municipii tensis papilonibus occupauerunt. Quod quidem innumerabilis infercierat multitudo paganorum, Turcorum uidelicet, Sarracenorum et Arabum, qui preter originis munimentum, fortius illud omnimodis sua pluralitate reddiderant. Contigit ibidem, quatuordecim ex Christiano exercitu uiros equites contra Tripolim urbem, que fuerat illi propinqua castello procedere non ob aliud, si non fallor, nisi ut ualerent quidpiam esui commodum sibi contrahere. Hi, inquam, quatuor decim cum essent, sexaginta circiter Turcos, aliis etiam comitantibus reperere. Qui pre se homines ac animalia, que predati fuerant, plusquam mille quinquaginta deducerent. Qui, sponsionis Dominice  ipsis exsecutores effectibus, quod Â»duo fugarent decem millia, et unus mille ,Â« exsculpto piis in mentibus crucis signo, Deo annitente, incredibili eos audacia subigunt, senos ex his perimunt, equos totidem comprehendunt.

Tortosa urbe potiuntur Christiani.---Porro de Sancti Egidiani comitis equitatu, Raimundus ille, cuius probitas in hoc opusculo crebram exigit mentionem, quem Pilitum cognominari diximus, uir animi acrimonia et armorum industria uehementer 425 egregius, cum alio quodam cognomini uiro, qui erat uicecomes officio, Tortosam ciuitatem expetunt; et primo eam assultu, quem ferocissime intulerunt, non minimum eius loci indigenas terruerunt. Hic, pro sui munimento, quod plurimum  uidebatur, gentilium incredibilis populositas, muscarum ad instar, influxerat. Nocte sequenti in quamdam ciuitatis plagam hospitaturi, imo tentoria fixuri diuertunt; focos sine numero per excubias, ac si uniuersus Francorum adforet hostis, instituunt. Expauit et concidit extrema desperatione gentilitas, perpendensque se non posse scuto propriam tueri salutem, censet ad ultimum euitandam quoquo modo uel pedibus mortem. Noctu itaque silenter elapsi, ciuitatem, totius opulentie fortunis infertam, uacuam omni habitatore relinquunt, pii, inquam, Scripture illius impletores: Â»Quia pellem pro pelle, et cuncta que habet homo dabit pro anima sua .Â« Hec ciuitas quam optimum suo in suburbio, utpote secus mare constituta, habet  portum. Postridie conueniunt nostri, totis peruasuri uiribus urbem; sed in ipso congrediendi molimine prorsus inanem repererunt ab homine. Intreuntes igitur eam, tandiu ibidem deguerunt, donec ad obsidendum municipium, quod supra intulimus, Archas, exinde processerunt. Est autem alia quedam urbi isti contigua ciuitas, que Maraclea uocatur. At ille, qui ei preerat, quem et Admirauisum appellant, nec mora, cum nostris fedus inire parat.

Hos simul, ac horum mox signa recepit in urbem.



CAPUT uIII.

[XXI]. Castellum Archas obsidetur.---Interea dux Godefridus, Bemundus, comesque Flandrensis, Laodiciam pariter attigere. Sed Bemundus, amice  sibi Antiochie diuisionis impatiens, a prefatorum contubernio disparatus, remeauit ad illam. Ipsi uero pari animo contendunt ciuitatem quamdam obsidere Gibellum, sic enim uocabatur. Ad Sancti autem Egidii comitem Raimundum huiusmodi rumor accessit quod gentilitatis adaucte uulgus enormiter ingens, contra se prelia destinassent. Qui, propere compellatis militie quam habebat uniuerse proceribus, eos quidnam opus esset facto consuluit. Cui senatus ille intulit nil se utilius huic negotio estimare quam consortes Dominici itineris, et alios sibi comites in adiutorium conuocare. Consuluit denique consilium, mox opus explicuit. Principibus itaque, duci uidelicet Godefrido, Flandrensique Roberto,  postquam sui comparis fuit comperta necessitas, cum eo, qui Gibello ciuitati preerat, acceptis magnificis equorum aurique muneribus, iniere federa, et adminiculum prestituri, conuenerunt ad comitem, quam obsidere ceperant urbe dimissa. Exspectationem autem eorumdem belli gerendi, rumigera frustrauit opinio. Unde pariter conspirati Archas castellum repetere deliberarunt. Ubi cum obstinatis contra idipsum animis desedissent, non multo post Tripolitanos moto exercitu inuisere gestierunt, repereruntque, in sui prouidentia positos, pro menibus ipsius urbis hostilem manipulum, Turcorum uidelicet, Sarracenorum ac Arabum. Quibus nostri debita animaduersione peruasis, ad supremum fuge illico compulere remedium.

 Ibi tanta ipsius urbis nobilium, non modo cedes exstitit, sed ac si e pecoribus, carnificium, ut etiam unda fluminis, quod ciuitati influit, mistim fuso cruore ruberet, et tali commaculata sanie, quelibet eorum cisterna sorderet. Ex quo eorum mentibus oboriri mox contigit ferale iustitium, tantique timoris aculei animos compressere superstitum ut ipsorum nullus, cuiuspiam causa negotii, presumeret extra ciuitatis muros attentare uel exitum. Postero die progrediuntur nostri ultra quamdam uallem, que uocatur Desen, in quam et die tertio post captam Befaliam [al., Cephaliam] uenisse eos superius diximus, eamque uberrimam reperisse, et quindecim diebus in illa mansisse, et inuentis illic bobus, asinis et ouibus, et multis animalibus,  camelorum etiam tribus millibus, rediere cum gaudio, copiosas de his omnibus predas agentes. Castrum itaque idem tribus mensibus, die minus una, continuis obsedere. Ibique egere Pascha Dominicum quarto Idus Aprilis. Interim ergo dum obsidionis mora hos detinet, classis ipsorum que deferendis consueuerat uictibus inseruire, cuidam sibi contiguo portui allabitur, comportans negotia non parua frumenti ac uini, carnis et casei, hordei ac olei, ex quo plurima expeditionem Dominicam opulentia reparauit. Licet autem nullam ibidem penuriam eos pati contigerit, tandiu tamen inutilem, super tantilla re, insumpsisse laborem, sani modum mihi uidetur excessisse consilii.

 [XXII.] Lancea Dominica in dubium reuocatur.---Post mortem plane uiri admirabilis Podiensis episcopi, qui amore pastorali ac rigore, omnium sibi inuicem animos, concordie ac unanimitatis uisco, deuinxerat, cepere inter principes simultates aliquoties ac insolentie oboriri, apud mediocres preterea et uulgares, licentie, quas non omnino deceret haberi, ut ueteris historie 426 dictum: Â»Quia uidelicet rex non esset in Isrel, sed quod cuique in oculis suis bonum uideretur agebat ;Â« aliquando putaretur impleri. Etsi enim pontifices illic alii, glorioso illo homine, qui eorum specialis pater et dux fuerat deputatus, obeunte, remanserant, non tanti pendebant tamen illos, presertim cum meminissent se non eo his, quo illi uni fuerant iure commissos.  Dum ergo nemini singulariter parent, et uniuersa inter eos estimantur equalia, fiebant sepius, dum uulgi libido preualet, apud ipsos minus apta iudicia. Unde accidit ut post Dominice reuelationem lancee, quam defunctus antistes omnimoda deuotione susceperat, fede nimium incredulitatis murmur emergeret, dicentibus quibusdam, quia non ueraciter, sed prestigiose repererat, et non Dominicam sed lanceam qualemcunque prebuerat. Incipit itaque enormis plebecule passim mussitare frequentia, et eos, qui crediderant, et uenerari delegerant, uerborum suorum sedulo corrumpunt fallacia. Rei reperte probationes exigunt, repertorem iudiciis diuinis addicunt. Compellitur ut dubiis uir ille fidem reddat; que extorquentur ab ipso,  cogitur, solius eorum causa curande infidelitatis, ut subeat. Ipso igitur imperante, rogi duo uix cubiti breuissimi spatio a se distantes instruuntur, multe a populis, rerum nouarum cupidis, materiei strues ingeritur, ac utrarumque partium flamine confluentibus globis, inter ardentia ligna semita admodum angusta relinquitur. Deum ergo, qui ueritas est, et preter cuius nutum super hac re nil se egisse cognoscit, misericordem, miserabili, ut par erat, oratione compellat, et per opacum pyre furentis tramitem tota uiuacitate preteruolat, et per hunc ipsum callem mox rediit quo uenerat.

ueritas comprobatur.---Aderat spectaculo huic, que in procinctu morabatur tunc temporis, militie occidentalis copia, et pro inusitati operis ausu, dubios,  diuersis quique intentionum statibus, prestolabantur euentus. Facto denique, ut dixi, reditu, prodeuntem ab ignibus populorum ruentium infinite phalanges excipiunt, et dum incolumem focos excessisse conspiciunt quasi de eius aliqua, pro reliquiis retenturi, aut corpore aut uestibus, dum hinc et inde uellicant, hac illacque distendunt, ei, in tanto diripientium et impellentium constituto tumultu, animam extorserunt. Cum enim et timore et miraculo, hinc impendentis, nisi Deus propitiaretur, exitii, illinc subite ereptionis, ut sic loquar, semianimis prosilisset ab ignibus, et uulgi undecunque pulsantis clauderetur incursibus, iam ex preterite anxietatis defatigatione tremulus, prefocari  ualuerat haud difficulter spiritus. Exstincto itaque homine, multo deteriori ambage, cepit denuo lubricum et inconstans agitari uulgus; his ita, illis aliter, ignis iudicium, quod uir ille subierat, euenisse iactantibus: his exustum, illis incolumem de flamma prodisse ferentibus; his aduersus alios iurgantibus, et, quia hominem pro nichilo interemissent, improperantibus. Sed quocunque modo se sententia uulgaris egisset, illum gloriosum presulem, omni sacrosanctam lanceam scimus ueneratione complexum, adeo ut in eo ipso, quo reperta  fuerat, loco, sit eiusdem pontificis corpus ipso precipiente sepultum. De his ita res sese habuit.

[XXIII.] Ansellus de Ribodimonte.---Porro, cum apud Archas diutina nostros incassum detineret obsidio, et castro in cuiusdam rupis preminente supremo, procul in imo uallis obsidentis exercitus tentoria considerent, Ansellus, qui de Ribodimonte cognominabatur , uir liberalis, omnino munificus, et in regenda militia mire industrius, difficultatem capiendi oppidi intuitus, moramque sessionis diuturne non passus, ad iaciendos lapides phalaricarum nostros apparare instrumenta commonuit. Ceperant sane, longissimo cuniculorum ductu, turri in excelso posite suffossionis inferre  molimina, et aperta sustentantes tigillis et postibus tantopere aperienda scabendo quotidie insistebant ut etiam mulieres et optimorum quorumque uxores, festis diebus sinuatis uestibus siue palliolis, defossa egestaque conueherent. His qui in presidio fuere compertis, nostrorum illico conatibus obstitere, non sine eorum discrimine, qui scrobibus efficiendis sese nitebantur ingerere. Et cum de turre subruenda uniuersa opera cessisset frustra, tum Ansellus de balistarum apparatibus nostris commonitorium suggerere curauit. Quibus institutis, et crebra lapidum turrem missione uexantibus, ecce et obsessi similia e regione instaurant.

In obsessione Archas percussus Ansellus obiit in Domino. Que gesta fuerant scriptis ad Manassem  archiepiscopum misit.---Machina itaque erecta et ingentia in nostros saxa torquente, ad maximum totius Francorum exercitus damnum Ansellus isdem aut primus aut inter primos ipse percutitur. Qui cum in Dominica militia fidelissime et irretractabiliter se ageret, inter cetera sue sagacitatis fideique potentis insignia, illud preclarum et omnibus amantissimum litteratis exhibuit, quod cuncta que in obsidione Nicee, et que Romaniam Armeniamque peragrando, que denique Antiochiam aggrediendo, capiendo, captam defensando nostri egere, qualiter per idem tempus contra Galapie regem, contra Damascenum, Hierosolymitanum quoque, quem 427 et adulterum uocitat, conflixere, ad  Manassem, Remorum archiepiscopum, pie memorie uirum, qui ante hoc decessit ferme biennium, semel ac secundo directis apicibus, clarissime patefecit. Is etiam in testimonium, nobilem erga martyrem quem habebat, pii amoris, diem beati Quintini passionis annuum, coactis undecunque clericis, quo poterat honore, ibidem celebrari faciebat, ac celebrantibus xenia digna prebebat. Contigit ibidem et alios quamplurimos felix sumpsisse martyrium, et mortis sacre compendio regna emeruisse celorum.



LIBER SEPTIMUS.



CAPUT PRIMUM.


[I.] Quanta Christianorum in Ierosolymitana expeditione fides et pietas. Obsidione Archas deserta petunt Ierosolymam. Pactionem cum rege Tripolitano conficiunt.---Fidei nostre incentiuum non minimum prebet quod Occidentalium labore fidelium Orientalis restauratur Ecclesia. uidemus prelia, Dei solius intentione piissima, quorum tota efferbuit martyrii amore militia, sine rege, sine principe, sola eis exstitit sue ipsorum salutis deuotio preuia. Legimus, usque in Orientis suprema commigrasse, ob bellorum studia, Gallos, et Apollinis Delphici secreta rimatos, sacrisque ereptos aditis thesauros nouimus paludibus Tolosanis iniectos. Conflatas has omnes copias, principum tunc  temporis suorum exactione, comperimus, hic ne unum quidem a quolibet suo domino inuitum renitentemque, compulsum abire audiuimus. Hic, inter arma lacryme, peccatorum confessiones, abrenuntiationes possessionum, uxorum aspernatio, filiorum fuga, preeminet in mentibus omnium pro Dei amore, solius beate mortis ambitio: hic, inquam, libet Deum pensare mirabilem, ut qui quondam, ad tormenta ferenda, animos martyrum pro inuisibilium dilectione firmauerit, ipse nostris temporibus, quod a nemine sperari poterat, et dictum pro ridiculo habebatur, tantum presentium contemptum rerum, etiam truculentorum cupidorumque cordibus hominum, indidit, per paucissimos homines tanta perfecit ut, laude eorum qui gessere posthabita,  Deum solummodo ea fecisse certum sit. Quod ex eo, euidenti probatione, patescit, quia quoties crebrescentibus uictoriis insolentiam parturibant, seu aduersus alterutros principes inflarentur, siue aliqua ipsos petulantia commaculari contingeret, illico eos prope nullos, et, ut ita dixerim, pecorum similes gentilitas inueniret, si quando, sui memores, penitentia ducerentur, confestim solitis fortunis piisque prouentibus redderentur. De his itaque spirituali solum desiderio ceptis patratisque preliis, diuina, que a seculo nunquam acciderit, tempora moderna insigniri uirtute letemur, nec Isrelis carnalis pro uentrium plenitudine, bella miremur. Rex igitur Tripolitanus frequentibus nostros principes pulsare legationibus non cessabat, ut sese a castro amolirentur,  ac sibi confederarentur. Quo primores exercitus comperto, dux uidelicet Godefridus, Sancti Egidii comes Raimundus, comes uterque Robertus, Flandrensis atque Northmannicus, considerantesque prouincias nouis iam exuberare fructibus, iduato plane Martio, pridem sate iam mandibiles erant fabe, et uix ad medium promoto Aprili, polentas poterat prebere frumentum, perpenso  pariter terre habitu, generaliter sibi commodum censent ut quorumque nouorum suppetentibus copiis, Hierosolymitanum iter arriperent. Castri ergo obsidione deserta, sub ea, quam diximus, deliberatione Tripolim perueniunt, cum sexta esset feria, et tertiam decimam ageret Martius diem, ibique ternis egere diebus. Cum proceribus itaque nostris Tripolitanus ille facta pace conueniens, trecentos et his plures uiros, quos ex nostris captos in uincla coniecerat, continuo soluit, hisque sic abeuntibus, quindecim Byzanteorum millia, ob commendationem gratie, dilargitus, quindecim etiam equos, pretii optimi, pariter attribuit. Prebuit quoque et celeberrimum nostris negotium, equos, asinos, et omnia tante militie obiter usui futura proponens,  unde expeditio Dominica integerrime reficeretur ad presens. Id denique, facto secum pacto, adiiciens, quia si imperatoris Babilonici bellum, quod frequens et maximum parari ferebatur, euincerent, si Ierosolymam caperent, Christiane sese confestim conditioni subiiceret, se suamque eis regionem addiceret.

Ab ea ergo urbe digressi, in secunda Maii mensis die transiere per horridam et angustam nocte dieque uiam; castrum deinde, quod Bethlon uocabatur, attingunt: ad urbem deinceps iuxta mare positam peruenientes, 428 que dicitur Iebari, sitis anxietatem nimie passi sunt, cui flumen, nec mora succedens, opportunum remedium prestitit, cui uocabulum erat Braim. Nocte igitur Ascensionis  Dominice quemdam subiere montem, angustum omnimodis habentem callem, ubi uehementer extimuere, ne obuios hostes in illarum angustiarum exitibus haberent, sed, Deo prouidente, nemo eorum occursui sese fuit ausus ingerere. Milites plane qui preierant nostri, liberam ab hostili incursu fecere uiam. Demum itaque ad ciuitatem applicuere maritimam, que appellatur Baruch: inde ad Sareptam, quondam Sidoniorum, sub muliere uidua Helie pastione celebrem: dehinc ad aliam, que dicitur Sur; postmodum ad Accaron, Palestinorum aliquando metropolim, deuenere.

In Ramatham episcopus constituitur.---Denique procedentes peruium, Caiphas uocabulo, habuere  castellum, donec ad insignem et ipsam Palestinorum consequenter appulere Cesaream: ibique ternis diebus citra Maium exeuntem celebrauere Pentecosten. Post hec ad eam, quam quidam Ramatham, origine Samuelis illustrem, aliqui scientiores curiosioresque locorum, Ramothgalaad asseuerant, cuius obtinende contentiones, Achab scelestissimum Syrorum Benadab rege superante, precipitant, perueniunt: cuius habitatores, comperto superuenientium  Francorum rumore, fugerunt. Hec ciuitas, et si ullis uetustissime memorie monimentis esset eximia, uniuersa tamen clarissimi martyris Georgii, quem illic sepultum asserunt, mihi uideretur obnubilare presentia. Reperitur ibidem, colonis recedentibus, uictualium prope omnium opulentia grandis, et non paucis prebuit diebus generale subsidium exercitibus hospitandis. Ubi proceres, clerum et episcopos qui interesse poterant consulentes, cum fauore eorum ipsi ciuitati eligendum taxauere pontificem. Cui collatis suarum rerum decimis, auro etiam argentoque ditarunt; equis animalibusque suffulciunt, quo sine difficili indigentia, sine summi gradus iniuria, sese ageret cum sua familia. Ipse resedit cum omni, in commissa sibi urbe, tripudio,  de ciuitate tuenda, et de basilica potissimum regenda officialibusque Ecclesie instituendis, principum qui hoc ob cultum amoremque martyris obnixe fieri petiuerant obediturus imperio.



CAPUT II.

[II.] Ierusalem circumsident Christiani.---Et ecce ad illam que tot penurias eis genuerat, tantam sitim ac famem tandiu et tam crebro pepererat, causa tot nuditatum, uigiliarum ac frigorum; indesinentis metus occasio, subeunde miserie uoluptuosissimum incentiuum; ad appetitum mortis et uulneris illex: ad illam, inquam, mille desideriorum millibus affectatam, tantis, dum prospicitur, meroribus ac iubilis inclamatam, tandem peruenere Ierusalem. De qua sicut de Dominici corporis mansoribus legitur:  Â»Quia manducauerunt et adorauerunt;Â« ita et de his dici potest, adorauerunt eam et expugnauerunt. Octauo itaque Iunii Idus, cum tertia esset feria, mira animositate est obsessa ciuitas. A septentrionali igitur plaga, comes eam Robertus obsederat Northmannorum, iuxta eam beati Stephani ecclesiam, ubi propter Filium hominis, quem a dextris Dei se uidisse clamauerat stantem, a Iudeis est obrutus imbre saxorum. Ab occidentali autem opponitur dux Godefridus comes Flandrensis, et Tancredus. A meridie obsedit eam comes Sancti Aegidii, in monte uidelicet Sion, circa ecclesiam beate Marie Genitricis Domini; ubi Dominus cum suis ad cenam pridie quam pateretur, fertur discubuisse discipulis.

 Tertia ad urbem aduentus eorum die, Raimundus ille, cuius in expeditione Dominica non minimum opuscula claruerunt, ille, inquam, quem Pilitum agnominabant, cum quodam suo cognomini, illustri itidem uiro, aliisque quamplurimis longiuscule ab obsidionis loco processit, si quos forte hostium, uti erant soliti, oberrantes ad nostrorum insidias reperire contingeret. Et ecce, ducentorum ferme Arabum se eis intulit repente manipulus, quos Raimundus ut uidit, leonina feritate aggreditur, et tota eorum audacia, Deo eis insistente, subigitur. Plurimis itaque interemptis, captisque tricenis equis, letam ad exercitum de claritate facinoris reportauere uictoriam. Alterius ergo hebdomade secunda illucescente  feria, tanta ui, tanta unanimitate peruaditur murus urbis exterior, ut si scalarum apparatus non deessent, Francorum continuo ditioni urbs pariter ac suburbana cessissent. Tota igitur antemuralis fortitudo irrumpitur, et per minoris ruinas, plenario iam patente progressu, ad maioris propugnacula muri, una que affuerat scala porrigitur. Qua nostri milites quidam conscensa citissime, cepere prelia iam habere pre manibus: et ubi iactus defecerant, tota fiebat res lanceis et ensibus: defensores ciuitatis, et eorumdem obsessores ferro decernunt cominus. Occubuerunt itaque multi ex nostris, sed ex illis plures.

[III.] Sciendum autem quoniam hec ipsa ciuitas, cum adhuc Antiochia obsideretur, sub 429 regis ditione Persarum detinebatur a Turcis.  Porro Babylonicus imperator, cum, sicut superius retulimus, ad nostrum legatos exercitum direxisset, explorandi statum nostrorum solummodo id causa effecisse dignoscitur. Cum enim dirissima Christianam militiam indigentia profligari conspicerent, et optimates quosque, deficientibus equis, factos iam pedites comperissent, nostra omnia uilipendere, nec quidquam nouarum moliri rerum contra Turcos, quos potissimum patiebantur infensos, nostrorum qui contra eos exercebantur fiducia presumpsere. Rex plane Persidis de Babylonico, quod usquequaque latissimum perhibebatur, imperio, multam usurpauerat portionem: sagaciorem enim habebat, bellorum industria, gentem. Comperto idem denique Babylonicus princeps quod Franci, imo per Francos,  Deus Antiochiam subegisset et Antiochie pro menibus, Curbaran ipsum cum tota Persarum superbia confudisset, sumpta confestim audacia, Turcis arma intulit; Ierosolymamque cui dominabantur obsedit. Qua, nescio ui aut aliqua confederatione, recepta, in ipsa turri que dicitur Dauid et quam proprie dici putamus Sion, Turcorum plurimos, ad custodiam nescio an ad dominium dimisere: de quibus constat quia nostrorum neminem inter obsidendum penitus nocuere, soli arcis custodie cui deputati fuerant pacifice intendere. Contra Sarracenos ergo nostri huius belli commercium habuere.

[Iu.] Summa rerum omnium indigentia afflictantur Christiani.---Igitur in ea obsidione, panes qui  emerentur reperiri non poterant, et per dies circiter denos huius passim exstitit difficultas edulii: donec Deus nobis assisteret, allapsa portui Ioppe nostri classe nauigii. Parque fuit pressura sitis, adeo ut non modo ipsi tali miserabiliter fatiscerent incommodo; sed etiam equos suos cum ceteris iumentis, per sex millium spatia, procul potanda, deducerent, sub hostium circumcursantium timore nimio. Syloa nempe fons, ex Euangelici ceci retectione procognitus, qui a radicibus Sion montis emergit, ipsos alebat: que aqua summa siquidem inter eos caritudine uendebatur. Postquam ergo missa legatio Ioppen appulisse nauigia nuntiauit, communicato seniores consilio, proponunt milites, quos ad tutelam nauium ac hominum in nauibus  positorum, ad portum debeant destinare. Summo itaque diluculo cum iam exprimeret tenuis aurora crepusculum, Raimundus, qui crebro a nobis sermone teritur, cum duobus aliis proceribus centum de domini sui Sancti Egidii comitis exercitu equites legit, et ad portum usque solita auctoritate procedit. E quibus triginta illico sese milites excepere, et digressi ab aliis, Turcos, Arabes, Sarracenos, septuaginta [al., septingentos] circiter reperere quos nostrorum itus ac reditus direxerat aucupatum rex Babylonie.

Quorum cuneo nostri, et si nimis impares numero, grandi animorum acrimonia inuehuntur: sed tanta hostium uirtus ac ferocitas exstitit, ut undique imminerent iam usque ad ipsorum perniciem nostris.  Unde et alterum de duobus illis proceribus Achardum uocabulo peremerunt, et aliquos ex pauperibus et ex peditibus honoratiores. Cum ergo ambirent nostros, et armis hinc et inde conclusos urgerent, et pene iam miserabili desperatione conciderent, uenit qui Raimundo illi predicto necessitatem quam sui comites paterentur, ediceret: Â»Quid tu, inquit, istic detineris, et milites? Ecce tui qui recens a te abierant, Turcorum, Sarracenorum et Arabum atrociter circumcinguntur examine; et nisi eis adminiculum ocius feras, morituros, nisi iam obierint indubie omnes in proximo scias. uola igitur, propera, quia fateor, erit omnis tarda uelocitas.Â« At Raimundus cum suo uniuerso comitatu expeditius inuisere locum quo hec agebantur accelerat,  sed in ipso certaminis apparatu non in armis, non in uiribus, uerum in Saluatoris fide suffragium sperat. At Gentilium, ubi Christi militiam Phalanga conspexit, duarum continuo acierum discrimina fecit; inuocato itaque Altissimi presidio, tanta nostri illis uehementia irruerunt, ut quisque hostem ad se uersum properantem prosterneret. Considerantes ergo uires sese diu Christiani impetus non laturos, cessere pagani, et celeri fuga intolerande consuluere formidini. At nostri eos rapida maturitate sequentes, per quatuor millium remotiora fugarunt: in tantum, ut cum ex eis plurimos peremissent, equos centum tresque pro uictorie signo reducerent. uerum occisis ceteris, cum unum  superstitem reliquissent, secum adduxerunt, a quo quecunque apud hostes tractabantur, et que princeps Babyloniorum facere contra nostros proposuerat, didicerunt.

[u.] Siti cruciantur. Commendatur ipsorum patientia.---Interea sitis insolentia horribiliter grauabatur exercitus, adeo ut coria boum bubalorumque suerent, in quibus deferebantur aque per milliaria sex. Talibus utribus ad conuehendas utebantur aquas, que ex recentium tergorum humore exolide, maximam miseriam inedie quibusdam intulerant, 430 in usum exercitus transire coacte, cum hordeaceo pane. Quanta tot uirorum nobilium fauces et guttura cibarii panis illius rodebantur aspredine! quanta delicatos eorum stomachos putidorum laticum  putamus tortos acredine! Bone Deus! quid patientiarum inibi fuisse pensamus, ubi non immemores erant quique habite quondam in patria dignitatis, quam condire fuerat solita non exigue requies uoluptatis, cum ea que patiebantur nullius exterioris lenirent aut spes aut solatia questus, eosque in dies crudelissimorum laborum decoqueret estus! Hec mea est sententia, hec unica: nunquam a seculorum tales exstitisse principiis, qui pro sola exspectatione emolumenti spiritualis, tot corpora sua exposuere suppliciis. Urebant animos remote adeo peregrinantium pignorum affectus, delectationes uxorie, possessionum fastigia; et tamen ac si ibidem permansuri perpetuo, non desistebant a Christi prosequenda militia.



CAPUT III.


[uI.] Instat obsidioni sacra militia.---Sarraceni igitur circa fontes ac flumina iugibus instare insidiis; ubique locorum nostrorum cedibus inhiare; predari, si qua contigisset occurrere; rapta siue animalia, seu quelibet alia in cuniculos et spelea abducere. Circa ciuitatem per exercitum in procinctu commanentem, famis sitisque atrox bacchabatur acerbitas; et hostium, hinc et inde uagantium rabidior detonabat circumquaque malignitas. At principes sacre militie, tantum incommodum, a tot tamque diuersis hominibus tolerari uix diutius posse uidentes, quibus machinis ciuitas expugnabilior putaretur coniiciunt, quatenus, pro quo tanta pertulerant, passi ac sepulti monumentis Saluatoris  adorandis interesse ualerent. Preter alia ergo instrumenta plurima, quibus aut muri per arietum illisiones labefactarentur, aut crebris balistarum iactibus turres concuterentur ac menia, duo iubentur institui lignea castra, que nos sumus soliti uocare phalas [seu falas, hoc est turres ligneas]. Dux itaque Godefridus suum primus cum aliis conuenientibus machinis edificat castrum, et Sancti Egidii comes Raimundus, qui nulli se patiebatur esse secundum, ipse itidem instituit suum. Tum Sarraceni, dum machinas erigi, dum castra procedere, dum admoueri arcibus tormenta conspiciunt, muros et ipsi prouehere, fulcire labentia, turrium summas insolita proceritate porrigere. Que quidem uniuersa,  cum maturarent explicare noctibus, interdiu de nouitate operum nostris miraculum exhibebant. Ligna autem, de quibus nostri aut castra seu quasque machinas instruebant, conuehebantur e remotiore prouincia.

Perpendentes itaque exercitus Dominici proceres, cui urbis parti imbecillitas maior inesset, cuiusdam nocte Sabbati, castrum idem cum aliquibus machinis illo deportant. Ab orientali ergo parte summo ea diluculo eriguntur; primaque ac secunda tertiaque feria, his aptandis stabiliendisque insistunt. Comes etiam Sancti Egidii meridiana plaga suam instaurabat machinam. Dum ergo tanta obsidionis ferueret intentio, sitis tamen intolerande omnium precordia torrebat ariditas: in tantum ut pretio  unius nummi uel ad refocillandum, ut sic dixerim, nequaquam aqua sufficiens ualeret haberi. Quarta demum ac quinta die, collatis unanimiter uiribus, aggredi constituunt ciuitatem ex omni parte uallatam. At antequam hec fieret destinata peruasio, subiectis plebibus litanias indicunt pontifices atque presbyteri; ieiunia, orationes ac eleemosynas precipiunt celebrari. Memores igitur idem presules Iericontini quondam casus, et quod Isrelite tubis aliquando clangentibus circumitu septeno, et sacre arche circumlatione, diruerant perfide menia ciuitatis: cum multa spirituum et corporum contritione processiones agendo, sanctorum nomina flebiliter inclamando, nudipedalia exercendo, Ierusalem circumeunt; cum seniores, tum populi, superna implorando  subsidia, eidem necessitati concurrunt.

Christianorum conatus nil efficiunt.---His denique profundissime studio humilitatis explicitis, accidit ut sexta occurreret feria, in qua cum uehementi ciuitatem impetissent instantia, et nulli prorsus effectui molimina communia ualuissent; ecce totius militie animis tante desperationis stupor irrepsit, adeo uniuersorum robur euanuit ut infortuniis elisa frequentibus quorumque generaliter audacissimorum corda conciderent. Audiui, testor Deum, a uiris quibusdam ueritate preditis, qui illi diuino interfuere procinctui, quia cum Christiana militia a ciuitatis menibus expugnandis sine ullis reuerterentur effectibus, uideres optimos quosque equitum a murorum congressibus resilire, manus complodere, eiulatibus  diris obstrepere, et quasi a Deo iam omnimodis desererentur, ingemere. Est etiam mihi non inferiori 431 relatione compertum, Robertum Northmannie comitem, Robertumque alterum Flandriarum principem iunctis pariter conuenisse meroribus, et se cum fletibus uberrimis conclamasse miserrimos, quos sue adoratione crucis et uisione, imo ueneratione sepulcri tantopere iehsu Dominus iudicaret indignos. At ea propinquante hora qua uerus ille iehsu, qui secundo populum de Aegypti exegit ergastulo, in crucem sublatus creditur, dux Godefridus, et comes Eustachius frater eius, qui e castro nullatenus propugnare destiterant, et muros inferius creberrima arietis illisione pulsabant; et  eos qui superne menibus defensandis astabant lapidum iactibus, ac uariis missilibus collatis, etiam hinc indeque presto mucronibus, Sarracenos pro uite patrieque tuitione pugnaces urgebant.



CAPUT Iu.

[uII.] Demum ciuitatem Christiani ui et armis ingrediuntur per muros.---Interea Letaldus, ex equitibus quidam, tanti ausu et opinione facinoris per temporum succidua celebrandus, primus super muros ciuitatis insiliit, et maximo circumstantium stupore Gentilium, mentes felici hac ex presumptione concussit. Ut ergo uir ille conscendit, quique iuuenum Francicorum, quos pia iam dudum reddiderat illustriores audacia, sese proripiunt; et dum inferiores illi uni qui precesserat, uideri refugiunt,  murorum pariter suprema conscendunt. Quos etiam nominatim huic insererem pagine, nisi scirem post reditum tantorum eos flagitiorum ac scelerum infamiam incurrisse, ut de eorum expressionibus secundum iudicium Dei nomen diligentium, uidear non iniuria tacuisse. Mox itaque ut Francos Sarraceni muris inuolasse conspiciunt, per muros ipsos, perque ciuitatem continuo fugam arripiunt. Illis denique cedentibus uniuersis illico nostrorum ruit exercitus: aliis per foramina arietinis ictibus acta; quibusdam per machinarum influentibus fastigia. Fit introire nitentium admodum tunc pernitiosa celeritas, et dum quisque primus reperiri desiderat, mutua alter alterum compressione conculcat. Porro etiam circa ipsos quos Sarraceni obstruserant,  urbis portarum introitus, fraus adoperta scrobium, Sarracenis eisdem constat auctoribus: ubi multis intulit ipso periculum casus, excepto eo discrimine quod fecerat, dum impatienter influunt, angustus introitus. Paganos itaque fugientes Franci ferociter insequuntur, et obuiis omnibus indifferenti cede mactatis, usque ad ipsum, quod dicebatur Salomonis templum, internecio potius quam pugna, per plateas et compita uicosque protenditur. Ubi et tanta exstitit humani cruoris effusio, ut procedentium prope talos irrigui sanguinis unda submergeret. Istac quidem res ea prosperitate processit.

[uIII.] Raimundus uero, Sanct.-Aegidianus utique ille comes, a meridiana plaga admouit exercitum:  ingens pariter machina rotis acta ferebatur ad murum, sed inter eam que castellum dicebatur, machinam et murum fouea nimis alta patebat. At princeps, accelerato consilio, qualiter preruptum illud ualeat sine difficultate longa repleri, per exercitum iubetur preconum uoce cantari: quatenus qui in eamdem foueam trium esset portitor lapidum, unum se sciret denarium habiturum. Que repletio, tridui spatio uix potuit exequari, cum nec noctibus posset a cepto cessari. Oppleta in hunc modum fouea machinam illam exhibuere menibus. Porro illi qui interius urbis defensande curas assumpserant, non dico fortitudine, sed pertinacissima nostris rabie obsistebant, Grecorum, quos sic  uocabant, ignium saxorumque iactibus machinarum carpenta uexantes; quorum ictus atque molimina miro Franci ingenio multoties fefellerunt. A parte interea orientali ciuitate, uti predixi, irrupta, ad predictum comitem pertulit haud alius quam pugna tumultuans, quod Franci iam in urbe passim cedendo discurrere capta uiderentur. Â»Quid, inquit ad suos, istic moramini? Nonne Francos, ciuitate obtenta, celebri spoliorum raptu iam triumphare conspicitis?Â« Irrupit itaque cum suis celerrime comes urbem: et quia Francos per urbana palatia quosdam, aliquos ad Dominicam memoriam, nec paucos pro pastoforiis, ut ueteri utar nomine, templi Salomonis acerrimo conflictu euagari exercerique didicerat: ne a dominio capte expers  existeret ciuitatis, cum eo Admirauiso, sic enim eum uocant, qui arci Dauid, que Sion dicitur, preerat, sermonem habuit; ut arcem sibi facta deditione contraderet, ab illo exegit. Satrapa itaque, pacto inter eos inito, comiti eidem portam illam aperuit, per quam eatenus Ierusalem intreuntes peregrini, et introire, et pensiones, quas musellas uocare solebant, soluere nimis indebite ac crudeliter cogebantur.

Ingressis igitur Prouincialibus, Sanct.-Aegidiani scilicet comitis exercitu, et ceteris omnibus urbem, fiebat paganorum indiscreta percussio; non teneritudo, non species, non grauitas, non ulle uires subtrahebantur exitio: cunctis generaliter ineuitabiliterque, 432 imminebat dira pernities. At hi  qui ad Salomonis templum sese contulerant, totum aduersus nostros confligendo detinuere diem, sed nostri, eorum semiuiuam desperatorum indigne ferentes audaciam, conspirata animositate se ingerunt, et templi adita, exertis socialiter uiribus penetrantes, tanta miseros intra fani ambitum cede dilacerant, ut cruores peremptorum sine numero, calceorum pene oras excederent. Promiscui ergo sexus, et indifferentis etatis, innumerabili per idem templum multitudine fusa, quosdam reliquere superstites, spatio eis uite interim ac salutis indulto, donec cesorum cadauera, quorum dispersa iacebat hac illacque feda congeries, ipsi amolirentur a templo. Quibus amotis, et ipsi quibus et  priores, succubuere mucronibus. At qui templi suprema conscenderant, uulgi promiscui infinita frequentia, Tancredi et Gastonis, pro signo sibi interim pacis indulte, uexilla suscipiunt. Is autem Gaston, uir illustris atque ditissimus, utrum de Gasconia an Basconia foret, non integre memini, quia tamen de alterutro esset ad certum tenui. Exercitu igitur discurrente, ciuitas uniuersa diripitur; obtentisque palatiis et quibusque edibus, argenti diues et auri, sericarumque uestium preda corripitur: equorum mulorumque multiplicitas aperitur, in domibus uictualium omnium opulentia reperitur. Is autem in Dominica militia modus et exequatio fuit: Â»ut quicunque, etiam pauperrimo, sese quelibet optima obtulissent, eius procul dubio,  absque retractatione, fierent,Â« cuiuscunque conditionis uideretur, cui ad manum primo uenissent. Et ecce, his omissis, ad illud quod tantis desideriorum estibus sitiuerant, mistis pariter gaudio et merore concurrunt.

[IX.] Ad sepulcrum Dominicum aduolant, ac pre gaudio ac deuotione illacrymantur.---Sepulcrum ergo Dominicum adeunt, et de quesita beatorum locorum libertate, illi summopere gratulantur, qui tanta per eos exercuerat, quanta, nec ab ipsis per quos acta sunt, neque ab ullo hominum poterant estimari. Recordabantur earum quas ob hec ipsa passi fuerant anxietatum, hasque ad insperabiles dum contemplantur peruenisse triumphos, dumque seculis incognita facta considerant per se ipsos comprehendi  a nemine ualet fletus emiserint quam beatos. Deus omnipotens, quid ibi uiscerum, quid letitie, quid dolorum fuit, dum post inauditas, et cunctis a seculo exercitibus inexpertas, quasi partuum torsiones, ad noua uisionis adeo desiderate gaudia, ac si nati filii, sese peruenisse conspiciunt? Merent igitur, et tamen fusis lacrymis, omni sibi dulcioribus pane, coniubilant, Iesumque piissimum suorum diutinorum laborum ac cruciatuum causam, ac si cruci appensum, ac si adhuc sepulcri integumento detentum, per singula memoriarum momenta, uberrimis complectuntur affectibus: auri, argentique magnifica tributa penduntur; sed omni ualentior munere deuotio interna profertur.

 [X.] Sarraceni, qui ad superna templi confugerant, perimuntur.---Denique crastinum mane recanduit, et ecce Franci, eos adhuc residuos esse dolentes qui templi suprema conscenderant, quibusque Tancredus et Gaston propria, ut supra diximus, uexilla porrexerant, fani acerrime tecta peruadunt: Sarracenos, feminas cum masculis, dilaceratos interimunt. Quidam ex eis electa sibi potius morte, quam sponte ipsimet consciuissent, sese templi fastigio dedere precipites. Tancredus tamen, pro signi prebitione sui, et sponsione quam Gaston et ipse fecerant, cedem eamdem egre tulit. Precipiunt itaque nostri Sarracenis aliquibus, ut mortuos efferant, quia eos teterrimo fetore grauabant:  tanta enim cadauerum frequentia ciuitas opplebatur, ut eundi, nisi super occisorum corpora, Francis facultas nulla daretur: pagani ergo, suorum funera exportantes ab urbe, pro foribus eius, exstructis de cadauerum congerie montibus aceruatim pyra subposita comburebant. Tantas gentilium usquam cedes accidisse raro legimus, nunquam uidimus: Deo eis referente uicem, qui tot, pro se peregrinantium penas et mortes, quas tanto fuerant tempore ibidem passi, digna nequissimis retributione restituit. Non enim est quisquam sub Deo intellectus, cui estimabile habeatur, quanta illic cunctis sancta loca petentibus, a gentilium insolentia tormenta, labores, atque neces illata constent: Â»que magis Deum certa est fide doluisse credendum, quam  manu profana captiuatam crucem atque sepulcrum.Â«

Templum Salomonis haudquaquam tunc temporis.---Sed antequam ad alia calamum diuertamus, id uidetur primitus intimandum, quod Salomonis illud, de quo supra egimus, templum, non uere idem quod Salomon fecerit, est edificium quod constat Domino, lapidem super lapidem non remansurum, predicente, dirutum. Sed eius profecto simulacrum, a nescio quibus, ob testimonia nobilitatis domus antique, constructum. Erat idem plane locus pulchritudinis infinite, auro argentoque, incomparabili pretio, nec minus incredibili uarietate, compositus, parietibus ac ualuis laminarum metalli pretiosi affixione productis. Raimundus 433 uero comes prefectum illum qui arci preerat, cuique sua signa  commiserat, noctu de arce emissum, sospitem tutumque Ascalonem cum omnibus qui comitie sue erant, duci fecit.



CAPUT u.

[XI.] Regiam dignitatem Sanct.-Aegidianus comes respuit. Godefridus rex Ierusalem eligitur. Ipsius preclara facinora.---Preterea urbe, sacrisque locis libertati restituta, mox per uniuersam Christi militiam eleemosyne fieri orationesque iubentur, quatenus eorum animis dignetur unctio superna suggerere, quem sub dignitate regia ad iura debeant regenda sancte ciuitatis eligere. Octauo itaque post eius receptionem die, cum Sanct.-Aegidiano comiti pro sui magnificentia id muneris obtulissent, et ille usitate amplitudinis non immemor, tam oneroso  negotio se submittere, consilio altiori, refugisset, uir quippe grauis euo et monoculus erat, armis tamen mirabiliter industriaque claruerat. Godefridum demum ducem aggrediuntur, et ei omnium pariter instantium prece, huiusce laboris potius quam honoris fascis imponitur, habituro, contra gentilium copiosissimas uires, duellionis irremisse rigorem, et perpetuum cum sibi adiacenti Christianitate fauorem. Is autem, cum membris exilibus esset, at nimium proceritatis idonee, eloquio quidem lepidus serenitatis immodice, armorum in illa expeditione Dominica, se prebuit strenuitate spectabilem, ita ut testimonio ueraci probabile id de ipso preclari facinoris cantitetur, Turcum eum illoricatum, equo tamen uectum, apud Antiochiam super pontem  Pharpharis obuium habuisse, huicque ilia tam ualide gladio traiecisse, ut corporis truncus decidens terre procumberet, et crura sedentia pertransiens equus efferret. Solent enim Lotharingi cum longitudine tum acie spatas habere mirabiles.

[XII.] Cuius aliud non inferioris factum glorie, dignum quoque relatu ac omnimoda celebritate subnectendum censuimus. Niceam ceperant, et ad Antiochiam obsidendam, quoniam super Nicea res fortuniose processerat, contendebant, cum inter eundum, aliquoties, dum a procinctu solito opportunitas securitatis adesset, progredientes e uiburnis contiguis bestias uenarentur: saltus namque eius regionis, non ea qua nostri grossitie aut proceritate  eminent; semel accidit ut immanis admodum corpulentie ursus e frutetis exiret, quem comperiens exercitus circumquaque disquireret. Ursus nempe isdem, persensa frequentia conclamantum, e quibus emerserat siluas extemplo repetiit. Multis ergo undecunque gyrantibus, cum nil occurreret, misero cuidam contigit ad bestie lustra pertingere. Quem ubi incautum ursus adoritur, brachiis subigit, hominisque iacentis corripuit mox dente femur. Et ecce dux, dum a suis euagatus oberrat, solus interuenit: quem miser intuitus, et ex circumstantia doloris ac timoris illacrymans, ingenitas uiro liberalitates obiectans, super opis latione compellat. Nec ille, cui pene omnis constabat ex uirtute natura, cunctatur auxilium, sed adnisu quo ualuit exactum  a uagina in uerticem bellue illisit protinus gladium; que ossis obnitente duritie, potius irritata quam lesa, in ducem se contulit. At illius tamen, primo infelicis, quos trux intruderat dentes a crure remisit; qui celer excedens, et de uicissitudine duci referenda, sui utpote curiosus, iam negligens, in cepto dimisit utrumque conflictu. Igitur fera, eo ictu efferata

   Insilit, ac unco corripit ungue ducem;
Deiicit, ac sub se cohibet crudelibus ulnis;
   Et rabido rapuit mordicus ore femur:
Cuius regia mens nequaquam subita turbam
      Perpessa ruina,
Protractum retinere manu non destitit ensem.

Cum ergo iaceret elisus, et quam capere ceperat  coxam fera torqueret, dux sui necessitate non immemor in ipso confinio ceruicis et armi gladium bestie applicat, aciemque mucronis, uniuerse collatione eidem uirtutis inuiscerat. Que persentiscens ferrum ad interaneorum ima prolabi, tandem quos in femoris pulpa constrinxerat rictus, extulit. Dumque a ferali se ore solutum dux inspicit, sed loco eam non moueri attendit, iunctis a se pedibus propulit: sed in ipso repulsu, per prominentis, a bellue pectore, gladii aciem, suras sibi tibiarum letaliter pene concidit. Ruit itaque multo deterius, quam cum premeretur a bestia, et toto iam corpore inualido ac exsangui, uix aliquando reperitur a suis. Solitudinum suarum penituit tunc sero ducem, dum per id, appendicis sibi exercitus, et totius sacre  militie detrimenta contingunt. Usque ad finem plane Antiochene obsidionis egre prorsus nisi lectica deuehi potuit: et ideo, quia nec sibi nec ulli prouidere poterat, quindecim ferme hominum millibus, qui sibi coheserant, et ab eo pro infirmitate desciuerant, breui caruit.

[XIII.] Christianum Balduini regis factum.---At quia ursum semel adorsi sumus, quid Balduinus etiam eius frater, qui nunc usque Ierosolyme regnat, egerit, preoccupare uoluimus, quia nullus id referendi forsitan sese alias aptior aperiet locus. Pro ereptione cuiusdam sui peditis, cuius admodum sese iuuaret audacia, grauissimum similiter in prelio uulnus exceperat. uerebatur prouidentia 434 illius, quem  sibi adhibuerat, medici, inditis cataplasmatibus exterius cicatricem obducere: nouerat enim idem uulnus interiora corporis profundius attigisse, ne dum cutis superficies equaretur, intrinsecus saniei congeries foueretur. Quod ita fieri, miro modo, laudabili coniectura, experientiaque proposuit. Regem petierat ut aliquam, ex his quos custodia detinebat Sarracenis, personam, eo statu, tali in loco quo ipse sauciatus fuerat, uulnerari preciperet  et post illationem uulneris occidi iuberet: quatenus in interfecti corpore licentius disquireret, imo ex eius despectione perpenderet qualiter se in suis plaga regia interius haberet. Horruit ad hec nimium pietas principalis Constantini ueteris exempla resculpens: Â»Negat se  cuiuspiam hominum, etiam deterrime omnium conditionis, causam mortis ullatenus, pro tantilla, cum etiam sit dubia, salute futurum.Â« Tum medicus: Â»Si inquit, reparande tibi gratia sospitatis nemini uitam adimere definisti, saltem ursum inutilem satis nisi spectaculo bestiam admoueri manda: prioribus pedibus in sublime porrectis erectam, ferro feriri impera, cuius perempte postmodum cum peruidero uiscera, metiri sane utcunque potero, quorsum intro  processerit, quantum quoque lesio tua.Â« Cui rex: Â»Bestia, ait, non in mora, cum opus fuerit, erit: factum puta.Â« Facto igitur ad libitum medici ex fera periculo, comperit incommodum ut prelibauimus regi, si obductio celerius uulneri proueniret, nisi prius exhausta purulentia pars intrinsecus scissa coiret. Hec super regum pietate dixisse sufficiat: quorum gloria eque, fateor, incessisset, si non pontificii electio, imo et ipsum pontificium claudicasset.



LIBER OCTAuUS.



CAPUT PRIMUM.


Hucusque Musa, per fruteta ueprium
Incessit arcto scrupulosa tramite
Calles euntis occupante nubilo;
Aurora seri uix fouere sideris.
Lues cruoris hactenus cucurrerit,
Stragi famique nil uacans resederit.
Fortuna si qua rebus interdum suis
Arrisit, aura cladium rapax tulit.
Qui dum Nicena subruere menia,
Quis urbe capta fructus est Antiochi?
Is est profecto qui fit ex suppliciis,
Cuicunque sancto morte uicta martyri.
Dolenda namque si qua contigit pati,
Mistisque ferre cedibus penurias,
 Meror futura parturire gaudia.
Quo utar ergo uocibus Psalmographi?
Letatus sum ex his que relata sunt mihi:
Licet subire presto iam domum Dei.
Pes ecce noster atriorum Solime,
Calcator exstat, ac ouans obambulat.
Franci laboris hec habete premia:
Nec uos dolete pertulisse tristia.
Optata tandem uos sepulcri uisio,
Crucisque tacta fletibus redemptio
Iuuat, fugitque pectus omne passio.
Urbs, ista sepe preda facta regibus,
Pessumdabatur obruenda funditus.
Hac, o beata captione ciuitas,
 Hinc promerens, ut imperare debeas,
Ad teque regna Christiana contrahas!
uidebit orbis huc uenire glorias,
Tibique matris exhibere gratias,
Non Ezras olim, uel Machabeus Iudas,
Post damna, tanto prouehunt opes tuas:
Non Adrianus, unde nomen Helia,
Te suscitando quit dedisse talia.
Pro te tuisque mundus iste militat:
Hec pene cura seculum sollicitat.
Quondam Iudea dum uigeret optime,
Prebere quibat huic decus parabile.
Quid carminantur in duella milites?
 Estote, queso, Persidis pernicies,
Non uestra: quidquid officit Ierusalem,
Et Babylonis obserate principem.
Ut fas adire sit bonis Iesu crucem,
Pium sepulcro subiugare uerticem.
Clamabo nostra comperisse tempora,
Quod non docebit ulla fastorum scola.

[XIu.] Arnulphus quidam patriarchatum Ierosolymitanum ambit atque obtinet.---At quoniam dum temporalia procurantur, regia administratione tractanda putantur; interiora negligi non debent, que sacerdotali officio pertinent. Rege prout potuere creato, de patriarche consequenter substitutione pertractant. Erat ibi tunc temporis quidam sub censura clericali agens, sub quo autem gradu nescio, qui uocaretur  Arnulfus. Is in dialectice eruditione non hebes; cum minime haberetur ad grammatice documenta rudis, regis Anglorum filiam monacham, 435 eam quam premisimus, diu disciplina docuerat: cui Northmannorum comes, mediante sorore, spoponderat, quod etiam episcopalem honorem ipsi deferret, si quempiam episcoporum suorum obisse contingeret. Interim Hierosolymitani itineris cum suborta fuisset occasio, episcopus Baiocensis, Odo nomine, uir magnarum opum, hoc ipsum deuouit iter. Qui cum senioris Anglorum regis Guillelmi frater esset, et preter pontificii dignitatem apud Anglos comitatum Cantie obtineret, spe incomparandorum thesaurorum, in tantum res uisus est audere nouas, ut etiam  de regni contra fratrem proprium presumptione tractaret  . Quem rex preueniens carcerali mancipauit custodie, detinuitque uirum usque ad sui ipsius exitum uite. Quo exacto episcopus idem libertati ac honori rediit; et uti premissum est, uie huius intonante preconio, ipse sue gentis fretus frequentia, cum opibus innumeris ire perrexit. Cuius Arnulphus idem comitatui sese indidit: et cum huic ipsi episcopo citra, nisi fallor, Romanie fines, finis obtigisset, ex illo maximo censu quem post se reliquerat, hunc legatarium pene ante omnes suppellectilis sue pretiose effecit. Cum enim scientia litterali plurimum posset, et ingenio eloquentia non  deesset; uberiorque iam copia cognitionem redderet, ceperat nostros crebris animare sermonibus, famamque suam propagare in talibus. Inopia namque litteratorum, uirum fecerat clariorem: et, dum uox magis quam uita curatur, ad hoc ut Hierosolymitanus fieret patriarcha uocatur. Aliquandiu itaque, solo nomine, pontificale ostentum prebuit; declamationibus suis tamen nouitati illi profuit.

[Xu.] Arnulpho aduersatur papa, utpote sacerdotis filio. Daibertus in eius locum subrogatur. Sed coniuratione facta in regem, expellitur.---Tandem post aliquantulum temporis, cum facta usque ad apostolicam sedem percrebuisset electio, papa Paschalis, post obitum Podiensis episcopi, uices super Dominici exercitus cura, suas archiepiscopo  Daiberto Pisano mandauit. Qui iam capta Ierusalem, rege promoto, cum plurima classe aduenit; nec multo post, electionem que de Arnulpho fuerat facta euentilans, secundum canonum iura refutandam duxit. Discusso nimirum hominis genere, sacerdotis filius reperitur, qui non solum a sacris arceri precipitur gradibus, sed secundum Toletane synodi  scita, eius ecclesie, ad cuius iniuriam constat esse progenitus, seruus iubetur fieri sempiternus. Hac exclusus, cum se summopere ingereret et defensaret, sententia, cum proceres eius pudori, quia repulsus fuerat, mederi in aliquo uoluissent, sciscitantur ab ipso quem eligendum duceret. Ille, cequalibus iunioribusque, ut est prauitas nature, mox inuidens: Â»Hunc ipsum, inquit,  Pisanum, qui legatione fungitur accipite.Â« Dictis eius principes assensere, raptumque archiepiscopum, uix eius conniuentia requisita, in ipsa cui sedebat cathedra, per seipsos idem principes in ecclesiam euexere. Nec mora, hunc eumdem, post regis gloriosi Godefridi occubitum, cum regnaret Balduinus frater eius, qui Edesse prefuerat, proditionis insimulant; sicque certo damnatum crimine, eum qui metropolitanus fore destiterat patriarchatu priuant.

Cumque de instituendo pontifice iterata tractaret electio, prouidens Arnulphus ut talis fieret, qui nullatenus a suo imperio dissentiret, quemdam de suis contubernalibus, quem sciret sibi per omnia obtemperaturum, utpote uirum simplicem et  illitteratum, uocabulo Ebremarum, omni fauore promouit. Quo postmodum sese religiose agente, et ad eius ad integrum, ut putamus, nequaquam uota gerente, apud apostolicam sedem eum nuperrime accusauerunt; sed in ipsa sua accusatione fedissime defecerunt. Unde tantum cum suis complicibus, qui sibi in accusando adnisi fuerant, apud regem odium incurrit, ut eum a sepulcri custodia arceret, quin etiam ab ipsa urbe extruderet. Regratiatus autem pontifex apostolice sedis apicibus, ad plurimum exsecutorum suorum dedecus, Ierosolymam redit. Hec de illius imaginarii patriarche electione ac deiectione dixisse sufficiat. Que electio omnium bonorum cassanda iudiciis, die festiuitatis  sancti Petri ad uincula erupit, sed cum ei nulla pie uite adiumenta suppeterent, effluxit. Ciuitas autem eadem capta est a Francis, quinto decimo prouecti Iulii die, cum sexta esset feria; ipsa fere, qua Christus in crucem sublatus est, hora.



CAPUT II.

[XuI.] Imperator Babylonie bellum regi Ierosolymitano denuntiat.---Non multo post tempore, imo paucissimis post diebus, adsunt Neapolitane ciuitatis legati, que Sichem antiquitus, uel Samaria uocabatur [al., que, nisi fallor, EmaÃ¼s antiquitus uocabatur], Tancredo et Eustachio comiti, ducis pridem regis, modo fratri, uiris spectabilibus ac fortissimis suggerentes, ut plurima succenturiati militia, ad prefatam proficiscerentur urbem, eam procul dubio  in ius proprium recepturi. Procedunt illi, ductisque secum multis, non sine peditum numerositate, equitibus, ciuitatis appulere suburbio. Quibus oppidani, reserato presidio, spontanea fiunt deditione subiecti. Adsunt preterea et alii, qui ad regem Godefridum perferunt imperatorem Babylonicum magnas, bello contra se gerendo, 436 apparare copias. Rex illico, ad ea qne nuntiabantur redditus acrior, fratri Eustachio et Tancredo sibi nuntiata denuntiat, et ut quantocius Ierosolymam regredi preproperent, missa legatione precipit ac exorat. Locum autem prelii, apud Ascalonem indictum pariter insinuat. Quo inuictissimi idem comperto, dicto celerius montana subeunt. Sarracenos, inter eundum bella moturos estimantes, minime reperiunt,  Cesareamque Palestine perueniunt.

Progressi inde ad urbem, quam supra diximus, Ramothenam, beati Georgii memoria celebrem, circa maritima constitutam, uestigia uertunt, ubi Arabum non paucos offendunt, qui predicti prelii precensores [al., presensores] existunt. In quos nostris sociatis, ubi eos animaduertere, nisibus unanimiter inuehuntur, hostes fugaciter cedere compelluntur, plurimi uiui capiuntur, a quibus, quecunque de instanti bello agere proposuerat pars inimica, discuntur: ubi uidelicet eorum iam conuenisset exercitus, quotus ipsorum haberetur numerus, quis pugne eidem prescriberetur locus. His Tancredus agnitis Ierosolymorum regi Godefrido, que didicit nuntiis directis insinuat. Arnulpho  etiam, patriarche nomine insignito, aliisque proceribus mandat: Â»Bellum, inquit, ingens uos manere noueritis: quod quia iam dignoscitur imminere, Ascalonem properate uenire, freti uiribus quas poterit solertia uestra potiores conflare.Â« Rex igitur, quo post Dei fidem nemo sagacior, magna ad id negotii omnium Dei militiam auctoritate sollicitat, Ascalonemque, ubi contra hostium apparatum procedere debeant, designat. Ipse uero partriarcha uocato, Flandrensique comite Roberto, cum esset tertia feria, ab urbe prodiuit.

[XuII.] Rex ad bellum se accingit, proceditque.---At Sanct-Aegidianus comes, comesque Northmannicus, intulerunt regi se necdum uelle procedere,  donec scirent an idem bellum pro certo uideretur instare: sese ergo Ierusalem interim reuersuros perhibent, asserentes etiam quia non in mora, cum opus fuerit, forent. Rex abiit, et dum conspicit eminus hostes, ocius his qui Ierosolyme desederant hec scienda mandauit. Continuo quemdam acciuit episcopum, quem destinauit ad urbem, uniuersaliter suos obtestans ut presenti necessitati submota procrastinatione concurrerent. Quarta itaque feria, quique principes coacta generaliter expeditione Dominica, castra a ciuitate promouerant, et ipse episcopus, qui Ierusalem commanentibus regia uerba detulerat, cum repedaret ad regem, occurrentibus Sarracenis excipitur; nec patet utrum occubuerit, an captiuus abductus sit.

 Petrus Eremita publicas supplicationes ordinat in urbe Ierosolymitana.---At Petrus Eremita, pii hucusque operis exsecutor, cum clericis Grecis ac Latinis in ciuitate remansit, ordinando processiones, dictando litanias, instituendo orationes, submonendo eleemosynas, ut Deus hac, quasi suprema, dignetur populi sui cumulare uictorias. Porro ecclesiastici qui adesse poterant uiri, sacris, ac si ad sacra mysteria, induti uestibus, procedentes ad templum usque Dominicum, missas orationesque totis affectibus agendo mares ac feminas conducebant, pro Dei exsulum ereptione poscentes. At nomine patriarcha, si qui etiam pontifices adfuere, cum quibusque conglomerantur principibus ad flumen quod cis Ascalonem esse dignoscitur. Illic  fraude gentilium multa sunt animalium exposita millia, boum, camelorum ouiumque examina, que cum seniores didicissent, ad illiciendos predarum copiis nostros emissa, celebrato per castra preconio, mandant ne in cuiuspiam tentorio quidquam prede eiusdem reperiatur, nisi quantum dicte instanti necessarium fore probaretur. Interea trecenti Arabes nostrorum sese conspectibus ingerunt, quos illico nostri tanta facilitate presserunt ut duos ex eis fugaciter actis corriperent, ceteros usque ad castra sua persequendo minarent.

[XuIII.] Sero itaque illius ingruente diei, fecit per uniuersum exercitum perfunctorius ille patriarcha cantari, ut diescente crastino omnes expedirentur  ad prelium: id apposito anathemate inhibens Â»ne quis inter dimicandum spoliis diripiendis insisteret,Â« sed belli ad finem colligendi studium quisque differret. Cedendis autem hostibus adeo rogat insistere, ut hac illac nequaquam curent, ob uilia emolumenta diuertere, ne alicuius causa cupiditatis incurrant cepte detrimenta uictorie. Sexta illuxerat feria, et ecce progredienti militie nostre pulcherrima uallis occurrit: ibique, in ipsa contigui equoris planitie, acierum suarum fecere discrimina. Dux iam mutatus in regem, comes Flandrensis, itidemque Northmannicus, Sanct-Aegydiensis comes, Boloniensis Eustachius, una Tancredus et Gaston, aliqui singulares, pares aliqui, compositis agminibus prefuerunt. Peditum sagittarii,  lanceariique qui precedere debeant militias, ordinantur, cum rex Godefridus cum sua frequentia parti sinistre preponitur; comesque Sanct-Aegidianus iuxta maritima sistitur; Flandrensis atque Northmannicus adequitabat dextere; Tancredus et ceteri utrarumque partium medii incedebant.

Prelium committitur. Fusis cesisque gentilibus nostri euasere uictores.---Nostri igitur pedetentim in hostilem cuneum promoueri, gentiles ad prelia sese parantes, nequaquam loco moueri. uideres 437 ex humeris uasa pendentia, dum ex modicis gelidas cohibebant utribus undas: e quibus se potaturos crederent, cum nostros prosecuturi in fugam cogerent. Sed Deus longe aliter prouiderat, quam gens inimica uoluebat. Interea Northmanni ac Robertus  comes [al., Northmannie Robertus comes], prospecto eminus principis exercitus telo, quod opertum multo uidebatur fulgere argento, et in sui summitate tereti ornabatur auri pondo, equum continuis celerem calcaribus urgens, principem, cui pro signo quam diximus astitit hasta, rapido impetit impetu; et atroci uulnere sauciat. Altrinsecus Flandrensium comes loro remisso, densum se fudit in hostem. Tancredus denique concursu ruit ad tentoria magno. Agmina cum propriis ducibus bacchantur ubique: fiunt cruenta cedibus equora planitiesque loci; protinus hec sua pernicies hostibus intoleranda fuit; sic desperantes mox iniere fugam. Et sicut erat gentilium numerositas enormis, ita consequenter et facta est enormitas cedis. Si enim  magne fuerant elationes maris, sese tamen multo mirabiliorem ostendit Dominus in altis. Unde ut euidens fieret prelia tanta Deum, non hominis fecisse manum, patentibus oculis cecos fugitare uideres, et dum uitaturos arma se estimant, sese armatis obiiciunt. Et dum non patet effugii locus ulli, ardua non tutum plerisque parabat asylum arbor, nec nostras potuere latere sagittas; precipites magnas icti fecere ruinas, aut mortui aut fiunt semineces iaculis aut ensibus omnes quos fuga non texit, exercuit gladios nostrorum, uelut inter pecuaria, cedes. At Sanct.-Aegidii comes, iuxta contigui maris arenas, ubi in hostes proprium absoluerat agmen, tanta eos uehementia in morem tempestatis aggreditur, ut ipsorum non parua manus, dum  ferri exitium precauet, ultronea pelago mergeretur.



CAPUT III.

[XIX.] Quare Deo ascribenda uictoria.---Explicita itaque Deo auctore uictoria, Babylonie princeps militie, quem patria lingua Admirauisum uocitant, confusus, et infortunium quod sibi acciderat satis admirari non preualens, multa conqueritur. Considerabat nimirum infinitas quas adduxerat copias, letissimam iuuentutem; fortitudine ac specie arma nobilia, commilitonum opes, et, ut sic dixerim, cuncta equestria; et quod animis maximam quorumque inertium parere securitatem solet, pro foribus urbis sue, ad quam certa refugia, in propria pugnauisse prouincia. At Francos intuebatur  modis omnibus inferiore militia, profligatam diutina fame iuuentam, rubiginosis ensibus, lanceis nigrantibus, exilem destitutis militum uiribus armaturam; cunctis qui pre ceteris uidebantur insignes, acri egestate torpentibus, equis omnimodo squalore fatiscentibus: et, ut breui clausula soluam, pauperrimos omnium, exsulem globum innumerabiles superasse mirabatur indigenas, quin potius, per abiectissimos hominum totius Orientis gloriam concidisse. Iuuit quoque nostrorum uictoriam plurimum, quod conclamata in hostili exercitu fuga; Admirauisus ille qui preerat Ascaloni, ubi conspexit Babylonicum uertere terga ducem, fugitiuos omnes a proprie urbis ingressu mandat arceri. Mirabantur plane etiam iidem plus nimio  hostes, quod minime Franci pro menibus Ierosolyme, quasi contigui causa presidii pugnare delegerant, sed sibi obuiam duorum itinere dierum pene processerant.

[XX.] At Francis pro tanta Deo, ut par erat, nimium gratulabundis uictoria, Robertus Northmannie comes, uir nunquam sue mirabilis munificentie, etiam in illius exsilii paupertatibus, expers, hastam illam, quam argento dixeramus ornatam, que Babylonico principi, ueluti signum, prefixa constiterat, a quodam qui rapuerat eam, uiginti argenti marchas emit ipsamque in tante testimonium uictorie ad sepulcrum Domini statuendam Arnulpho, patriarche uocato, attribuit. At ensem qui eiusdem principis exstiterat, ferunt a quodam  septuaginta Byzanteis emptum. Preterea, portui Ascalonico prosecuta exercitum maxima classis appulerat: ea uidelicet illuc occasione conueniens ut Francis euictis, et sub captiuitatis uincla coniectis, a uictoribus eos emerent, ac per ulteriora Orientis regna uenundando distraherent. Hi itaque ubi uiderunt fede fugientes Aegyptios, remota continuo delatione uelificant, et ad ipsius sali interiora se promouent.

Denique Franci facto ex Sarracenis horribili, precipue ex Aethiopibus carnificio, ad eorum tentoria iam solitaria reuertuntur, ac inestimabili spoliorum copia reficiuntur. Argenti diues et auri exinde Gaza producitur, Assyrie nobilitatis opes, ac quelibet pretiosa suppellex habetur: omnimoda  animalium genera, uariorum armorum utensilia congeruntur: si qua fuere usibus apta, seruarunt; que extera, igne cremarunt. Regrediuntur incomprehensibili triumphantes iubilo, Ierosolymam, infinitis gratiarum lacrymarumque millibus cumulantes Dominice passionis ac sepulture memoriam. Tanta autem Francis, ex huius fortune celestis euentibus arrisit ubertas, ut hii, qui prorsus inopes 438 et uiatici ipsius egentes, hoc ipsum olim iter inierant, cum multa auri argentique opulentia, ac spectabili equorum mulorumque euectione redirent:

Lux ea Sextilis que proxima preuenit Idus,
Obtinuit belli tale uidere decus.



CAPUT Iu.


[XXI.] Diuersa prophetarum oracula.---Sed quoniam in huius uoluminis exordio, quedam exempla prebuimus Scripturarum, que huic tanto quod explicuimus negotio conuenire putauimus, attendendum nunc etiam an Hierosolymitane obsidioni aliquid consonum apud Zacariam prophetam reperire possimus. Â»Dicit, inquit, Dominus extendens celum, et fundans terram; fingens spiritum hominis in eo .Â« Extendit celum, qui dilatat Ecclesiam, ut sicut, iuxta Isaiam, ab Oriente adduxit semen eius per apostolos, sic ab Occidente eam debeat congregare per istos . Fundat terram, cum permittit gentilium precordialiter obdurari perfidiam. Fingit spiritum  hominis in eo, cum cuiusque fidelis animum format, rationis indite dono. Â»Ecce ego ponam Ierusalem superliminare crapule, omnibus populis in circuitu .Â« Superliminare, preeminet ostio: per ostium introitur in domum; crapula officit stomacho. Si ostium, fidem Domini Iesu dicimus, per quam ad Patrem uenimus, Ierosolymitanam ecclesiam, quia de ipsa et lex et uerbum Domini exierit, non immerito superliminare, ob ea quibus prebuit exordium documenta, uocemus: ad ipsam enim recurrit post annos quatuordecim Paulus, ut Euangelium cum Petro et aliis conferat, ne forte in uacuum cucurrisset aut currat . Sed hoc superliminare, populis omnibus in circuitu est crapula: quia constat omnes eam nationes  propter ea, que ibi resederunt, nostre credulitatis uestigia fastidire et exsecrari in morem nausee.

Sed et Â»Iuda erit in obsidione contra Ierusalem .Â« Non solum, inquit, horrori exteris est, sed et Iudas, fidelis scilicet populus, uere confitens eam que calcatur a gentibus: Ierusalem obsessurus est: Â»In die illa ponam Ierusalem lapidem oneris cunctis populis .Â« Si partem pro toto secundum Scripture usum licet poni, lapis oneris cunctis Ierusalem fit, quia uniuersis Christiani nominis gentibus maximi laboris pondus, in sui liberatione, nuper indixit: Â»Omnes qui leuabunt eam, concisione lacerabuntur, et colligentur aduersus eam omnia regna terre .Â« Qui sunt,  qui Ierusalem leuant, nisi qui postquam impleta fuerint tempora nationum, eam a sua conculcatione subleuant? Â»Ierusalem, inquit Dominus, calcabitur a gentibus, donec impleantur tempora nationum .Â« Hi concisione lacerantur, quia dici, imo cogitari nullatenus potest, quanta famis sitisque miseria, quantis laborum uulnerumque doloribus eos in obsidendo cruciari constiterit. Et, ut iuxta Ezechielem loquar: Â»Omne caput decaluatum est, et omnis humerus depilatus ;Â« sin alias, uel crebris machinarum impulsibus, seu conuehendis oneribus. Sed, leuata Ierusalem, Â»omnia regna terre aduersus eam colligentur ;Â« quod non ut allegoria subintelligendum,  sed ut historia nouiter relata, supernis oculis intuendum proponitur. Quod enim fuit Orientis regnum, de cuius hominibus ad idem non uenerint bellum? Qui enim machinarum omnia genera, quod supra omiseram, obsidende urbi necessaria secum detulerant: qui etiam preter bellicos uiros, negotiatores ad cemptionem Francorum adduxerant, profecto ex nimietate multitudinis uictoriam presumebant, fortasse maiori prorsus maiestate numeri, quam Curbaran illum habuisse didicerat.

Â»In illa die, dicit Dominus, percutiam omnem equum in stupore, et ascensorem eius in amentia .Â« Si equus dignitas temporalis accipitur, ascensor equi qui dignitate preeminet procul  dubio intelligitur. Dignitas omnis stupet: quia quidquid usquam imperii, quidquid regni est, aduersus hanc noue militie Dei manum hebetatum, nil audet. Princeps omnis in amentiam uertitur, quia expers est consilii, nec habet quo se uertat, utpote inops uirium, quisquis huius Dominici exercitus fortitudinem experitur. Â»Et super domum Iuda aperiam oculos meos, et omnem equum populorum percutiam in cecitate .Â« Si Iuda, confitens, eos potissimum confessores dicam, qui nunquam a sue credulitatis initio exorbitasse leguntur a fide, Francos utique, quibus omnis tenor huius innisus est uie. Super hos Deus oculos aperit, cum ipsis effectibus gratiam eis proprie benignitatis ostendit; equum populorum in cecitate  percutit, dum superbiam gentilium, consequente eos reprobo sensu, punit. In sacra plane pagina, equus sepe pro superbia ponitur. Quid enim magis cecum, quam sine Dei respectu, Dei filiis inferre bellum? Quid tam reprobum, quam Deum non agnoscere, et ex ipsa ignorantia superbire, et contra fideles bella mouere? Sed quo, per uerborum lacinias allegorie libertas excurrit, cum historialis nos ueritas, ne per opiniones passim euagari uideamur, astringat? Nonne superius hostes diximus cecitate percussos, et gladiis imminentibus stupore suffusos? Et miror qualiter equus uidens se egerit, cum rector equi euidentem amentiam incurrerit.

 439 Â»Et dicent duces Iuda in corde suo: Confortentur mihi habitatores Ierusalem in Domino exercituum, Deo eorum .Â« Quos dixerim Iuda duces, nisi fideles illius exercitus principes? Qui confortati sibi Ierusalem habitatores imprecantur, dum totis affectibus, Christiane militie sanctam illam ciuitatem fortitudine desiderant instaurari; qua et Christianitas propagetur, memoria Dominica honoretur, gentilitas circumquaque prematur. Sed hec eorumdem fortitudo in Domino exercituum futura dicitur, quod hodieque cernitur, dum manus hominum incredibiliter parua, aduersum uniuersa paganitatis regna congreditur, quod totum ex eius qui celi uirtutibus preest, sola uirtute presumitur. Ubi bene additur, Deo eorum,  et ut non quolibet auctore Deo niti putentur; sed Deo sui ipsorum, scilicet Christianorum.

Â»In die illa, ponam duces Iuda sicut caminum ignis in lignis, et sicut facem ignis in feno: et deuorabunt ad dexteram et ad sinistram omnes populos in circuitu .Â« In hac, inquam, uel fidei, seu diuine prosperitatis die, duces illi, qui uel armis exterius, uel spirituali doctrina interius Christianum populum gubernabunt, erunt caminus: superno, uidelicet intrinsecus, amore feruentes, qui peccatorum ligna in gentilitate consumant: et quantum ad exteriora reprobos quosque, ac si fenum, bella succendant. Procul dubio enim scimus Deum ista nequaquam pro unius ciuitatis liberatione cepisse, sed contra  uenturi rabiem Antichristi, hec semina, longe lateque fructificatura iecisse. Omnes itaque populos ad dextram et sinistram in circuitu deuorant, dum hinc electos, quos dextera innuit, ad pietatem Christianitatis incorporant; illinc reprobos, qui sinistrorsum pertinere noscuntur, digna cedis ultione deuastant.

Â»Et habitabitur Ierusalem rursus in loco suo in Ierusalem .Â« Si Ierusalem Ecclesia est, locus eius Christi fides est: Ierusalem ergo in Ierusalem habitatur, cum ciuitas illa terrestris, ad hoc, ut superne pacis uisioni inhiet, instauratur; locumque habet, quia Christo immutabiliter heret.

Â»Et saluabit Dominus tabernacula Iuda, sicut in principio, ut non magnifice glorietur domus Dauid;  et gloria habitantium Ierusalem contra Iudam .Â« Tabernacula Iuda, sicut in principio, Dominus saluat, cum ipse, qui cum patribus nostris mirabilia fecerit, nostris etiam glorificatur adeo temporibus, ut sub erumnis et calamitatibus maiora omnino moderni isti uideantur egisse, quam Iudei antiquitus cum uxoribus ac filiis, et continua uentrium plenitudine, sub ducatu apparentium angelorum, frequentibusque miraculis estimantur implesse. Hos, inquam, ueracius saluat: quia eos reuera uti filios recipit quos corporaliter occidi permittit, temporaliterque flagellat. Ut non magnifice, inquit, domus Dauid glorietur; id est, ueteres qui bellorum uictoriis preeminuerunt, superbire  desistant, cum nouos quosque potiora exercuisse perpendant. Gloria quoque habitantium Ierusalem, contra Iudam eleuatur: dum fastus eorum qui ibidem regnauere, et aliqua clara fecere, modernis opponitur. Per Dauid namque, qui potissimum potuit, quidquid in superbia magis habent cause exprimit. Ac si diceret: Etsi Dauid celeberrimus armis exstiterit, et de succedentibus regibus aliquis aliquid glorie quesierit, nichil reperitur per quod his nostris exequari possint. Habitare autem dominari dicimus: unde et a uerbo, quod est, habeo, habes, frequentatiue dictum ponimus. Dicitur uero, et Dauid magnifice gloriari contra Iudam, et gloria habitantium Ierusalem: quia ipsi materia sunt superbiendi, nostrorum facta humiliare uolentium.

 Â»In die illa, proteget Dominus habitatores Ierusalem .Â« Et nunquid non hodieque protegit, quos, cuneum nimis exilem, in meditullio gentilitatis infinite defendit? Audacibus quotidie gentes contiguas armis irritant: et ipsis satis est gentibus si se ab eorum incursione premuniant, nedum obsidere presumant.

Â»Et erit, qui offenderit ex eis in die illa, quasi Dauid; et domus Dauid, quasi Dei, sicut angelus Domini, in conspectu eius .Â« uix inuenitur Dauid quidpiam grauiter deliquisse, cuius penam consequenter non legatur in presenti recepisse. Quicunque igitur ex nostris offenderit, si quasi Dauid, dum non eorum aut luxurias siue superbias, inter eundum, sicut superius continent gesta, Deus  ipse impunita reliquit; sed mox, inter ineuntis peccati successus, que meruere, celerius aut famis, aut quarumlibet difficultatum tormenta rependit. Unde et domus Dauid quasi Dei efficitur, quia per diuine correptionis instantiam ad spiritualis gratie conceptum reditur. Quibus enim Deus, uti quondam Dauid, paterne disciplinam irrogat, hos statim a sue inspirationis complexu non abdicat. Fit quoque in Dei conspectu ut angelus: quia dum per imminentia flagella homo conspicit se a suis, Deo auctore, eximi affectibus, Deum illico diligere intendit ardentius: dum enim se castigari cognoscit ut filium, amat ut angelus. Dei autem conspectus, pius est hominis interioris affectus.

 Â»Et erit in die illa; queram conterere omnes 440 gentes que ueniunt contra Ierusalem .Â« Ea solemus querere, que nos certum est sub oculis non habere. Quid uero Dei est querere, nisi sub eterne prouisionis uocatione facienda proponere? Querit ergo Deus conterere omnes gentes que contra Ierusalem ueniunt, et hoc in die illa: quia subtili suo iudicio prouidet ac ordinat quod eos qui fidei contraria agunt aut perpetua damnatione conterat, aut quantum spectat ad examinationem sue ipsorum fragilitatis, imminuat. Unde est, Â»Tanquam,Â« inquit, Â»uas figuli confringes eos, quos rexeris in uirga ferrea .Â« Quod tamen facit Deus illustratione interna, que est profecto dies; sed illa, que exprimi uidelicet non possit  ratiocinatione ulla.

Â»Et effundam super domum Dauid, et super habitatores Ierusalem, spiritum gratie et precum . Ipsos habitatores Ierusalem dixerim domum Dauid; quos omnipotens Deus, etsi frequentibus uictoriis donauit et donat, creberrimis tamen infortuniis edomuit et redomuit: et dum eos nec continuatione malorum desperare permittit, nec assiduitate bonorum superbire sinit, Spiritum gratie et precum super ipsos, pius necessario iam dispensator effundit; ut dum nulla prosperitas, que etiam perfectos quosque resoluit, sine subiecta mox aduersitate sibi arridere uidetur, semper animus inquietudinum timidus, ad eum qui adiutor est  in opportunitatibus, in tribulatione suspirare cogatur.

Ecce iam seposito omni mysterio, materialis illa Ierusalem, quanta putamus aliquoties sub dubietate et timore se habeat, dum, iuxta Ezechielem , in medio gentium se attendit positam, et in circuitu suo gentes, circumiacentium nationum infinitatem, sue urbis considerans paucitatem. Et dum barbarum gentium irruptiones indesinenter metuunt, nisi miserabiliter desipiunt, nunquam absque Dei timoris et amoris gratia sunt, quibus nunquam pie affectionis ac precum materie desunt. Solet nimirum Omnipotens, aculeis aduersitatum, ad sui recordationem sollicitare suos: solet titillationibus carnis inurere mentes, ut scilicet, dum ruinam metuunt,  uotis ac orationibus, Dei subsidio semper inueniantur accliues.



CAPUT u.

[XXI.] Christianorum calamitates recoluntur.---Diximus non semel, sed forte multoties, nec repetere piget: tale quid nusquam gentium a seculo factum. Si filii Isrel, miraculis que ante eos egerit Dominus mihi inferuntur obiectis, his ego multo mirabilius astruam mare confertissime gentilitatis apertum; his interdiu ex columna nubem diuini timoris, noctu lumen diuine spei perhibebo prebitum, quibus Christus ipse columna rectitudinis ac fortitudinis inspirauit exempla; quos uerbi Dei, ac si manna celeste, absque ullius terrene spei, solum  [al., solatio] confortauit edulium. Illi pabula celitus ministrata fastidiunt; Aegyptum derelictam, crebro mentibus et uoce reuisunt; isti sicut nichil unquam retrogradum moliuntur, ita quidquid penurie ac necessitatis ingruerit, uiuacibus animis amplectuntur. Certe illa apud Antiochiam celebrata calamitas, que frequentibus propemodum inediis oscitabat, non sine quibusdam nobilibus spectaculis traditur exstitisse. Qua putamus, inter illius omnimode egestatis exitia, qua nil egrius apud homines consueuerit tolerari, magnanimitate se gesserint, qui Christiana theatra, illi procul dubio tempori ac loco conuenientia, non spreuerint?

De paruulis cum patribus Ierosolymam profectis. Eorumdem paruulorum exercitus.---Plane ab his  qui interfuere refertur, cum ciuitas eadem obsideretur, et crebris congressibus obsessores et urbici miscerentur, fiebat sepissime ut uiris hinc indeque cedentibus, et impetum uicissim consilio ac ratione frenantibus, puerorum examina pars ex urbe procederent, pars ex nostrorum filiis e diuerso coirent, pariterque dignissimi exspectatione confligerent. Sicut namque in exordio huius historie retulimus cum apud occidentales regiones percrebruisset Ierosolymitana profectio, patres cum paruulis filiis hoc ipsum aggrediebantur iter. Unde accidit ut mortuis parentibus aliquorum, ipsi pueruli prosequerentur exercitum, labori assuescerent, et, quantum ad inopie tolerantiam attinet, maioribus impares nullatenus essent. Hi igitur, per se agmine facto, principes  sui ipsorum ex se crauerant, ille Hugonis Magni, ille Bemundi, hic Flandrensis, iste Northmannici uocabula, et aliorum alii preferre personas. Ipsi quoties sibi subiectos alimoniarum penuria uexari conspicerent, ad eos quos prelibauimus principes, uictualia rogaturi abibant. Quibus iidem proceres plurima largiebantur, unde eorum conuenienter imbecillitas aleretur. Talis ergo tamque spectabilis militia, urbanam pueritiam crebro lacessere, longas arundines pro telis habere, de uiminibus scuta contexere, arcillos atque missilia, pro suo quique modo, gestare. His itaque et ciuitatensibus, grandeuis ex utraque parte spectantibus, medio in campo congressis, urbici quidem ex menibus, nostri autem pro papilionibus exspectabant. Erat ibi  cernere impetus in inuicem conclamatos, ictus sine ulla tamen mortium suspicione cruentos. 441 Hec sepe preludia maiorum ad iterandos conflictus precordia concitabant. Dum enim animos sub membris impotentius [al., impotentibus] feruere uiderent, dum illa qualiacunque imbelles conspiciunt alacriter arma mouere lacertos, dum alterutrorum lesionibus diuerse prospectantium partes ingemunt, ad solita, dimotis e medio pueris, seniores bella concurrunt. Ita Dominicum exercitum uix inueniri contigerat feriatum, dum hi instituuntur, illi quotidie exercentur.

[XXII.] Nudipedum exercitus, ac uite genus.---Erat preterea et aliud quoddam in exercitu illo hominum genus quod nudipes quidem incederet, arma nulla  portaret, nullam ipsis prorsus pecunie quantitatem habere liceret; sed nuditate ac indigentia omnino squalidum, uniuersos precederet, radicibus herbarum, et uilibus quibusque nascentiis uictitaret. Hos cum quidam ex Northmannia oriundus, haud obscuro, ut fertur, loco natus, ex equite tamen pedes factus, sine dominio oberrare uideret, depositis armis et quibus utebatur induuiis, eorum se regem profiteri uoluit. Inde rex Thafur barbarica cepit lingua uocari. Thafur autem apud gentiles dicuntur, quos nos, ut nimis litteraliter loquar, trudenues [al., trudennes, Gallice truands,] uocamus. Qui ex eo sic appellantur quia trudunt, id est leuiter transigunt, quaqua uersum peragrantes annos [f., agros]. Erat autem isti consuetudo ut, si quando populus sub se agens  ad pontis alicuius deueniret transitum, aut aliquas angustias loci cuiuspiam attigisset, iste eumdem preoccupare festinaret ingressum, et perscrutato ad unguem singillatim quoque suorum, si cui duorum pretium solidorum habere contingeret, hunc confestim a sua ditione secluderet, et eum emere arma iubendo, ad armati contubernium exercitus segregaret. Si quos consuete tenuitatis amantes, nichil prorsus pecunie aut reseruasse aut affectasse conspiceret, hos suo collegio peculiares ascisceret. Putaret hos forsitan quilibet generali utilitati prorsus incommodos, et, unde aliis poterat suppetere sumptus, absque proficuo tales consumere cibos. At uero hi in conuehendis uictualibus, in stipendiis  contrahendis, in obsessione etiam urbium lapidibus intorquendis, dici non potest quam necessarii forent, cum in portandis oneribus, asinos ac iumenta precederent; cum balistas et machinas crebris iactibus exequarent.

Preterea, cum de paganorum corporibus frusta carnium apud Marram, et sicubi alias, cum nimia fames urgeret, reperirentur adempta, quod ab his et furtim, et quam rarissime factum constat, atrox apud gentiles fama percrebuit quod quidam in Francorum exercitu haberentur qui Sarracenorum carnibus auidissime uescerentur. Unde idem homines, ut potissimum apud illos hec intonuisset opinio, Turci cuiusdam uecti corpus intusum, ad eorum terrorem palam omnibus, ut dicitur, ac si carnem  mandibilem igni apposito torruerunt. Quod illi agnito, et uerum penitus quod fingitur autumantes, iam magis insolentiam Thafurum, quam nostrorum quodammodo principum uehementiam formidabant. Turci, plane antiquorum more gentilium, de cadaueribus tantopere cruciantur insepultis, quanto nemo Christianorum studio de animabus uidetur cogitare uel dolere damnatis. Unde, ad eorum rancores dirissime concitandos, in obsidione Antiochena, Podiensis facto edicto celebrari per exercitum precepit episcopus ut, quicunque Turci cuiusquam caput sibi deferret abscisum, duodecim denarios referret statim in premium. Capita enim eorum cum idem suscepisset antistes, super palos ante ipsorum ora pro menibus ciuitatis figi ea iubebat  ingentes. Quod eos solebat acerbissime torquere, et exanimare cernentes.

Egit etiam ibi pontifex non reticendum quiddam cum procerum nostrorum consilio, ut, cum uictualium inopia urbani nostros laborare sentiscerent, nostri econtrario proponerent quatenus boues aratro iungerent, in conspectu urbis ararent et sererent, ut ex hoc idem urbici subintelligerent quod ceptam obsidionem nulla ratione desererent, qui de futuri anni procuranda fruge tractarent.

Hec et alia mira miranda in hac ipsa expeditione sunt gesta, que posse ab aliquo comprehendi nullo modo putamus uniuersa, sicut sane nemini a seculo constat auditum ut sine rege, sine principe, ulla de  locis propriis egrederetur gentium, ut sub solo Deo paruus et magnus par addiscerent portare iugum, ut non respectaret seruus ad dominum, nec dominus nisi fraternitatem usurparet in famulum; sicut, inquam, de preteritis super hoc exempla prebere non possumus, ita in posterum similia nunquam futura putamus. Quod ex eo maxima ex parte coniicimus, quia, post captam Hierusalem, tantos Christianarum gentium motus uidimus, tot non imparis dignitatis personas, tot equestres non contemnendi nominis alas, tot pedestres copias pariter commigrasse post eos qui precessere, et uiam secuturis parauere cognouimus, ut pene priorum et diuitiis et numero suppares indubie iudicemus. Quis enim colligat, eo tempore quo Stephanus comes, de quo  supra egimus, et ille Philippi 442 regis frater Hugo Magnus, sepulcri Dominici uiam iterato ceperunt, summe mediocris et infimi generis quanta ex solis Francie partibus  frequentia processerit? Tacito Burgundie duce, quid de Pictauensi comite loquar? qui, preter militie grandis, quem secum proposuit ductare, globum, etiam examina contraxerat puellarum? Qui, cum maiestatis sue passim personaret testis ambitio, Constantinopolim uenit, cum perfidissimo hominum Alexi tyranno colloquium habuit. Cuius proditor ille nequissimus aduentum, antequam regia comes isdem digrederetur ab urbe, Turcis per epistolas detulit. Â»Ecce, inquit, e Franciis pinguissime ad uos progrediuntur oues, que minus prouido tamen pastore  reguntur.Â« Quid plura? comes tyrannici principis fines excesserat, Turcorum ei exercitus repente obuius astat, uires hominis, utpote aduentitias incompositasque debilitans, dispergit, predatur et superat. Ibi Hugo Magnus, genu sagitta percussus, languore protracto, tandem occubuit, apud Tharsum Cilicie sortitus iura sepulcri. Hec intra eam, quam Satyriam dicunt, facta fuisse prouinciam tradunt.



CAPUT uI.

[XXIII.] Perfidus imperator Francorum duces deludit.---At Stephanus comes cum quibusdam pontificibus regni nostri, inter quos Hugo Suessionicus, et Parisiorum Guillelmus illustris indolis generisque uiri, qui presulatui suo in primeuo flore clarissimis  moribus ministrabant, et Engelrannus [al., Ingelrannus] Laudunensis, uir sicut forma et eloquentia, utinam sic religione! conspicuus, cum multa ordinum omnium dignitate menia Constantinopolitana subintrant. Quos ad se imperator euocat, magnis primores eorum donariis munerat. Consultantibus illis, an prioris exercitus, seu diuersa proficiscerentur uia, ille ueraciter intulit non tantum eos habere equitatum, ut sufficiant a prioribus tramitem tenere diuersum. Illi, noua sese putantes et superioribus ualentiora facturos, profitentur se per exteras regiones ituros. Pariter uero ab imperatore expostulant quatenus ubique generale uniuersalis Grecie habere mercatum, ipso iubente, debeant. Spopondit ille, et sciens eos in propriam hac sua  insolentia ueluti conspirasse perniciem, eorum quem prouidebat optime errori letabundus assensit. Per Paphlagoniam igitur, non dicam modo quibuslibet peregrinantibus, sed ne scripturis quidem, nisi quam rarissime cognitam prouinciam, nescio quod monentur intrare desertum. uiaticum portare eos prohibet imperator, nisi quantum diebus quadraginta solis esset necessarium. Preterea pene quodammodo dehortatur uiatici lationem, dum magnifice pollicetur totius terre negotii prosecutionem.

Internecioni traditur exercitus Francorum.---Euntibus ergo et iam in profunde solitudinis ulteriora progressis, uulgus quod sine uiatico, spe promissi negotii, incaute processerat, ceperat in dies uehementissima fame urgeri, intumescere ac emori;  exercitus quoque cadauerum passim decumbentium fetore uexari. Aliquoties plane, cum postremos egene multitudinis duces exercitus castigarent, ne equitatum tardius sequerentur precedentem, ne in eos Turci uidelicet inuolarent, illi famis torsionibus acti, uotis et precibus exoptare ut uenirent. Armeniorum iam pene fines attigerant, exesis hominibus, animalibus inedia moribundis, subito ingruunt Turcorum millia numerosa. Sed Franci, qui primas tunc exercitus uidebantur actitare custodias, facile eorum, lassabundi licet, illico obtudere molimina. Postridie, cum Turci Francos a prima fronte discessisse uidissent, Langobardis, Liguribus et Italis, priora, proh dolor! occupantibus loca, irruunt, persensa anteriorum ignauia hostes acerrimi; hisque  qui preibant et signa ferebant, fede terga dedentibus, totus non tam fuge, que nimium tenuis ut pote fame tabentium fuerat, sed internecioni miserande patet exercitus. Fugientes non qua uenerant regrediebantur, nec, ut gregatim saltem fugerent, glomerabantur; sed quorsum quemque ferebat animus, uerterat illo gradum, sine dubio moriturus. Que eorum cedes et insecutio perseuerauit pene continuis octo diebus.

Erat in eo quidam archiepiscopus Mediolanensis exercitu [al., periculo], qui capellam Beati Ambrosii, planetam scilicet et albam, si qua alia nescio, secum tulerat, auro tantique pretii gemmis ornatam ut nusquam terrarum reperire quis huic ualeret equandam. Hanc Turci abduxere correptam,  Deo fatui illius presulis, qui rem adeo sacram barbaris terris intulerat, tali damno ulciscente dementiam. Tanta fuit ibidem promiscui sexus Christianitatis occisio, tanta pecuniarum, uestium, auri argentique repertio, ut, de illo quod expeditio prima intulerat, damno, hec una uictoria sufficienti Turcis potuerit esse solatio. Cum enim ducenta, et, ut aliqui astruunt, his amplius ferme millia Christiani nominis illic essent, uix septem millia resederunt. Comes autem Stephanus, cum plerisque potentibus, inter quos Harpinus Bituricensis uir magnificus, et comes trans Ararim 443 Stephanus, ibidem fuere, pariterque Hierosolymam deuenere. Ubi positis, cum imperatoris Babylonici exercitus apud Ramothenam  urbem Balduino, nunc regi, bellum obtulisset, Harpinus memoratus regi intulit quatenus prelium differret, donec quidquid uirium poterat habere, conferret; rex ait: Â»Si times, inquit, fuge Biturigas,Â« hisque dictis, inconsulte conflixit, omnesque suas illico copias, in predictam ciuitatem compulsus, amisit; ipse solus euasit. Multi tunc in captiuitatem acti; multi, quo fine defecerint, hucusque sumus incerti.

Harpinus Bituricensis monachum induit.---Harpinus captiuus abducitur; deinceps a captiuitate solutus, in Franciam rediens monachus efficitur. De Carnotensi Stephano nichil certi habetur, nisi quod interemptus, sine ullis tamen indiciis, creditur; intra turrim nimirum quamdam cum aliis innumeris  comprehensus, apud prefatam urbem, utrum captiuitatis sorti fuerit, an mortis, addictus, certis scire auctoribus hucusque nequiuimus, nisi quod ad fidem necis eius, quia nusquam comparuit, procliuiores sumus. Turci plane cesorum cadauera, post uictoriam, desectis solent damnare capitibus, eaque pro signo asportare triumphi. Quibus sublatis, difficile est prorsus cuiusque personam ex corpore trunco cognosci. Eadem autem ambiguitas et de quibusdam clarissimis uiris aliis hactenus est habita. Interea rex ipse, qui, ut prelibatum est, solus euaserat, et non modo pro communi, quod imminebat, exitio lugebatur a suis, sed etiam cum cachinno interfectus clamabatur ab ethnicis; per horrida quedam et paucis comperta montana procedens,  desperate tandem Hierosolyme, et extrema iam pericula cum debitis meroribus prestolanti, post biduum, nisi fallor, se intulit. Qui collecto celerrime quem potuit equitatu, et delectu optimorum peditum pro facultate habito, clementiori iam Domino, cum triumphanti, sed non diu, gentilitate, bello decernere parat. Cum ergo regem mortuum sic putarent, reparatis continuo copiis apparuit; longe altera quam pridem auctoritate conflixit, et in fugam eos agens, nouum ipsorum timorem, atrocissime cedis punctione reflauit.

[XXIu.] Godefridi regis obitus.---At quoniam Godefridum regem, huius Balduini germanum, nequaquam superius obisse, materia ordinem preoccupante, retulimus, dignum est ut quo fine defecerit,  et ubi sepultus sit breuiter explicemus. A quodam contigue gentilitatis principe eidem transmissa feruntur exenia lethalibus, ut patuit, uenenis infecta, quibus utens improuide, cum eum qui miserat suspicaretur amicum, subita infirmitate decubuit, nec mora, exanimatus occubuit. Sunt et a quibus, hac opinione repulsa, naturaliter feratur obisse diem. Sepelitur autem, in testimonium eius quam fide uitaque meruerat redemptionis eterne, circa ipsum Dominice passionis locum, in eo iure obtinens omnimodo monumentum, quem eruerat quemque defenderat a conculcatione ac irruptione gentilium. Cuius mira humilitas et monachis etiam imitanda modestia, illo predicabili admodum regni  sui tempora titulo insigniuit, ut nunquam intra Hierosolymitanam ciuitatem regium coronatus diadema tulerit: ea consideratione uidelicet, quia generalis uniuersorum salutis auctor Dominus noster iehsu Christus, spineum ibidem sertum humana irrisione gestauerit.

Godefrido successit germanus frater Balduinus.---Quo, ut prefati sumus, exacto, a fraterna eum temperantia et sagacitate futurum degenerem nulla ratione credentes, Balduinum ex Edessa transferunt, et sancte illius Christianitatis noue colonie regnare constituunt. Quedam nempe clarissima in eorum uirorum natura notauerant, et notata dilexerant, tranquillos utique, et totius nescios iactantie mores, irremissam, et plusquam regie competeret  maiestati, sine ulla pene formidine mortis audaciam, remotam quoque ab omni habitu ipsorum, petulantiam, et supra opum suarum uires liberalitatem omnino munificam. Huius autem Balduini erga suos fides, erga se comtemptus, ex uno coniici ualet facto, quod uidelicet dum in expeditione contra hostes ageret, pro ereptione cuiusdam peditis in tantum sese periculo ingesserit, ut, grauissimum uulnus excipiens, uix discrimina parate necis euaserit.



CAPUT uII.

[XXu.] Prognostica de Christianorum expeditione Ierosolymitana.---Fuit interea quiddam, quod maxime gentium innumerabilitatem circumpositarum, ne contra nostri nominis insurgerent paucitatem,  uehementer exterruit, nec minus hodieque terrere dignoscitur: quod scientia scilicet astrorum, que apud Occidentales quo tenuior exstat et rarior, eo apud Orientales, ubi et originem habuit, continuo usu ac frequenti memoria magis feruere cognoscitur, euidens idem gentiles prognosticum se accepisse testantur, et iamdudum ante infortunia, ipsa prescientia quia a Christiano populo subigerentur; sed artis ipsius peritia ad integrum instrui non poterant quo ista tempore complerentur.

[XXuI.]---Ante duodecennium ferme enim quam proceres nostri Hierosolymitanum aggrederentur iter, Robertus Flandrensium senior 444 comes, de quo in primo huius operis egimus libro, cum  multis opibus Hierusalem, orationis gratia, est profectus. Qui cum eadem moraretur in urbe aliquot, desiderio uidendi loca sancta, diebus, et ob sui munificentiam, cognoscendi plurima, etiam que apud gentiles fierent, permitteretur habere licentiam, quadam die, uti ab his didici qui familiarem inibi comiti prestiterant comitatum, uniuersi pene urbis eiusdem ciues ad templum confluunt Salomonis, et per uniuersum diem maxima ibidem habita concione, ad sua tandem in uesperum diuerticula sunt regressi. Hospitabatur tunc comes isdem apud aliquem grauioris eui et expertioris ingenii, uiteque, quantum ad eos, sanctioris Sarracenum, cui seruus Dei usitatius erat uocabulum. Qui cum ab eo redeunte domum sciscitaretur quid in illo tandiu  consedere eis collibuisset templo, super quibus etiam adeo laciniosa disputatione tractassent? Intulit homo: Â»Insolita, inquit, signa quedam in ipsis stellarum cursibus recursibusque conspeximus, ex quibus certa admodum coniectura collegimus, Christiane conditionis has in prouincias homines deuenturos, nosque per prelia assidua et frequentes uictorias deuincendos. Quod tamen utrum ualde in posterum differatur, an proxime fieri debeat, penitus nobis incertum constat. Ex ipsa tamen astronomica nobis portentione perpatuit quod hii ipsi quibus superno gentem nostram iudicio superare, et a natalibus oris amoliri conceditur, idem postremo uincendi a nobis, et ab ea quam usurpabunt patria, bellorum sint iure pellendi. Cui celesti indicio, ueterum  secte nostre oraculorum passim, ex quibusque uoluminibus statim lectio recensa concinuit, idipsum aperta locutione testificans, quod iubar ethereum contectioribus signis innuerat.Â«

Quibus gentilis hominis uerbis illa, que superius relata sunt, Curbaran matris dicta concordant; nec apud nos dubium est quia eadem ipsa ratione qua illa aduersus Christianos dehortabatur preliari filium, isti etiam frenantur qui Hierosolymitano exitio inhiant, ne bella ineant contra id quod sibi ostensum est fatale decretum. Etsi namque primum multiplicibus nostros preliis urgere insistunt, at nunc contra eos tanto remissius agunt, quanto non eos, sed Dominum pro eis exerceri et confligere sentiunt. Si autem cuiquam forte incredibile fiat  quod futura quis astrologica arte prenoscere ualeat, illud nobis euidens argumentum prebeat, quod imperator Eraclius, per huiusmodi disciplinam, gentem circumcisam contra Romanum imperium prescierit surrecturam; nec tamen non Iudeos futuros, sed Sarracenos, qui hec agerent, per eam potuit prouidere peritiam. Intueamur et magos, qui, cum natum regem, et hunc ipsum Deum et hominem, sideris editi repentina inspectione sensissent, quibus esset regnaturus partibus etiam nouerant.

[XXuII.]---In hoc ipso nouo Dei aduersus homines diabolicos procinctu, hoc etiam uidebitur attendendum, quia factum ei omnimodis uideatur congruere Gedeonis . Cum enim infinita multitudo nostrorum ad subeunda proposita unanimiter  pertinax putaretur, probatur ad aquas, uoluptates utique atque delicias, ut qui uidelicet Deum sequi deligerent, famis sitisque cruciatibus, mortiumque uariarum casibus non cederent; qui autem post corpora Deum proiicerent, ad fluxa sese desideria, quod flexus illic poples significat, eneruiter inclinarent. Qui autem biberunt manu ad os proiiciente, ipsi sunt qui, Diogenis instar, uacante omni deliciarum cura, inter Deo seruiendum, quoquo pacto satisfecere nature. Trecenti fuere, qui sub Gedeone probantur, quia sicut exterius, ita interius baiulare crucem, que Thau littera significatur, trecentos innuitur, qui hac perseuerantia honorantur. Quare enim a Dominica sese multi nostrorum turpiter  excepere militia? nisi quia sedulo graui carpebantur inedia; et, quia sine Cerere et Libero friget uenus , nulla eisdem, corpusculis flaccescentibus, libidinis inerat perpetrande facultas, que etiam si suppeteret, non aliqua pateret opportunitas.

Hi ergo qui probati inuenti sunt, Â»tubas habentÂ« in manibus, quia diuinum sermonem, cuius solatio inter tot discrimina recreantur, proferunt in operibus. Â»Lagenas tenent,Â« dum in continuo procinctu positi, ab omni carnalitatis feditate se continent. Intra lagenas Â»lampades habent,Â« quia in uasis corporum fictilibus pie intentionis, omni luce clariores thesauri renitent. Â»In tres eos Gedeon partes diuiditÂ« dum quosdam ex eis Christus ad coronam  proprii cruoris effusione contrahit; alios ad custodiam sancte ciuitatis, ac si ad cultum terre promissionis inducit, per quos hodieque paucissimos totius imperio Orientis obsistit, ceteros in patriam ad testimonium tante uictorie, et pii huius exsilii imitationem redire permisit. Â»Lagenis ergo fractis, lampades emicant,Â« quia occisis corporibus, spiritus, diuino amore feruentes, recta ad Dominum intentione commigrant. Hostes inde territi subiguntur, quia eos non immerito formidant, qui, spe eternitatis audaces, mortem uita ipsa carius amplectuntur. Â»Quorum enim animalium, ut ait Apostolus, sanguis infertur in Sancta per pontificem, horum corpora cremantur extra castra .Â« Unde Dominus extra portam  passus est. Exierunt itaque hii ad eum extra castra, extra 445 uidelicet carnis desideria, dum improperium eius portant crucis , mortificationem in uitiis scilicet ac concupiscentis seruant.



CAPUT uIII.

[XXuIII.] Sed quantum cum bone uoluntatis affectu ualuerit tanti huius laboris assumptio, hoc uno subiecto exemplo colligi potest. Quod idcirco proponendum duximus, ut liquido perpendamus quantum pure peccata confessis et sincere penitentibus profuerit istius peregrinationis deuota susceptio, si tantopere penitentie ac confessionis pene prorsus exsortibus, ualuisse probatur, terroremque incussisse diabolo.

 [XXIX.] Quidam a diabolica fraude cum iter Ierosol. arripuisset, atque inibi sacerdoti peccata aperuisset, liberatur.---uir equestris ordinis quidam maritimarum, nisi fallor, partium, cuiusdam fratrem proprium hostilitate perdiderat. Cuius interfectionem adeo homo idem egre tulerat, ut inconsolabili merore tabesceret; maioris enim potentie qui eum peremerat uidebatur, ut merenti ulciscendi defunctum spes ulla suppeteret. Intolerabili ergo dolore defecto, et luctuosa omnibus ubique momentis prosequenti mente germanum, cum nouior in dies irreparabilis damni refricaretur acerbitas, et, sine respectu cuiuspiam solatii, ineuitabilis memorie lacerum miseri hominis iecur pena torqueret, dum angores assiduos ad extremum repetende ultionis  centuplicat difficultas, diabolus, diutina experientia callens, et spirituali alacritate omni mortali natura facilior, qui in cunctis tempora aucupatur et causas, huius nimirum arrisit opportunitati tristitie.

Die itaque quadam, cum uecordie interioris squalidus tabo, et exhausto suspirio profundissimi languoris anhelus, potandum equum, ipsi insidens, duceret ad aquas, e regione altrinsecus in altera fluminis crepidine positum demonem conspicatur. Apparuit autem ei in specie uiri cuiusdam, quem contractis cruribus existentem sepenumero uidere consueuerat. uidebatur etiam et ipse eques, accipitrem manu gestans; lutei, ut preferebat, coloris tunicam habens. Quem cum ille eminus attendisset, et recordatus cogniti, quem fore putabat, hominis  consuete debilitatis et forme, pre uehementia inopine nouitatis hesisset, nequam spiritus, procacitatis antique non immemor, primus effert: Â»Non sum, inquit, quem estimas. Scias autem me esse diabolum, ad diuturne tue torsionis prebenda remedia missum. Magister namque meus, qui omnibus in merore positis, si sibi assentiant, compassibiliter suffragari dignatur, ad te me dirigit; nec, si ei prout tibi dixero acquiescere uelis, solatium morabitur. Cum enim sit liberalis, nec desit opulentia infinita dandorum, affectantibus opes, supra quam ualeat estimari, largus est munerum subsidio, egentibus, ultra quam sperari id posset, non differt adminiculum. Tu uero, qui uetus infortunium animi egritudine semper recentiori deploras, si quid est unde  queraris, exprome; sciens indubie te multo maiora sumpturum, quam presumas exposcere. Si fratrem intuleris interfectum, ultionis sententiam accelerari cognosces; si quelibet quesieris incrementa, mirabere factum.Â«

Ergo uelis, iubeas, suberit pro uelle facultas.

Attenderat ille insolitum ualde pecus, mirabatur diabolum cum maximo stupore loquentem; sed quantum pollicitationis lenocinio trahebatur, tantum pollicitatoris nequitia terrebatur. uicit tandem ambitio promissorum, et se fatetur oblata gratanter accipere: Â»Attamen, inquit diabolus, si te huius mee sponsionis fructus oblectat, et te principis mei, qui ad te me misit, gratuita beneuolentia utcunque pellexit; cum ipsis effectibus, tam de ultione germani  quam de successibus fortunarum que pronuntiaui, uera probaueris, hoc meus ipse magister a te exigit, quatenus hominium sibi facias, et translata fide Christianitatis, in ipsum indiuisibiliter te ei cohesurum spondeas, ab his etiam que uetuerit perseueranter abstineas. Sunt autem specialia, a quibus, cum ad ipsum concesseris, cohiberi usquequaque te uelit: ne unquam uidelicet ullam ingrediaris ecclesiam, ne quem etiam baptizatum sacro de fonte suscipias,Â« et tertium quiddam pariter uetuit quod exciderat ab eius qui mihi narrauit memoria. Cui homo hec ait: Â»Facili a me obseruantia poterunt sine aliqua procrastinatione teneri, de hominio uero faciendo, aliquas peto inducias dari.Â« Abhorrebat sane multum  homo idem, libere adhuc rationis intuitu, quod exsecrabilis adeo a se fidei traductio peteretur; sed tolerabilius iudicabat Christianis officiis abstinere, quam ipsius credulitatis fundamento carere.

Denique nec mora, in tantum fraterne, suggerente maligno, suppeditatur ei opportunitas ultionis, ut crebrescentibus omnino superarentur uiri uota fortunis. In huncque modum succedente remedio, ab illius animo oblitterabatur sensim meroris atrocitas, cum tamen interim nullo modo res presumeret sibi a diabolo attentare prohibitas. Cum interea antiquus humane nature hostis sedulo eidem homini apparere, nec modo, ut assolet, solitudinem eius, aut secreta aucupari loca, sed in media etiam uulgi astantis frequentia, improuidum subito conuenire,  beneficia iam experta proponere, potiora in posterum polliceri, de fidei translatione sedulo satis hortari. Ille autem largitati 446 omnimodo fieri gratulabundus experte, obsequia tanti principis liberalitati sempiterna promittere, super eius uero, quod frequens exigebatur, hominii pensione, iugiter inducias obsecrare.

Igitur cum homo isdem creberrimis et inter medias inuisibiliter turmas apparitionibus urgeretur, Dei nutu, per Latinum orbem Hierosolymitani itineris fama porrigitur, et quisque, qui aliquo sese crimine persenserat implicitum, illuc, nouas Deo penitentias aperiente, dirigitur. Inter quos iste proficisci delegit, sed nefarium, quod cum diabolo magna iam ex parte pepigerat, fedus nulla confessione retexit.  Profecto itaque et emulationem Dei habenti, licet non secundum scientiam, dum operum initio bonorum confessio non est premissa malorum, tanta gratie Dei, inter eundum, hominem comitatur ubertas, in tantum Deo placuit labor, quamlibet minus plena pietate presumptus, ut in ipso expeditionis itinere, nullis eum funestus exactor compellare auderet angariis. Quin potius, ac si nichil cum eodem pactionis habite meminisset, nullis uel in uisione ei appareret modis.

Capta postremo Hierusalem, cum in ipsa cum aliis ad tempus diuersaretur urbe, et nocte aliqua cum quibusdam putaretur dormire militibus, sollicitus super suis suorumque, qui sub dio, pro regionis consuetudine, commanebant equis, respexit  ad illos, et speciem stantis considerans hominis inter eos, furem suspicatus exsurgit, et quis esset uocibus turbatus inquirit. Cui mox ille, habitudine quam consuescet illata, quasi reuerens ac pudibundus ait: Â»Nonne me nosti?Â« At ille, ueluti uetus sibi innouaretur opprobrium, multo seuerius infert: Â»Noui, inquit.Â« Quibus utrobique prolatis, nec ille post interrogationem aliquid percunctationis attexuit nec iste quidpiam responsis adiecit. Que apparitio, quantum ad hominem quamuis otiosa fuerit, Deo tamen dispensante, quiddam nobis non otiose innuit: diabolum uidelicet non obliuiose preterisse hominem, sed ex ipsa sui ostensione et effectu enuntiasse quid uoluerit, et silentio prodidisse, quia nequiuerit.  Quid plura? Rediit, sed nec inter redeundum diabolus se illi conspicabilem usquam importunumue prebuit. At eo domi constituto, nefarii confestim consilii miserabili illi persone resuscitatur assessor, ut uix pauca tempora ab huiusmodi commonitorio feriata forent. Â»Possunt homines ab his quos uerentur interstitiis aliquibus disparari, eosque ab inquietudinibus conclauia sua parietesque distinguunt; spiritualem uero nequitiam nec presentie populorum nec munimenta claustrorum a suis excursibus arcent.Â«

uiro igitur illi adeo indiuiduum perpetienti atque lethaliter fastidienti latronem, die quadam obuium habere contigit quemdam Christi sacerdotem, scientia, benignitate, ac pia hilaritate precipuum, nomine  Cononem. Cui cum, secundum temporis que tunc erat angustiam , eam quam patiebatur exprompsisset miseriam, data pro loco consolatione uir bonus ille quam potuit, et accepta sponsione de reditu, dimisit. At tamen cruentissima fera non siluit, sed creberrime interim lenocinio suasionis irritare non desiit. Nec mora, homo, molestiarum et pene quotidiane interpellationis impatiens, ad medicum rediit, confessione ad purum facta penitentiam omni affectu suscipit, et, suscepta, exsecutorem proprium deinceps nunquam uidit. Ecce pia ista peregrinatio pensemus quantum ualuerit puris, que tantum attulerit tutele ac securitatis impuris.

[XXX.] Que fortiter in Oriente gesta sunt, soli Deo  tribuenda.---Constat quoque consideratione dignissimum, non sine re ab huius gratia profectionis reges abiectos, ne persone uidelicet spectabilis sublimitas effectus sibi uideretur arrogare supernos. Igitur celesti Domino referenda laus est, ac hominis tacenda penitus. Non tot militias ducum cegit quilibet, aut meruit triumphos. Penos Regulus obtudit rebelles, laus in eum studii refertur. Alexander agens Eoa regna stragibus immodicis fatigans, Magni preualuit parare nomen. Hic, comes Stephanus, cui indita fuerat sacri exercitus summa curandi, quasi que soli competebant Deo temerarius usurpasset, ac si ignauie condemnatus abiicitur, et Hugo Magnus, ueluti homo regii nominis, sequestratur. Pulsis ergo magni nominis umbris, et  cui innitebatur potentia extrusa, uni iam incumbens Dei subsidio, pusillus grex ille remansit, et, ut ad rem uentum est, secundum Scripture dictum, non ex genere, sed eligente Deo, Â»Insuspicabilis portauit diadema .Â« Honorem itaque sui nominis Deus, qui facit mirabilia, nolens deferre alteri, ipse solus dux eius fuit, ipse rexit, ipse correxit, ipse ad efficientiam cepta direxit, ipse hucusque regna porrexit. Agnos igitur, ex lupis quos fecerat, in suo non eorum brachio congregauit, sinus sui tuitione leuauit, pie spei gaudio fetos, ad que desiderauerant uidenda portauit



CAPUT IX.

 [XXXI.] Fulcherius Carnotensis suggillatur et corrigitur. 1. Asserens plures cruce diuinitus insignitos, refellitur.---Presentis historie corpori, auctore mundi propitio, posituri calces, Fulcherium quemdam, Carnotensem presbyterum, 447 qui Balduini apud Edessam ducis dudum capellanus exstiterat, quedam que nos latuerant alia, diuerse etiam a nobis aliqua, sed pauca, hecque fallaciter et scabro ut ceteri, sermone, fudisse comperimus. Cuius etsi non omnia, nonnulla tamen detegenda, et huic schedule compaginanda censuimus. Cum enim uir isdem ampullas et sesquipedalia uerba proiiciat , et luridos inanium schematum colores exporrigat, nuda mihi rerum gestarum exinde libuit membra corripere, meique qualiscunque eloquii sacco, potius quam pretexta contexere. Dicitur in sui, nisi fallor,  opusculi referre principio, quosdam qui Hierosolymitanum adorsi uidebantur iter, illud quod Apulos Epirotasque dirimit, locatis pupibus, equor ingressos, et, utrum inexplorato sese commiserint mari, seu carinas nimia sui numerositate depresserint, nescio, constat tamen sexcentos pene illic nauim fregisse uiros. Qui intercipientibus omnes sali turbidi procellis enecti, nec mora, impatientis estu pelagi ad continentem eiecti, eo ipso quo in birris, palliis ac tunicis uti consueuerant uniuersi, in superficie scapularum sunt insignes crucis signo reperti. Quod sacrum stigma diuinitus cuti eorum potuisse imprimi, ob ipsorum fidei euidentiam faciendam, nemo licet fidelis ambigat, tamen ei qui hoc scripsit, si aduiuit, sollicite pensandum est, an res ita se habeat.  uie enim huius cum Christianarum ubique gentium percrebuisset initium, et id non sine diuina fieri uoluntate per Romanum clamaretur imperium, quilibet extreme uulgaritatis homines, et etiam muliebris indignitas, hoc sibi tot modis, tot partibus usurpauere miraculum. Ille paulisper intextas ex suffusione sanguinis rigas, crucis astruens, ostentabat in oculo: iste pupillarem, qua fede cecutiebat, maculam, eundi sibi commonitorium perhibens, pro celesti exhibebat oraculo. Alius, aut nouorum pomorum succis, seu quolibet genere fuci, cuilibet particule corporis moliebatur speciem crucis, ut sicut oculorum subsellia pingi solent stibio, ita diuini in se spectaculi, uel uireret uel ruberet, fraude facta et commentis ostensio.

 Meminerit lector abbatis illius, quem supra retuli  ferro sibi scalpsisse frontem, et quem postmodum dixerim factum Cesaree Palestine pontificem. Testor Deum, me, Bellouaci per id temporis constitutum, uidisse ad se uersum obliquatas aliquantulum die media nubes, ut uix quidpiam maius quam aut gruis, aut speciem uiderentur pretulisse ciconie, cum ecce, crucem celitus sibi missam urbane passim uoces conclamauere frequentie. Ridiculum est quod dicam, sed non ridiculis auctoribus rem probatam. Muliercula quedam in hoc ipsum promoueri ceperat iter. Quam nouis nescio quibus rudimentis imbutus, preter inertis iura nature, uersabundus prosequebatur anser. Et ecce,  fama uolans Pegaseis motibus acta, et castra repleuit et urbes, a Deo ad Hierusalem redimendam etiam anseres destinatos. Nec tantum deferebatur mulieri misere, ut ipsa anserem ductitaret, sed ea duci ferebatur ab ansere. Quod ita Cameraci probatum est, ut, stante hinc et inde populo, per mediam ecclesiam mulier ad altare procederet, et anser e uestigio mulieris a tergo, nullo sollicitante, succederet. Qui quidem intra Lotharingiam mox, ut comperimus, obita sibi morte decessit; qui sane rectius Hierusalem isset, si, pridie quam proficisceretur, sue seipsum domine festa conuiuia prebuisset. Quod totum ob hoc a nobis historie ueraci attexitur, ut se nouerint quique commonitos, Â»quatenus nequaquam, fide uulgi fabulis attributa, Christiana grauitas leuigetur.Â«

 XXXII.] Secundo Pyrro, ut Antiochiam traderet, Christum apparuisse, falsitatis arguitur.---Denique rursus idem perhibet auctor, Pyrro Antiochie proditori Deum apparuisse; et ut Francis proderet urbem in uisione iussisse. Facile hoc ei fuit qui Cain et Agar se audibilem, et conspicabilem asine angelum prebuit. uerum omnes qui sancta ciuitate recepta rediere, et qui super gestis ad nos rebus epistolas direxere, precipue Ansellus de Ribodimonte, nil tale dixere, imo nec Pyrri uir idem mentionem habuit, sed a tribus eam ciuibus traditam minime tacuit. In qua etiam refertur quod antequam tres illi proceres de urbis deditione serio tractauissent, fucatam nostris obtulerunt pacem, spondentes sese reddituros proxime ciuitatem. Que  mutuo data securitas in tantum ualuit, ut intra urbis menia aliquoties de Francis exciperent, suique cum nostris conuenticula crebra miscerent. Dum ergo exercitus minus inter ista sibi, nimietate securitatis, inuigilat, pretensis Turci insidiis quosdam ex Francis interimunt, nec ipsi tamen indemnes existunt. Ibi quemdam nostri egregie indolis iuuenem qui apud regem Francorum comes stabuli fuerat, nomine Walonem, amittunt.

[XXXIII.] Tertio lanceam Dominicam respuens.---Lancee Dominice inuentionem cassare dicitur, et quia falsitati obnoxius erat, hominem damnatum presumpti ignis adustione testatur. Cui non modo super hac re modernorum testimonia refragantur; sed etiam uetustissimi quique fide plenissima stipulantur  quod, cum olim loca sancta expeterent, antequam Turci Orientis ac Syrie regna peruaderent, eamdem in eadem urbe lanceam adorare deoscularique solerent. Nunquid nam Fulcherii presbyteri, qui, 448 nostris apud Antiochiam fame periclitantibus, feriatus epulabatur Edesse, tot prudentium, qui interfuere dum reperiretur, ingeniis preualebit argutia? cum etiam Balduinus, qui post regem Balduinum Edesse prefate prefuit, in sua ad archiepiscopum Manassem profiteatur epistola, cum eam beato reuelante Andrea repertam, tum a nostris audaciam, contra Turcos ingruentes preliandi, fiducia ipsius admissam. Sicne spectabilis Podiensis ille episcopus desipuisse putabitur, ut incerti nominis lanceam  sub tanta reuerentia ferret, dum aduersus Curbaran congressurus egreditur? Ibi certe constat quiddam memorabile factum, quod scilicet, dum Curbaran idem herbe ignem iussisset subiici, presulque idem Francorum ad bella properantium conspiceret ora ac oculos profluentes fumi densitate suffundi, hinc sacram preferens lanceam, inde pia dextera contra emergentes nebulas crucis pingens effigiem, ubi Iesu omnipotentis flebiliter euocauit auxilium, dicto celerius, in eos qui emiserant, eius pietas tetri uaporis retorsit globum. Porro, si de inuentoris interitu agitur, qui aliquot post ignis experientiam traditur uixisse diebus, fateor, dicam quomodo iste obierit, de quo incertum est an lesus fuerit, si dicat mihi cur is, qui apud beatum Gregorium  linguas omnes acceperat, propria dentibus membra disciderit.

[XXXIu.] Quarto in obsidione Antiochena rutilum iubar crucis in modum apparuisse.---Preterea dum in obsidione Antiochena morantur, astruit, nisi fallor, noctu rutilum, in modum ignis, super exercitum emicuisse iubar, et speciem, haud ambigua forma, pariter exhibuisse crucis. Quod quique illic sapientum incendium ad bella retulere futura, ubi tamen esset, quod crux uideretur innuere, certa salus, et successura uictoria. Hoc non refellimus; id plane uberrimis testimoniis approbatur. Hoc, inquam, rimarum plenus poterit tacuisse Parmeno. Nec dissimile quid inter ipsa uie huius initia constitit accidisse, quod quidem superius cum, de motibus  eclypticis et siderum, qui uisus est [f. uisi sunt], lapsibus loquerer, me contigit preterisse. Quadam enim estiui diei uespertina irruente hora, tanta ab aquilonis plaga conflagratio apparuit, ut plurimi e domibus propriis sese proriperent, querentes quinam hostes prouincias suas adeo graui ambustione uastarent. Que omnia futurorum exstitisse portenta bellorum, indubie retinemus. At iam his omissis, que carptim delibanda censuimus, relationis seriem prosequamur.



CAPUT X

[XXXu.] Iterum de Hierosolymitane ciuitatis obsidione.---Hierosolymorum igitur ciuitas obsessa, exprimi non potest quanta sit ciuium suorum animositate defensa. uideres contra balearia instrumenta,  quibus compererant saxa torqueri, trabibus obtegere muros, atque psiathiis Grecos ignes iniicere machinis, presertim qui materiei inopiam difficultatem maximam nouerant obsidionis; sed quia Francia preminebat ingeniis, furores ignium respersio curat aceti, et preacuta falce reciditur, si quid uideretur pependisse pro muris. Uncos ferreos longis hastilibus addunt, quibus nostre partis e machinis propugnantes loricatos corripiunt; que nostri mucronibus exertis, pro hastilibus fustes reddunt. Sed in eo uel maxime Sarracenorum uehemens probabatur instantia, quia si quem suorum contigisset ictu a nostris obrui, percussi clypeum dicto citius constabat ab alio rapi, et in eodem, unde ille  ruerat, loco constitui [al., restitui], ut nostris daretur ad sui exanimationem intelligi neminem eorum iactibus ledi.

[XXXuI.] Ipsa in obsessione Bemundus non aderat. Petit Hierosolymam.---Feliciter igitur urbe capta, Bemundus qui Antiochie, fame, cruoribus, ac frigore Francorum, obtinuerat principari, apud eam, ceteris proficiscentibus, maluit remorari, quam pro Iesu Domini sepulcri liberatione uexari. Et dum contendit inepte pro unius edis turriculeque custodia, preteriti sui uniuersi laboris fructum uisus est amisisse et gaudia. Quid enim sibi profuit currere, ubi consequi noluit comprehendere? Attamen, quia hactenus exercitui Dominico plurimum emolumenti armis contulit atque consilio, non est absurdum  paucis intexere qualiter illum contigerit illo ire. Ad Balduinum itaque Edessenum legatione directa, sollicitat ut secum pariter ad inuisendum Saluatoris sepulcrum ueniat. Ipse etenim non auaritie obtentu, sed proprie ciuitatis tuitione retentus, urbi similiter nequaquam obsidende concurrerat. Christianorum plane ipsa erat ciuitas, et circumposite gentilitatis uires crebro patiebatur infestas. Cumque uir isdem se spopondisset iturum, conflatis utique equitum peditumque copiis ingentibus, presertim cum eis incumberet non modo quorumque, sed contigue omnino uniuersitatis metus, Hierosolymitanum sunt iter adorsi. Cumque singulorum in simul contubernia conuenissent, et uiginti hominum millia ferme complessent, inter eundum eos crudelis  uictualium coangustare cepit egestas, ut nec escarum condimenta pani, neque suppeteret 449 panis ad escas. Prouinciarum nempe, diuturna diuersarum obsidionum mora, et prolixis longe lateque expeditionibus, opibus exhauste, non sufficiebant ullatenus tante animalium uirorumque frequentie suppeditare stipendia.

A Turcis captiuus abducitur Bemundus. Libertate concessa redit in Galliam, ducit Constantiam regis filiam, ac ueneno exstinctus est.---Arctata igitur miserabilibus inediis multitudo, asininarum carnium equinarumque, que alias didicerat, edulia repetiuit, nec ab eorum usu, habita etiam in talibus parcitate, calamitas ista desiuit, donec Tiberiadem ciuitatem, quinque hominum millium, sub Domino, pastione  celebrem, desideriis affecta subiuit. Ibi aliquantulum ea quam patiebatur tabe [al., rabie] cibo uberiori sopita, tandem Hierosolymam peruenitur, sed ea adeo fetida recens cesorum cadauerum numerositate reperitur, ut nusquam aura nisi corruptissima narium orisue spiraculo hauriretur. Qui a rege Godefrido gratulanter excepti, Dominico quod imminebat interfuere Natali. Quod, ut rationis censura responderat, Bethleem actum, non modo ex sua mutua qui conuenerant uisione, sed magis ex sua uictoria suo insperabiliter seculo prestita, Francis supra quam credi potest res tripudiosa fuit. Inde digressis, cum sua quisque repetisset, a Turcorum manu immodica, cum urbem quamdam adiret, Bemundus  inuaditur, in remotissimas Persidis regiones captiuus abducitur. Quod ubi Tancredi illustris attigit notionem, quamprimum occupare Antiochiam properat, Laodicie Pergama munit; utreque enim Bemundo munia pensitabant. Laodiciam pridem Robertus Northmannie comes habuerat, sed cum prodigi hominis exactiones urbici tolerare non possent, pulsis summe custodibus arcis, eius abegere dominium, odioque ipsius Rothomagensis abiurauere monete usum. At Bemundus cum annis aliquot in carcere resedisset, tandem, cum pacto, tum pecuniaria redemptione resoluitur. Nec multo post tempore exacto, Antiochia Tancredo commissa, nauigio in Appulia transuectus uenit in Franciam, et Constantia regis Philippi filia multo auro a patre impetrata,  fecit Carnotum eius nuptias in magna gloria. Deinde in Appuliam regressus, magnam regni Constantinopolitani imperatoris partem sibi subegit, et susceptis ex filia regis duobus filiis, ueneno uitam finiuit.

[XXXuII.] Godefridi regis gesta summatim perstringuntur.---At Godefridus, cuius in equestri gloria quantitatis exstiterit, pro clausula laudis, quia superius plura relata sunt, ex prefati Balduini uerbis accipi poterit. Est autem idem comitis Hugonis ex Reiteste filius. Qui dum Edesseno ducatui a postmodum rege Balduino preficitur, iam dudum Turcorum manus, proh dolor! incidit, et multo tempore clausus, Deo se protegente, uiuens ab eorum manibus euasit. Exstat uero eius huiusmodi de eo,  uerbis utique meis uestita sententia: Â»Festum sancti Dionysii agebatur, rexque idem a quadam sua, uocabulo Morocoria, ciuitate regrediebatur, et ecce centum uiginti Turci eidem insidiabantur, cum uiginti eum tantummodo equites comitarentur. Quos ubi, inquit, attendimus, remota formidine arma corripimus; ipsi uero, quia repente ingruerant, fugituros nos pro nostra paucitate putabant. At nos, sumpto de expertis Dei adminiculis iugibus ausu, superque ipsum spiritu innitentes, barbaros aggredimur, tanta in eos cede bacchamur, ut ex illis octoginta cesis, nonaginta pariter equos caperemus.Â« Et post aliqua, uir isdem, cum irrisorie meminisset eorum qui ab Antiochia fugerant, et qui Constantinopolim legatione functi reditum distulerant, ad  animandos qui in Francia resederant Francos de sua fortuna sic sequitur: Â»Multum, ait, nos opulenter nos habemus, et ut aliorum supersedeam gazis, decem quibus solus principor castra, et abbatia una, marchas mihi pendunt annuatim mille quingentas. Et si Deus arrideat urbem mihi cepisse Calepiam, centum mox meo habiturus sum sub iure castella. Retrogradis, inquit, nolite credere, qui nos inedia fatiscere celebrant; scriptis potius meis credite.Â«



CAPUT XI.

[XXXuIII.] De Balduino rege.---Rex igitur Godefridus, ubi post uitam nobilem beatior futurus excessit, Hierosolymitani nequaquam temperantie eius ac serenitatis obliti, et degenerare uerentes  ipsius germanum, ducem Edessenum, missis interpretibus, ad regis iura compellant. Qui quidem in ducatu, splendore se habuit, ut clypeum aureum quouis iter agens, pre se ferri faceret, qui aquilam expressam in se haberet. Erat autem schematis Argolici. Morem enim gentilibus gerens, hucusque togatus incesserat, barbam remiserat, sese adorantibus flectebatur, solo tapetibus stratis uescebatur; at si quod municipium uel urbem sue ditionis intraret, ante eius gradientis uehiculum, duorum ore equitum gemina tuba perstreperet. Legationi ergo obtemperans, Hierosolymam proficisci aggreditur. Sed ubi contigua gentilitas, profecturi aucupata propositum, contemplatur euntem, conscensis, aura  sibi incassum obsecundante, Liburnis, cum dux per eiusdem equoris, satis mediocri comitatu, properaret arenas, feruentibus remis, rostrisque cauantibus undas, obuiam se prebere concertans, littori classem appellere maturabat. 450 At dux, omnium que fieri dextris quirent mortalibus expers, meroribus intimis pulsat Altissimum, et proponit ei quod subiturus obedienter erat, pro fide eius tuenda, regni negotium. Et ecce, que mobilitate ferebantur aligera, naues, limacea morositate resistunt, et quo ampliorem tonsis salum uerrentibus quisque nititur ad processum, tanto, spei sue mutatione ridicula, studiosius prore rotabantur ad puppes. Ita improborum fuso molimine, dux merita libertate potitus, de recipienda purpura euidens celitus sumpsit auspicium.  Illud me preterierat quod Pisanus antistes Daibertus, cum aliqua sue plebis frequentia, episcopo quodam Apulo comite Hierosolymam iam cum Bemundo, et hoc ipso duce precesserat.

Regno capessito Balduinus Arabes cercet.---Primos suos post regna accepta procinctus, et intra sinus exercuisse perhibetur Arabicos. Ubi dum ad Sinai montis usque deuexa procederet, reperit incultum, et Aethiopicis simile hominum genus. Quibus, pro agresti usu ac deformitate insolita, uite indulsit munus. Ibi in ecclesia que Sancti dicebatur Aaron orauit, ubi sua Deus cum patribus oracula celebrauit et exercitus de Contradictionis fonte potauit. Ubi, quia Moyses in labiis distinxerat, nec Deum coram filiis Isrel sanctificauerat, a terra  eum Deus promissionis absentat. Et istic presbyteri illius mei titubauit opinio; non enim Sinai, sed mons Or dignoscitur esse, Petre quondam Arabum conterminus urbi, ubi et Aaron hominem exuit, et aqua de intimo percusse rupis emergit.

[XXXIX.] Iuge miraculum Hierosolymis de lumine diuinitus accenso.---In illa sancta Hierosolymorum ciuitate uetus quoddam miraculum inoleuerat; quod uetus idcirco dixerim quia ex quo idem fieri ceperit, orbis fere Latinus ignorat. At nos coniiciendo perpendimus quia, postquam calcari ante hec nostra tempora cepit a gentibus, id pro suorum qui ibi degebant, per idue temporis conueniebant, annuerit Dominus; quod uidelicet in ipso paschali Sabbato,  sepulcri lampas Dominici uideatur quotannis accensa diuinitus. Erat autem id moris in urbe ut, circumitis pagani uniuersorum edibus, singularum focos usque ad fauillas exstinguerent, et tanta id fiebat ab ethnicis indagine, quantum idipsum putabatur fieri fidelium fraude, non fide. Cum ergo hoc modo uulcanus eliminaretur ab oppido, ea hora qua nostre religionis obsequium plebem catholicam solemni resurrectionis atque baptismatum interesse mandat officio, uidisses per uniuersam gentiles exertis mucronibus oberrare basilicam, mortemque nostrorum quibusque minari; cerneres fidei nostre e regione cultores indigenas, graui penes Deum merore torqueri, eos uero nil minus, quos de abditis mundi finibus orationis uota illo contraxerant uel  causa miraculi, luminis omnes munus unimoda intentione precari. Nec tunc erat importuna dilatio quin desideriis estuata petitio, alacri leniretur effectu. Audiui a personis, que illuc iere, senilibus, quod papyrus uel lichinus  gentilis semel cuiusdam sit theca sublatus, ferrumque remansit inane; sed, celitus labente miraculo, ex ferro lumen emersit. Dumque fraude uirtutes cupit eneruare supernas, didicit, Â»contra suam ipsarum naturam, Deo suo militare naturas.Â«

[XL.] Ob peccata Christianorum amplius haud apparet.---Anno ergo, ex quo rex prefatus susceperat sceptra, sequenti, eius fuisse traditur difficultas tanta miraculi ut uix imminente nocte orantium  flentiumque potuissent uota compleri. Sermo prefati presulis factus ad populum, de confessione sollicitat peccatorum. Rex et presul resarciendis pacibus instant, si qua fidei honestatique non congruunt, corrigi promittuntur. Interea, urgente negotio, tam enormium criminum ibi eo die est facta confessio, ut, nisi penitudo succederet, digne fieri uideretur luminis sancti, ablata dilatione, sublatio. Cuius tamen etiam tunc, post correptionem, non remoratur accensio. At altero posthac anno, ubi ad eam uentum est horam qua sepulcrum gloriosum flamma celestis efficeret, uniuersorum penitus uota suspiciunt. Grecis igitur ac Syris, Armeniis pariter ac Latinis, quibusque per suarum linguarum idiomata, Deum ac eius conuocantibus sanctos; rege, proceribus,  et populo, penitentia cordiumque rugitibus prosequentibus cleros; misero omnes exulcerabantur affectu, quod ea urbe iam a Christianis obtenta, inibi contingebant que nunquam euenisse sub paganis audierant.

Interim Fulcherius Carnotensis, assumpto sibi patriarche Daiberti capellano, in montem proficiscitur Oliueti? Ibi enim suboriri Dei lucerna solebat, si quando Hierosolymis non aderat. Sed reuersis, et nil gratum ad prestolantis ecclesie referentibus aures, orationes a diuersis geminantur ad populum, non tamen que egros foueant, sed incentiue lugentium. Ea dies, re infecta, uniuersos in sua recta remisit; nox gemina irruit, acrisque mestitia generaliter omnium pectora torsit. In crastino deliberant  ut ad templum usque Domini, debito cum merore procedant. Ierant, gaudii prorsus Paschalis immemores, dum nullus habitu differt a die Parasceues, cum ecce ab edituis ecclesie post euntium terga concinitur quia sacri monumenti lampas accenditur. Quid 451 immorer? Tanto eo die gratia, aucto sue ubertatis ex dilatione successu, emicuit, ut illa Dei claritas non quidem simul, sed uicissim, intra sepulcri ecclesiam, lampades ferme quinquaginta tetigerit. Hec non modo inter sacra contigere mysteria, uerum cum peractis officiis rex pranderet in aula, cogitur frequentibus nuntiis ad noua uidenda lumina reiecta consurgere mensa. Dici non potest quibus conualuerit meror ille solatiis, cum eo die, quod  nunquam presumpserat, intra eamdem urbem, in templo Domini, coronari rex ipse consenserit, ob huius fauorem muneris.

[XLI.] Franci patriam repetentes a Turcis trucidantur.---Igitur Franci, qui sacram suis redemerant cruoribus urbem, cum ad dulce solum, uisuri parentes, filios ac uxores, redire gestirent, qua uenerant, per mediterranea scilicet, fisi forsitan numero ac audacia, repedare deliberant. Cumque per Nicee quam pridem ceperant fines pretergredi libere cogitant, Turci, quos urbe reddita inibi prediximus, obiiciendos aliquando Francis, ab imperatore repositos, obuios eis acri manu se exhibent, et ut presbyter ille meus, nisi falso, fatetur, immani centum millia digladiatione trucidant. Sed in tanti expressione  numeri uereor uirum falli, quia eum alias etiam equo promptiorem in supputationibus constat haberi, uerbi gratia, eos qui Hierosolymam profecti sunt, sexagies centena millia audet ipse taxare. Cui sufficientie miror si omnium Cisalpinarum partium, imo totius Occidentis regna ualerent, cum sciamus indubie quod in primo pro menibus Nicee congressu, uix equestres integre apparatus habentium centum millia fuisse tradantur. Et si de illis plane agat, eosque sub hac forte percenseat, qui motum quidem eundi fecerint, sed per diuersas quaquauersum prouincias, terra et mari, morbo fameque, defecerint, nec sic profecto tante hominum infinitati supplende suffecerint. Francis ergo, ut dictum est, ferali cede prostratis, plerique superstitum,  rebus Ierusalem reuertuntur amissis. Quibus liberalissimus rex et ualde condoluit, et beneficia plurima contulit, et reditum ad patriam pelagi euectione suasit.



CAPUT XII.

[XLII.] Turci debellantur ab Ierosolymorum rege.---At Babylonicus princeps, non tam de Ierosolymorum amissione, quam de Francorum qui inibi desederant contiguitate confectus, crebris aggreditur expeditionibus regem pulsare nouum, et per Accharon ciuitatis portum frequentiorem moliebatur incursum. Accharon autem Robertus Northmannorum comes obsederat, dum Ierosolyme obsidende Domini exercitus properat; sed dux eum Godefridus,  fructuosioris negotii contemplatione, diduxerat. Babylonicus itaque missis ingentibus copiis, regem Christianum bello lacessit. Qui suo humili grege, cui a Domino dicitur: Â»Noli timere ,Â« conflato, et aciebus, ut poterat, distributis, profanos impetiit; et nec mora, ueluti pecuaria bruta cedendo, non aliter quam rapidissimus puluerem turbo dispersit. Secundo nouem militum millia miserat, quibus Aethiopicorum peditum ad millia fere uiginti, manus gregaria, suberat. Quorum occursui rex pius equitum, peditum, uix mille cegerat, et tamen, septem agminibus exinde dispositis, in eorum confertissimas phalanges magnanima securitate se fudit. Ubi princeps idem, quemdam eminus equitem gentilium conspicatus, tanto adnisu  uirtutis irrupit, ut pectori ipsius telo transposito uexillum quod telo inerat pariter inferret, exemptaque hasta a uulnere uexillum teneretur in pectore. Qua sui suorumque animositate hostes conterriti primo cesserunt; sed pro numero ac uiribus, redeunte ipsis audacia, nostris unanimiter ingruunt, et de fuga cogitare compellunt.

Hoc sibi infortunii accidisse ad id non sine prudentia retulere, quod nequaquam huic tanto negotio presto crucem Dominicam habuere. Crucem autem ipsam, ut ferunt, cum abditis quibusdam lateret, uti pridem lancea, locis, Syro quodam, nescio an Armenio, indice repererunt. Tali ergo castigatiores effecti, non tam damno quam cepte uictorie neuo, cum Babylonici principis prioribus  non impares copie sese tertio obtulissent, rex optimus, qua ualuit frequentia, sed ex Deo securior, occurrit, et pro facultate locatis ordinibus tanta animorum uehementia hinc indeque concurritur, tanto, licet ualde impari, carnificio pars utraque conciditur, ut ex gentili agmine sex millia, ex Francis centum milites sternerentur. Et quia non aquilarum, non draconum insigniri superbiis curauerunt, sed humilis Crucifixi opprobrium, sibi crucem uidelicet pretulerunt, uictores illico laudatissime existentes, terga eos dedere compulerunt.

[XLIII.] Franci Cesaream obsident ac expugnant.---His ita probe, ut decebat, explosis, e uestigio quo numerosiorem potuit conflat exercitum, et Cesaream Palestinorum eximiam, non contuitu millium,  sed spe potius uirium obsidione precingit. Acceleratur itaque fabrica machinarum, multiplex circum muros ballista porrigitur. Quod arietem uocitant, a fronte ferrata trabes inducitur. Comparata menibus castra phalarum, sed 452 non una procedunt, et, murorum propugnaculis assistentes, non solum uariorum imbre missilium Sarracenos illapidant, sed etiam collatis mucronibus aliquando trucidant. Feruere ibi cerneres maximis tormenta lapidibus, et non modo parietem muri uexare forasticum, uerum procera acrium molibus ictuum ciuitatis irritare palatia. Pulsare quam sepius edes ac menia saxis omiserant, et cum liquore plumbeo ferri candentis offulas, ut conflagretur oppidum, amenta  recussa dispergunt. Interea aries muris illiditur, et dum inferius foramen affectat, uniuersa circumpositi munimenti soliditas fatiscendo laxatur. Dum ergo Franci nituntur ad intima, et studium lesionis Sarracenos impellit ad extera, cedes agebant mutuas. Ubi etiam machine iactura cadentis, plurima de nece nostrorum, animos diuerse partis exsuscitat. Sarraceni namque, cum sint in expositis aciebus inertes, intra presidia mira sunt sagacitate rebelles.

Igitur die obsidionis uicesima, cum rex fretus iuuentute lectissima oppidanos grauiter urgeret, e machina muro repente insilit. Post ipsum miles irruit, hostem fugacem disiicit. Francis itaque regem tota alacritate sequentibus, per urbem infinita turba perimitur,  nemini parcitur, nisi quod puellaris ad obsequium inuenta seruatur. Passim gaza disquiritur, et non modo arca, uerum Sarraceni tacentis gula discutitur; fauces enim que glutierant Byzantea, pugno succutiente, reiiciunt, et que officia eis locis indebita usurparant, auri frustra feminarum puerperia fundunt. Nec mora, capte ciuitati Francorum colonia, illic habitatura, dimittitur. Non multo post Accharon aggreditur, et diuturnis moliminibus fatigatam, proprio sub iure cercet. Plures etiam postmodum alias cepisse dignoscitur urbes; sed ita meditullio rabide illius gentilitatis intersitas, ut uix aliquid tutum nostrorum inibi liceat cogitare coloniis [al., colonias]. Sarracenos tamen bella continua crebris adeo uictoriis contemptibiles Christianis  militibus reddidere, ut anno preterito mirum quiddam cognouerimus euenisse.



CAPUT XIII.

[XLIu.] Miles quidam proteruius quam debuerat contra regem sese habuerat, quem rex ipse Tiberiadi ciuitati prefecerat. Rex ergo citatus ob insolentiam hominis ira, iussit eum a sue ditionis terra recedere. Qui cum duobus equitibus, dum abire properaret, armigeris totidem comitatus, maximas subito copias gentilitatis offendit. Qui, suo diffidens numero, ad Deum uero utcunque respectans, concisa camisia, quam subuculam dicunt, haste pro uexillo apposuit, itidemque socios facere iussit. Fecerunt, et clamore sublato, sonipedes calcaribus urgent, obuiosque feruntur in hostes. Qui territi repentinis ausibus,  dum estimant quod quasi preuios sequerentur multe cohortes, fugam ineunt, seque tribus illis cedendos exponunt. Plurimi perimuntur, plusquam ferre sufficiant spolia rapiuntur. Quo euentu ille secundo compungitur, Deoque gratulabundus rediens, regi prosternitur, ei obediturum deinceps fideliter pollicetur.

[XLu.] Pecunie ad soluenda militibus stipendia mirabiliter reperiuntur.---Aliquando idem rex pecunie grandi angustabatur inopia, ut etiam deessent menstrua que militibus debebantur stipendia, cum ecce se ei munifica mirabiliter prebuit diuina clementia. In tantum namque iam uexabantur, ut eum satellites ac milites deserere meditarentur. Cum ecce, Ioppite iuuenes cum lauandi, imo ludendi gratia haud  procul a maris littore mergerentur, reperiunt quadam die in ipso arenarum salique confligio, manticas magnis auri ponderibus plenas, quas amiserant uenetii, quos ibi constiterat fregisse carinas. Que regi delate, cunctis miraculum ineffabile! regi pene desperato et noue Christianitati prebuere solatium.

[XLuI.] Cur uxorem rex repudiarit.---Sed quoniam calumnie patere dignoscitur, quia uxori dicitur dedisse repudium, causa sic traditur. Mulier ipsa ex optimis terre oriunda gentilibus, post maritum ipso iubente Hierosolymam tendens, ad portum usque Sancti Simeonis, marina euectione, deuenerat. Que in celeriorem ibi translata carinam, dum cursum suum expedire nititur, in insulam quamdam barbaricam  flaminum importunitate defertur. Quam idem insulani corripiunt, quemdam eius comitie episcopum cum officialibus cedunt, diu ipsam detentam postmodum abire permittunt. Que cum ad uirum uenisset, incontinentiam ethnicam rex ipse habens non sine ratione suspectam, a toro proprio prorsus abstentam, mutato habitu, posuit eam cum monachabus aliis apud beatam Matrem Dei uirginis Matris Annam. Ipse uero gaudet uiuere celebs, quia non est ei colluctatio aduersus carnem et sanguinem, sed contra mundi rectores .

[XLuII.] Miles sagittis confossus et capitis abscisione martyrii palmam promeruit.---Circa paschalem anni preteriti festiuitatem, miles ille prelibatus, quem prefectum Tiberiadi diximus, cui uictoria illa prouenerat,  in quodam bello nostrorum parti minus accommode facto capitur, et in quamdam ipsorum gentilium urbem, ab ipsis uiuus abducitur. Qui, cum sacrilega 453 inibi nescio que festa peragerent, exhibitum prefatum equitem, de proprie gratia fidei diffidenda abiurandaque compellant. At is, digna sibi admodum animi obfirmatione tante nefas abusionis abiiciens, penitus uel audire perhorruit. Nec mora, uir ille, cum omni iam nominandus fauore, corripitur. Alligatus stipiti, ut ferunt, campo medio sistitur, ac numeroso sagittarum undique grandine terebratur. Inde exempto uertex a capite serra diuiditur, idemque, in modum poculi, regi Damasceno, a quo hec gerebantur, ad terrorem nostrorum quasi exinde bibituro conficitur. Qui, sub infracte  uoto confessionis occumbens, ex predicato milite predicandum in secula martyrem fecit. Isdem Geruasius uocabatur, apud castrum Basilicas pagi Suessionici nobiliter oriundus.



CAPUT XIu.

[XLuIII.] Que retulit Guibertus, a uiris sinceritate fideque preditis accepit.---Hec hactenus, Deo fauente, digesta a uiris omnimoda preditis sinceritate comperimus. Qui si uspiam, aliorum secuti opiniones, falsi sumus, studio nequaquam fallendi id fecimus. Gratias agimus Deo, ciuitatis illius sancte, per nostrorum studia, Redemptori. Ipse namque eadem cum obsideri cepisset, cuidam in Bethania consistenti anachorite, uti pro certo nobis relatum  est, reuelauit ciuitatem quidem illam instantius obsidendam, solo autem die Parasceues inuadendam, hora uero qua Christus cruci illatus est capiendam, ut se esse ostenderet qui eam denuo a suis erumnis, membrorum suorum dolore, redimeret. Hec uir isdem, accitis quibusdam nostre partis principibus, indicauit, que omnia modus urbis capte probauit. Gratias itidem Deo, qui sua facta, suo Spiritu, ore nostro composuit.

Ceterum, si quidpiam ab his minus que assolet Iulius Cesar cum Hircio Pansa, in Historia Gallici, Hispanici, Pharsalici, Alexandrini Numidicique belli, diligenter putabitur explicatum, nimirum perpendi debet eosdem ipsos qui fecerint et qui scripserint bellis interfuisse. Unde fit ut ab eorum relatibus  nichil excipiatur, que generaliter specialiterque sunt acta: quot hinc millia, quot e regione fuerunt, qui pretores, qui legati huic distinende manui, qui duces, qui aliunde principes prefuerunt, quid equitatus, quid leuis armatura peregerit, quot spiculis scuta traiecta, et ut eorum proprie uerbis utar, Â»postquam consules, aut pro consulibus cecinere receptui,Â« quot dirempto prelio sint desiderati, quot saucii. Nos qui hec scribimus, sicut alia professio detinet, et rerum uisio nullam prebet audaciam, in referendo audita censuimus aliquoties etiam parsum iri. Ex Iulianorum disciplina quiritum, legionarii milites, turme, manipuli et cohortes pro suis quique cogebantur signis assistere, propter opportuna loca, non secus ac oppida uel urbes, castra uallo turribusque precingere, ubi acierum productio immineret,  collium preoccupare uicinias, locorum summopere iniquitates excedere; ibi calonum lixarumque numerosa officia, exercitus impedimenta ditissima. At huius ordinis, imo industrie, quia pene nil exstitit apud nostros, non dicam Francica temeritate, sed fide experrecta et uiribus acta res est.

Dicant qui uolunt plura me omisisse quam scripserim, ego malui minor esse quam nimius. Si qua facta alia quis nouerit, mandet, ubi scribenda libuerit. Gratulemur Deo tantisque uictoribus, qui frumentarie rei inopia, fossis didicerunt uictitare radicibus. Si quis de Parthorum, quos Turcos diximus, aut Caucasi nomine ambigat, Solinum De memorabilibus, Pompeium Trogum de origine Parthica, Iordanem Gothicum de Betica retegat.


 Deus ergo tandem pio labori limes assistat. Amen. EXPLICIT LIBER uIII GESTORUM DEI PER FRANCOS.





LIBER NONUS, AB ALIO EDITUS AUCTORE


 De Balduino rege. Pacem init cum imperatore Babylonico.---Anno Dominice Incarnationis millesimo centesimo duodecimo, rex Balduinus sepenumero hostibus lacessitis multas Ascalonicensium strages dederat; sed quoniam, que largirentur peregrine militie, donatiua defecerant, ne rerum preclare gestarum facies mutaretur nimium uerebatur, de suspendenda necessitudine, sagaci intentione pertractat, adhibito propensiori principum 454 consilio. Non parua namque legatio Sarracenorum, causa expostulande pacis, ea tempestate Hierosolymis conuenerat. Unde iustam ratus, quam a barbaris rogabatur, belli omissionem, directe legationi ut utraque pars opportuno conueniat loco indicit, Â»equum in regnorum finibus tractare de federe  pacisÂ« existimans. Regressi nuntii principem suum mandatis instruunt; placent delate pactiones, denuntiata prestolatur dies. Qua aduentante, designatus ab utrisque principibus aditur locus. Nec modica nostrarum partium cum Christianissimo rege accessit frequentia; Gentis uero profane cum suo admirauiso immanis emersit populositas. Non ualde procul, e regione his et illis consistentibus, barbarus regi Hierosolymitano per interpretes mandat ut quas uelit pactiones edicat, se quoque omnimodis exsecuturum. Tum uero Rex: Â»Pro suo, inquit, ritu, uirum satis censorium audiuimus et malle occidi, quam prodere ius date securitatis. De commeatibus mercatorumque mercibus terra marique tuendis, de lignorum uectatoribus non inquietandis,  de nocturnis frequentibusque latrociniis uetandis, de diffundenda passim pace, fidem ac securitatem suo ritu uel more confirmet; et cum ipsis nos easdem  sponsiones sacramento firmauerimus, uindictam celestem ei qui fedus corruperit imprecabimur.Â« Quo dicto, fauor utrobique tollitur, statimque principes mutuis sese recepere colloquiis.

Urbem Ierosolymam imperator ipse fraudulenter inuisit.---Ubi iam maioris fiducie apud regem barbarus aditum inuenit: Â»Quoniam, inquit, armis abiectis bellorum causas interdum exemimus, multa mihi accessit Hierosolymam uidendi libido, quia, ex eo tempore quo eam expugnati a Francis amisimus, meliori statu reformatam audiuimus. Cum quantislibet sociis infra urbem admitti deposco. Illam tantum uideam, et uidisse, satis mihi factum pensabo. Â»Nec renuit rex, quippe quem dolosi fraudulentia hominis latebat. Tota regreditur Ascalonem  barbarorum manus. Admirauisus perpaucis retentis, regem usque Hierosolymam comitatur. Ea interim die siluerunt. In crastinum, sub honoris obtentu quibusdam nostrorum proceribus uallatus, non modo spectaturus, uerum exploraturus urbem procedit. Ubi templa uel ecclesias fulgentes, euersa suorum antiqua delubra, destructas aras, statum urbis more Christiano immutatum uidit, felle de nimio lacrymasse perhibetur. Nostri quidem, qui nichil mali de uiro suspicabantur, eiusmodi fletum pietatem estimauere. Demum ad regem: Â»Non, inquit, delatus uestre glorie nos delusit rumor, cum potiora quam audieram ipse modo oculis usurpauerim. Plane profiteor, quanquam nostre parti derogare uidear, multo quam nostris temporibus,  urbem nunc feliciora obtinere incrementa. At nos munificentie uestre respondentes, huic satis cooperabimur glorie. Opes aduectare Babylonicas  mercatores eis per mere direximus, quas satis tenui pretio distrahendas huic urbi inferemus; quarum copiosa uarietate quo amplius indigetis, eo uobis perpetuo profuturas noueritis.Â« Dixerat, et regiis munitus stipatoribus, ad sua usque reducitur.

Regi Hierosolyme struuntur insidie.---Nec cunctatus, libellis transmissis principem Babylonis per internuntios adoritur: Â»Cum uestre sublimitatis nomen, delatum ubique terrarum, tot gentibus terrori incumbat, quod Christiani aduene regni uestri fines mutilauerint, eterno subiacet pudori. Ecce pars maxima Babylonici imperii, externis subacta legibus, antiquis ritibus numinum sacris, luxu et uoluptate qua uti solebamus uacat. uereor iratos deos, nec Mathomum uelle patrocinari. Quod si  uiribus armisque resumptis Christianos a terra et urbibus arcere uolueritis, et dii uos exaudient, et Mathomus opitulabitur. Ferte opem, armis camelos onerate, armatorum nichilominus quotlibet millia dirigite. Biennales a rego Hierosolymitano inducias obtinuimus, urbem ipsam immunitam, leuis uiros armature, fusos auxiliarios uidimus. Opum uestrarum munera mercatumque illi repromisimus, ut erga nos in nullo suspectos eos redderemus. Si pro mercibus, armorum sarcinas illis direxeritis, facilis apud uos erit ipsius iactura urbis.Â« His acceptis, tyrannus spe dictorum animabatur. Mirareris denique militum audaciam, armorum quantitatem uariumque fulgorem, armentorum uictualiumque infinitatem, auri ceterarumque opum immensitatem;  que omnia mature parata nauibus imponuntur, nec multo post Ascalonam exponuntur.

Deteguntur ac dissoluuntur insidie regi parate.---Demum cum dies transmittendi negotii repromissus instaret, mittit ad regem tyrannus, et ad conducendas merces, quemlibet a latere regis expostulat. Sed eo tempore rex apud Cauas castrum, in Arabia situm, concesserat. Hoc non ualde procul a Sina monte ad regionem tuendam construxerat; nam et eo usque regnum dilatauerat. Denique procurandorum regalium dum rex abesset, uir quidam fidelissimus, et uigilantis ingenii, Hierosolymis officio fungebatur; cuius purum nomen ignorantes, qua nescio occasione Mathonium agnominari comperimus. Hic, aliquando a Christianis captus adolescens  baptismumque adeptus, ut corporis gratia, ita moralitate suscepte professionis excreuerat. Hunc itaque potissimum ciues angariauerunt, eo quod esset barbare lingue peritissimus. Interea apud Sarracenos fraudulentia talis machinabatur, ut non milites eos qui aduenerant, 455 sed negotiatores, non arma, sed uenalia quis estimare posset, ex quibus sarcine componuntur quingente. Quo perueniens Mathonius, officiose suscipitur, et neque conuiuiis eorum aut conciliis arcetur, utpote qui putabatur quod eorum non intelligeret sermones. Et dum sedulo, minus prouidis eorum conuenticulis sese insuspectus interserit quos deliberarant, facile perpendit dolos.  Dissimulata tamen conscientia, mille homines cum quingentis sarcinis Hierosolymam duxit. Distributisque singulis, que turri Dauid contigua erant, hospitalibus, Mathonius in Arabiam, ubi rex morabatur, uenit: Â»Sunt, inquit, Hierosolymis funestissimi mercatores, qui nobis non opum, sed armorum sarcinas attulerunt. Et nisi cito subueniatis, futuram timeo euersionem et gentis et urbis.Â«

Omisso igitur rex negotio, ad urbem festinato regreditur, et commeatoribus euocatis, foro merces exponi iussit. Quod illi nullo modo fieri posse dicebant, donec ii quos precesserant uel socii uel domini uenalium, aduentarent, uehementerque resistebant. Mox autem rex, omnibus custodie mancipatis, reserari sarcinas fecit. Quid plura? Et fulgore et  genere apparuerunt arma satis spectabilia; inter que etiam reperere classicum auro gemmisque et nouitate operis insigne. Â»Hec, ait rex, mercimonia et periculosa satis sunt et utilia. Periculosa, si preparato malo non resistimus, utilia, quia belli proderunt usibus. Super his igitur uobis ipsis consulite, o uiri fortes.Â« Ad hec Eustachius Cesaree comes, respondit: Â»His quamprimum productis, omnes damnate capitibus. Unum qui rei seriem declaret, reseruate.Â« Quo facto, uni securitatem uite dederunt, si cuncta ex ordine pandat. Qui ait: Â»Ideo arma sarcinis inclusimus, ut uos specie [al., spe] uenalium deciperemus. Et ideo precessimus, ut arte conscia turrem et portam contiguam exercitui uenturo, noctu, uobis soporatis, aperiremus.  Qui tamen ingressuri non erant, donec adueniente crepusculo, classicum sibi notum, de supremo turris audirent. Non autem cum impetu, sed sigillatim, ut pote inermes. Turris uero a quibusdam obtinenda, ab aliis quoque ad exitium uestrum statim hec arma sumenda.Â« His auditis acceptoque consilio, Eustachius ait: Â»Hoc solum omni superest meditamento, ut nos illis eamdem uicem referamus.

Igitur cum omnis barbarorum conuenisset exercitus, irruente nocte circa urbem cum magno consedit silentio. Nostrorum autem pars maxima nouis illorum  armis munita, portam obseruabat. At ubi illucescente a custodibus turris classicum illud insonuit, aperuere portam. Tunc lento introibant gradu,  nec ab inuicem impediebantur. Admisso certa supputatione millenario clausere portam, sublatoque tumultu profani truncabantur. Quod cum audissent forenses suos in nostrorum perniciem grassari credebant. Postquam uero sole fuso dies incanduit, sciens rex non esse tutum innumeris paucos occurrere, cesorum capita fundis ac balearibus torqueri, atque iactari iussit in castra, ut suorum territi mortibus ad fugam cogerentur. Quo facto tantus multitudinem inuasit horror ut subito ab eis omnium rerum memoria preter fugam recederet, lucrumque putarent si uel equis conscensis elaberentur. Quibus fugientibus, nostrisque sequentibus, tanta exstitit  paganorum mortificatio ut usque Ascalonem persequentes omnibus peremptis uix iam inuenirent quem prosternerent. Reuersi itaque cum summa iubilationis laude uictores, sicut testati sunt qui adfuerunt, iam cor meditari, uel lingua nequit fari,  quantas de tentoriis Babylonie opes nostri sustulere. Hanc suis Christus inimicis confusionem, hanc suis fidelibus contulit uictoriam, cum et illos deiicere uoluit in laqueum quem tetenderant, et hos a malis conseruare que non promeruerant.


 FINIS.



[DE uITA SUA.]





uEN. GUIBERTI DE uITA SUA SIuE MONODIARUM LIBRI TRES [1Kb]



LIBER PRIMUS In quo potissimum de ipsius uita agitur.



CAPUT PRIMUM.


456 Deflet trium statuum uite sue peccata.---Confiteor amplitudini tue, Deus, infinitorum errorum meorum decursus, et creberrimos ad miserationis interne, quos tamen inspirasti, recursus. Confiteor pueritie ac iuuentutis mee mala, adhuc etiam in matura hac etate estuantia, et inueterata prauitatum studia, necdum sub defatigati corporis torpore cessantia. Quoties, Domine, perseuerantissimarum impuritatum mearum recordor, et qualiter pro eisdem compungi semper donaueris reminiscor, patientissima tua in me uiscera, supra quam cogitari possit, admiror. Si compunctio et orationis affectus nequaquam sine tua spiritali infusione habentur, quomodo tam dignanter illabi peccatorum pectoribus pateris,  et auersis a te, imo te irritantibus, tantam gratiam dilargiris? Tu scis, paternitas magna nimis, quam obstinata aduersus eos qui offensam nostram incidunt, corda gerimus, et iis qui semel aut pluraliter in nos, aut uultus, aut uerba tulerunt, quam egre remittimus.

At tu non modo pius, at uero ipsa pietas, imo eius origo. Qui cum generalissime progrediaris ad omnes, nonne singulis poteris esse sufficiens? Quidni? Cum mundus in Dei ignorantia positus esset, cum in tenebris ac mortis umbra uersaretur, cum nocte suum peragente cursum silentium commune teneret, cuius merito, cuius uoce potuit compellari Sermo omnipotens tuus, ut a regali sede ueniret?  Et qui uniuerse humanitatis  negligentia quin misereris tunc obstrui non poteras, mirum non si erga unum quamuis enormiter peccatorem miserabundus existas. Non possum dicere quod facilius singulis miserearis, quam omnibus, cum utrobique tibi constet in nullo claudas [f., clauda] facilitas, facili enim facilius quidpiam apud te non est. Fons cum sis, et  cum quod  emanas omnibus debeas, plane quod omnium est singulis non precludis.

Semper ergo peccans, et inter peccandum semper ad te rediens, an pii fugax, piumue deserens, cum ad pietatem recurrero, perdet pietas quod est, et etiam offensione multiplici obruta, inuenietur insolens? Nonne tibi dicitur quia non continebis in ira tua misericordias tuas?  Has non modo in presenti, sed in eternum futuras idem cantat. Tu scis quia non ideo pecco quod te misericordem sentio, sed secure profiteor te ideo misericordem dici, quod sis ueniam postulantibus presto. Non te miserante abutor , quoties per peccandi necessitatem peccare compellor, uerum profana nimis esset abusio, si, quia perfacilis post peccatum ad te  est reditus, semper me peccandi delectet excessus. Pecco siquidem, sed, ratione 457 recepta, in affectum cordis transisse me penitet, tamque stercorosis cophinis mens grauiter inuita succumbit.

Sed inter has quotidianas egritudines qualiscunque resurrectionis a lapsu quid facerem? Multo sanius nonne est in te ad tempus eniti, in te uel momentanee respirare, quam prorsus non meminisse remedii et de gratia desperare? Et quid est desperare, nisi in omnis flagitii uolutabrum sese ex deliberatione proiicere? Ubi enim carni iam nullatenus spiritus reluctatur, et infelicis anime substantia uoluptatum dispendio profligatur. Is est qui aquarum tempestate demergitur, profundo sorbetur, ad reprobi cumulum sensus os desuper putei perurgetur.

 Dum ergo, Deus bone, post has interioris mei hominis temulentias ad te resipisco, sin alias proficio, saltem interim nequaquam a mei cognitione deficio. Quomodo enim ad tui notitiam scintillarem, si ad me uidendum cecutirem? Si plane, iuxta Ieremiam, uir sum uidens paupertatem meam  ; consequens est ut ea quibus illa suppleatur egestas, solerter exquiram. Et e diuerso, si non sciero quid sit bonum, unde malum uel nosse, nedum exsecrari potero? Si pulchritudinem non nouerim, nunquam feditatem horreo. Quia igitur utrumque constat, ut per mei notitiam tuam petam, et fruens tua, illico mea non caream, dignum ac singulariter salutare est ut obscuritas rationis mee per huiusmodi confessiones crebra tui luminis inquisitione tergatur, quo stabiliter illustrata, nunquam deinceps a se nesciatur.



CAPUT II.

Beneficia sibi a Deo collata memorat; deque ipsis gratias agit.---Est itaque primum confiteri tibi que mihi contuleris beneficia, ut perpendant qui hec  lecturi sint famuli tui, Deus, quam sit crudelis ingratitudo mea. Si enim non alia quam que ceteris impartiris hominibus mihi prebuisses, nonne ea que mereri potueram transcendisses? Addidisti plurima que ex tuo predicabilia sunt, nil autem ex meo, et alia quibus supersedendum censeo. Si enim genus, opes et forma, ut cetera si qua sunt taceam, te, Domine, auctore dantur, nulla apud bonos laude feruntur, nisi cum, ab his quibus a te data sunt, sub regula honestatis arcentur, aut prorsus contemptibilia pro sue uitio mutabilitatis habentur. Quid enim ad me de his que solas suis coloribus atque nominibus causas lasciuie superbieque ministrant; que sic media sunt, ut pro mentium habitu circumferri ad bonum malumque queant; que tanto sunt flexibilitati  addita quanto pro sui transibilitate suspecta? Super quibus si alia ratio non occurreret, illa satis esset, quod neque genus neque speciem quis suam elaborauit, et in his specialiter non habet quod non acceperit.

Sunt alia quedam quibus adipiscendis humana aliquando studia cooperari possunt, uti sunt opes, uti ingenia, teste Salomone: Â»Ferrum, inquit, cum retusum fuerit, multo labore exacuetur .Â« Quod totum et ipsum etiam ex facili assertione cassatur, quia nisi rationem lux, que illuminat omnem hominem in hunc mundum uenientem  imbuat, et fores doctrinarum Christus scientie clauis aperiat, nulli dubium quod omnis magister auribus stolidis uanum certamen impendat. Ergo  prudens quisque quidquam sibi preter peccatum arrogare desipiat.

Guiberti mater pulchra et uirtutibus ornata.---Sed his omissis, rem ceptam repetamus. Dixeram, pie et sancte, quod de tuis tibi beneficiis gratularer. Primum potissimumque itaque gratias ago quod pulchram, sed castam, modestam mihi matrem, timoratissimamque contuleris. Pulchram profecto satis seculariter ac inepte protuleram, nisi certe [f., certe] castitatis seuerissima fronte hoc nomen inane firmassem. Sicut sane in omnino pauperibus ieiunia uidentur extortitia, quibus non suppetunt ciborum suffragia, et ideo minus laudabilia; frugalitas autem diuitum pro sua habet copia pretium, sic  forma quanto appetibilior, si contra fenocinia duruerit, tanto omnimode titulo laudis euectior. Sallustius Crispus nisi solam sine moribus pulchritudinem laudi duxisset, nunquam de Aurelia Orestilla dixisset: Â»In qua, ait, preter formam nil unquam bonus laudauit.Â« Si formam eius, quam excipit, a bono laudari asserit, quia tamen in ceteris omnibus turpem dicit, secure pro Sallustio loquor sic sensisse, ceu diceret, digne dote nature a Deo approbari, licet eam constet adiectiuis quibuslibet impuritatibus impiari. Laudatur itaque in idolo cuiuslibet materiei partibus propriis forma conueniens, et licet idolum ab Apostolo, quantum spectat ad fidem, nil appelletur , nec quidpiam profanius habeatur, tamen illa membrorum apta diductio non  abs re laudatur.

Pulchritudo extollenda.---Et certe quamuis momentanea pulchritudo sit sanguinum instabilitate uertibilis, secundum consuetum imaginarii boni modum, bona negari non potest. Si enim quidquid eternaliter a Deo institutum est, pulchrum est, omne illud quod temporaliter speciosum est, eterne illius speciei quasi speculum est. Â»Inuisibilia enim Dei per ea que facta sunt, intellecta conspiciuntur,Â« ait Apostolus . Angeli quoque hominum conspectibus 458 se prebentes, uultus semper attulere clarissimos. Unde uxor Manue: Â»uenit, inquit, uir Dei ad me angelicum habens uultum .Â« Inde ediuerso demones, qui, iuxta primi Petri uocem, Â»sub caligine ad diem magni iudicii reseruantur  ,Â« uultibus solent apparere teterrimis, non cum se fallaciter transfigurant in angelos lucis ,Â« nec id plane iniuria, utpote qui conciuium nobilium desciuere a gloria.

Ad hoc etiam nostra electorum corporis claritati Christi configuranda dicuntur , ut feditas, que casu seu naturali corruptione contrahitur, ad regulam transfigurati in monte Dei Filii corrigitur. Si igitur interna exemplaria pulchra et bona sunt, quicunque pretendunt imaginem, maxime cum ab eorum ordine non discrepant, unde pulchra, inde et bona sunt. Nempe et ipse B. Augustinus in libro, ni fallor, De doctrina Christiana, dixisse recolitur: Â»Quod is qui pulchrum habet corpus et turpem  animam, magis lugendus est quam si fedum haberet et corpus.Â« Si ergo species iure uitiosa lugetur, profecto indubie bona res est, que prauitatis alicuius ammistione corrumpitur, aut tenore honestatis augetur.

Gesta matris laudibus prosequitur.---Gratias igitur tibi, Deus, qui prestillaueras decori eius uirtutem; illius enim habitudinis grauitas totius uanitatis poterat insinuare contemptum, oculorum namque pondus, raritas eloquendi ac faciei motuum difficultas, minime leuitatibus intuentium obsecundat. Tu scis, Omnipotens, tanquam primeuo ipsius tui nominis indidisti metum, tanquam aduersus omnia lenocinia animi rebellionem. Nota quod uix aut nusquam  inter magne professionis feminas reperitur, quantum apud se tuo dono continens, tantum incontinentibus fuit parca detrahere. Et cum ab exteris aut domesticis aliquoties huiusmodi fabula notaretur, ipsa auerti, ipsa absistere, et tali sic susurrio irritari, ac si sua ipsius persona pariter carperetur. uerax Deus, tu nosti quod non me cogit ad hec referenda priuatus, utpote matris amor, sed rem haberi plusquam meorum uerborum efficientia possit: certe cum ceteros generis mei aut animales et Dei ignaros, aut efferos armis et cedium reos, multum uero eos fieri a te, nisi granditer, ut assoles, eorum miserearis, extorres. Sed de uita eius opportunior forsitan in hoc opere sese locus aperiet, iam accedamus ad nostra.



CAPUT III.


Ex hac, inquam, uti credo et spero, uerissima mihi omnium quos genuit ipsa, deterrimo tribuisti nasci. Proles eius bifariam postrema fui, decedentibus enim sub spe meliore germanis, ego uita omnimodis desperatione supersum. In his adhuc mihi agenti malis, ut eius merito, post Iesum et Iesu matrem sanctosque eius, spes saluationis uniuersa resedit. Scio nempe, nec discredere fas est, ut sicut me in seculo posita carius habuit, clarius coluit  magis Deo presens non negligit. Ignis plane [f., plena] Dei ea a iuuentute fuerat in Sion, cum ne dormiendo quidem, nedum uigilando, sollicitudo mei in eius animo cessabat. At nunc morte sibi obita,  interstitio carnis abrupto, scio in Hierusalem potentius quam dici queat feruere caminum, presertim cum illic Deo plena, meas in quibus uoluor miserius non ignoret, et tanto mihi aberranti, licet felix, ingemat, quanto a suis que toties ingeminabat monitis, moribus atque uestigiis me exorbitare considerat.

Pater et Domine Deus, qui ex hac non fallaciter, sed uere bona mihi qualiter et quantum nosti malo originem tribuisti, spem quoque in eius mihi merito prebuisti, quam tamen nullatenus habere presumerem, nisi ad te ex mei timore peccati, aliquantisper sub tua gratia respirarem. Induxisti pariter et misero cordi meo nescio si spem aut similitudinem spei, quod uidelicet sacrosancto, supereminenti et Christianis omnibus exoptatissimo die nasci mihi et  renasci etiam indulsisti. Totam ferme Quadragesimam sub nimii doloris insolentia parturiens mater exegerat  tandem solemne Sabbatum, uigilia scilicet Paschalis emicuit.

Graues cruciatus in illius partu pertulit mater. B. uirginis seruitio mancipatur. Recens natus quam tenuis corpore fuit.---Diutinis ergo cruciatibus agitata, et hora propinquante tortionibus augmentatis, cum in partum nataliter [f., naturaliter] putaretur enititum, magis sursum ad eius precordia retorquebar. Iam patrem, amicos ac parentes funestus super utroque meror obtriuerat, quia dum matri mortem proles accelerat, prolis similiter exitium, dum ei  negatur exitus, compassionis omnibus materias afferebat. Dies erat quo, preter solemne, quod singulariter et suo tempore celebratur officium, que pro familiaribus actitari solent officia non fiebant. Initur ex necessitate consilium, et ad Dominice Matris altare concurritur, et ad eam que sola siue etiam uirgo semper futura pepererat, huiusmodi uota promuntur ac oblationis uice id muneris pie Domine are imponitur, quod uidelicet si partus ille cessisset in masculum, Deo et sibi obsecuturus clericatui traderetur: sin deterior, professioni congrue mandaretur. 459 Nec mora languidulum quiddam instar aborritionis [lege abortionis] effunditur, et quod fusum erat ad tempus, ut par erat abiectis simo, de absoluta solum matre gaudetur. Erat  illius homunculi recens editi adeo miseranda exilitas, ut cadaueruli extemporaliter nati species putaretur; in tantum, ut Iduato ferme Aprili, iunci, qui in ea oriuntur regione pertenues, digitulis apponerentur, ut corpulentiores uiderentur. Ea ipsa die dum salutifero fonti inferrer, mulier quedam, quod mihi puero et [f., etiam] iam adolescenti sepenumero ioci causa relatum est, de manu rotabat in manum me transferens: Hunccine uicturum putatis, quem prope natura deficiens emembrem edidit, et magis lineamenti quid simile quam corpus dedit?

Que omnia, Creator meus, huius mei, quo uiuere uideor status, portenta fuere. Nunquid tui, Domine, seruitii in me reperiri potuit ueritas? Nil in te solidum, nil in te constans habui; si quid in euidentia  uisus sum exhibuisse operis, intentio multoties reddidit minus recta pertenue. Dixi tibi, summa benignitas Deus, quod spem, aut spei quantulecunque specimen ex tam gaudiose diei prestolatione mihi nato ac renato, sed et omnium post Deum oblato regine contuleris. Domine Deus, nonne ex ea quam mihi dedisti ratione iam colligo, quia dies natiuitatis infructuose uiuentibus nil utilius affert quam mortis? Si constat, et irreuincibile est, quia nulla possunt merita dies precessisse natiuos, possunt autem defunctiuos: Si contingat sub bono uitam non transigi, fateor, nil omnino proderunt gloriosi dies, sicut nec natalis, et mortis.

Si enim uerum est, quia ipse fecit me, et non ego ipse me, diemque non prestitui, nec ut prefigeretur  emerui, collatus a Deo non spem, non honorem mihi prebet, nisi diei religionem prosequens, quidquid die portenditur, mea uita commendet. Tunc plane nostrum natale ex festiua temporis qualitate claresceret, si studium nostre actionis suspirata ad integrum uirtute se regeret, et introitus gloria homini merito uideretur indulta, si perseuerans in equitate animus uite glorificaret exitia. Si Petrus, aut Paulus uociter; si Remigius aut Nicolaus appeller, non mihi, ut petice loquar:

Proderit a magno dimissum nomen Iulo:

Nisi illorum, quos prouidentia fecit mihi, seu fortuna cognomines, sagaciter exempla resculpsero. Ecce, Deus meus, quomodo reflatur quidquid tumebat  in anima mea, quomodo poterit floccipendi quod in fastum uidebatur extendi

Deipare acceptas refert gratias auctor.---Et, o mundi et celorum post unicum tuum Domina, quam bene senserunt, qui me sub illa tibi necessitate uouerunt! Et, o quam melius ipse sensissem, si cor, iam adultus sub illius semper uoti sententia, construxissem! Ecce me tibi profiteor quasi specialiter dono datum, nec a me tamen tibi diffiteor sacrilege sepius, ac scienter ablatum. Nonne me tibi abstuli, qui uoluntates fetidas tuo odori pretuli? uerum etsi multoties hac me tibi fraude subduxi, ad te tamen, et per te ad Dei Patris, et tuum unicum huius oblationis intuitu securius recucurri; et cum ob peccata millies recidiua tabescerem, securitas mihi de tuis  inexhaustis uisceribus nascebatur, miserationum tuarum antiquarum beneficiis admonebar ut sperarem. Sed quid illud, antiquarum? Tot expertus sum, et quotidie experior miserationum tuarum assiduitates, tot euasi lapsuum, te eximente, captiuitates, ut de ueteribus iam prorsus tacere libeat, ubi tanta liberationum affluentia regat. Et cum peccatorum iterationes seuam cordi meo obdurationem parturiant, quasi naturaliter ingenitus me illico ad te recursus emollit: et cum ex mei contuitu et ex mearum consideratione erumnarum pene desperando deficiam, quasi uelim nolim innasci sentio anime misere ad te respirandi fiduciam. Sic enim adiacet cogitationi mee, ut quibuscunque malis inuoluar, tu meis necessitatibus, si dicere audeam, ex  debito deesse non possis, in te nempe proiectum ex utero si aduersum non reuisas, si reuersum minime recipias, perditionis mee iustas in te utique conferam causas. Plane quia tibi subest cum uolueris posse, et Filii potestas in matrem redundare dignoscitur, a quo potius mei salutem exigere potero, quam a te, cui, ut sic dicam, cognate seruitutis conditione conclamem: Â»Tuus sum ego?Â«  Sed de his alias quam libenter ratiocinabor tecum; cetera attingamus.



CAPUT Iu.

Infans patre orbatur. Qui si diutius uixisset, illius saluti haud dubie nocuisset.---Natus igitur uix didiceram fouere crepundia, cum tu, pie Domine, qui  pater mihi futurus eras, orphanum me fecisti. Exhausto enim octo fere mensium spatio, pater mee carnis occubuit: et magnas inde tibi gratias, qui hunc hominem sub Christiano affectu fecisti decedere, prouidentie tue, quam de me habueras, si aduiueret, indubie nociturum. Quia namque formula mea, et naturalis quedam pro etatule illius quantitate alacritas idonea huic seculo uidebatur, nulli dubium erat, quin cum litteris ediscendis habile tempus adesset, ea que de me fecerat uota resolueret. Bone prouisor utrimque salubriter disposuisti, ut et ego 460 nequaquam tuarum disciplinarum rudimento carerem, et ille quam tibi fecerat non irrumperet sponsionem.

Litterarum studiis B. Gregorii festo die traditur.---Magnis  itaque curis illa tua uere uidua me nutriuit. Tandem schole me traditura diem B. Gregorii festiuitatis elegit. Audierat prefatum tuum famulum, Domine, mirabili superemicuisse sensu, infinita floruisse sapientia; et ideo multa eleemosynarum congerie confessoris tui instabat sepius sollicitare suffragia, ut cui prebueras intellectum, intellectualitatis mihi consequende impetraret affectum. Traditus ergo litteris apices utcunque attigeram, sed uix elementa connectere noram, cum pia me mater erudiendi auida disposuit mancipare grammatic

Grammaticorum eo tempore paucitas et inscitia.--- Erat paulo ante id temporis, et adhuc partim sub meo tempore tanta grammaticorum caritas, ut in oppidis pene nullus, in urbibus uix aliquis reperiri  potuisset, et quos inueniri contigerat, eorum scientia tenuis erat, nec etiam moderni temporis clericulis uagantibus comparari poterat. Is itaque cui mei operam mater mandare decreuerat, addiscere grammaticam grandeuus inceperat, tantoque circa eamdem artem magis rudis exstitit, quanto eam a tenero minus ebiberat. Tante uero modestie fuerat, ut quod deficiebat in litteris, suppleret honesto.

Guiberti preceptor uite probatissime fuit.---Cum ergo sequestris aliquibus clericis, qui ei familiariter sub capellanorum nomine officia Dei celebrabant, scholarem illum sollicitaret hominem et ille cuiusdam consobrinuli mei sortitus pedagogium, quibusdam meis parentibus, quorum innutritus erat curie, necessarius esset, femine se compellantis hortamenta  considerans, et eius honestate ac seueritate propensa, licet predictorum parentum meorum uereretur offensam, ad eius contubernium deliberabat accedere. In qua deliberatione, hac est, ut faceret, uisione compulsus.

Cum nocte dormiret in cubiculo, cuius et ego memini, in quo totius nostri oppidi generale studium regebatur, cuiusdam species senioris preferens caput canum, et habitudinis omnimodo reuerende, manu me tenens ostio me cubiculi inducere uidebatur. In cuius cum substitisset aditu, lectulum eius mihi qui hoc intuebatur ostendit, et: uade, inquit, ad eum, quia iste plurimum amaturus est. Manumque mihi quam tenuerat laxans, cum  siuisset abire, cucurri ad hominem, et cum crebris osculis ora comprimerem, expergiscitur, et tanta mei affectione corripitur, ut cunctatione reiecta, et parentum meorum, quibus tam ipse, quam sui ex toto obnoxius erat, timore recusso, ad matrem meam habitaturus cum ipsa concederet.

Erat autem puer isdem, quem eatenus ductitauerat, pulcher quidem, et nobilis, sed intantum bonarum artium fugax, ad omnes disciplinas instabilis, pro etate mendax, et furibus [f., fur] ut nil proficiente custodia, uix in schola, sed pene omni die delitescens reperiretur in uineis. At hominem cum puerilis uecordie teduisset, et ei matris mee opportune familiaritas arrisisset, et uisionis prelibate tenor, rem, quam petebat, sibi potissimum  inuiscerasset, pueri comitatu deserto, et sub quibus agebat dominos eque reliquit. Quod tamen haud impune fecisset, nisi eum matris tam reuerentia, quam potentia protexisset.



CAPUT u.

Guibertus optimis imbuitur institutis ac moribus. Acriori sub disciplina cohibetur.---Sub se igitur constitutum tanta puritate me docuit, ab insolentiis, que innasci primeuitati illi solent, tanta sinceritate cohibuit, ut me penitus a communibus lupis arceret, absque suo comitatu nusquam abire permitteret, non cibum preter domi sumere, non cuiuspiam munus nisi licentia a se data suscipere; nichil non temperanter, non in uerbo, non in respectu, non opere agere, ut non clericatum, quin potius  monachatum a me uideretur exigere. Nam cum equeui mei passim ad libitum uagarentur, et eis debite secundum tempus facultatis frena paterent, ego ab huiusmodi per sedulas cercitiones inhibitus, clericaliter infulatus sedebam, et cuneos ludentium quasi peritum animal exspectabam [f., spectabam]. Dominicis etiam et diebus sanctorum festis sub exercitus scholaris censura cogebar, et nullo die ullo uix tempore feriatum me esse licebat, ac unimode semper ad subeunda studia perurgebar. Ipse autem me solum edocendum suscipiens, neminem, alium quem doceret, permittebatur habere.

Et cum mihi ita institeret [f., insisteret], et ingeniolum meum pre tanta instantia quisque adintuens exacui plurimum crederet, spes omnium cessabatur.  Dictandi enim, ac uersificandi ad integrum scientie expers erat. Interea seua fere quotidie alaparum ac uerborum grandine lapidabar, dum ipse me cogeret discere, que docere nequiuerat.

Parum ea de re in litteris, multum uero in morum honestate proficit. Qui improbiori studio animus opprimitur, hebetatur.---Duxi apud eum sub hac inani colluctatione ferme sexennium, sed nichil quantum ad tantum tempus attinet inde extuli opere pretium. Alias autem quantum ad totius honestatis rudimentum spectare dignoscitur, nil fuit quod non meis utilitatibus impendisset. Quidquid modestie, quidquid pudicum, ac exterioris elegantie fuit, eo fidelissime et amanter me imbuit. Sed parum pensi  ac 461 moderati in eo eum habuisse facto in me periculo persensi, quod quasi obtentu discendi irremissibiliter me ac negotiose urgebat. Quo enim preter modum non dico puerilis, uerum omnis hominum natura meditationis assiduitate distenditur, eo amplius hebetatur, et quo feruentius ad studii perseuerantiam acrimonia mentis ignescit, eo uiribus ex nimietate subactis, ex rigore in lentitudinem uersus animus usquequaque tepescit.

Exercitiorum uiscissitudines adhibende uti acutior fiat intellectus.---Necesse est igitur inuolucro adhuc corporis aggrauatum agere temperatius intellectum, quia si silentium hora media fit in celo, ut non possit uigor irremissus dum aduiuitur, contemplationis  inesse dono; sic nec iugis, ut ita dicam, peruicacia in cogitatione qualibet laboranti constabit ingenio. Inde itaque intensis unicuilibet rei cordibus uicissitudines intentionum credimus adhibendas, ut dum diuersa alternatim mente tractamus, ad unum cui potissimum animus affigi, quasi ex indulto recreati . . . . nouiores redeamus. Habeat denique lassabunda aliquoties natura sub aliqua sui operis uarietate remedium. Recordemur Deum non uniformiter instituisse seculum, sed sub diebus ac noctibus, sed sub uere ac estate, sub autumno, et hieme, mutationibus nos oblectasse temporum. uideat ergo quisque, cui nomen magistri ascribitur, qualiter moderetur disciplinas puerorum ac iuuenum, quia non aliter estimamus tractandos, in quibus grauitas  plenaria uiget etiam more senum.

Rudis et ignarus Guiberti pedagogus.---Erat igitur homini illi penes me seuus amor, non [f., nam] nimietas seueritatis in iniusto uidebatur uerbere; eminebat tamen totius diligentia obseruationis in opere. Minus plane digne uapulabam, quia si ipse haberet quam profitebatur docendi peritiam, eorum profecto, que recte dixisset, optime pro puero capax eram. Sed quia minime ex sententia loquebatur, et sibi nullatenus patebat, quod expromere nitebatur circa uilem, sed non patulum, qui colligi ab eo non poterat, nedum intelligi, faceret orbem, eius inaniter fabula uersabatur. Rudis enim in tantum fuerat, ut quod male semel iam, ut prelibaui, grandeuus hauserat, incorrigibiliter retineret, et si quid  improuide, ut sic dicam, hisceret, sua omnia sensa authentica estimans, tueretur atque defenderet plagis; sed tante procul dubio uecordie, ut arbitror pepercisset  , priusquam enim, ait doctor idem, quam scientiam natura combiberit, non maioris est glorie dixisse quod noueris quam tacuisse quod nescias.

Cum dure itaque in me ulcisceretur, quia quod nesciebat ipse nescirem, perpendendum sibi plane erat, quia mali plurimum fuerat, cum a fragili exigeret pectusculo, quod non indiderat. Sicut enim uerba amentium etiam a sensatis colligi aut uix, aut nullo modo possunt, ita eorum dicta, qui nesciunt et scire se asserunt, et aliis tradunt, ex sua ipsorum explanatione tenebrescunt. Nil enim difficilius inuenias  quam si uelis disserere quod nescias, discenti quidem obscurum, obscurius audienti, non secus ac si lapidem uterque reddat. Hoc dico, Deus meus, non quod notam tanto amico inuram, sed ut intelligat quisque qui legit, ne quidquid autumamus pro certo docere uelimus, neque coniecturarum nostrarum nebulis et alios inuoluamus. Proposui enim presentem pro sui tenuitate materiam uel ratione condire, ut si alterum minus appretiandum et merito computatur, alterum aliquoties opere pretium estimetur.



CAPUT uI.

Guibertum magister in oculis ferebat: cui et ille in amore respondebat.---Quamuis ergo tanta me seueritate  deprimeret, alias tamen omnibus modis propatulum faciebat, quod me pene non alia quam se caritate diligeret. Adeo nempe uigili mihi sollicitudine incumbebat; adeo propter quorumdam inuidentias saluti mee prouidebat, obsoletos aliquorum, qui mihi obseruabantur, mores, quanta cauerem auctoritate docebat; matrem super cultissimo mearum uestium apparatu tantisper urgebat, ut non pedagogi, sed parentis, non corporis mei tutelam, sed anime curam agere putaretur. Mihi uero licet pro etate hebeti atque pusiolo tanta penes eum uicissitudo amoris incesserat, licet gratis multoties cuticulam meam multis uibicibus proculcaret, ut non metu, qui in equeuis assolet, sed nescio quo medullitus insito amore, ei totius eius asperitatis  oblitus obsequerer. Multis certe sepius experimentis idem me magister, materque tentarunt, cum debitum me sibi utrobique timorem eque redhibere uiderent, utrum sub unius rei imperio alterutrum preferre presumerem.

Incidit tandem occasio, in qua neutro eorum super huiusmodi quid agente factum constitit absque ulla ambiguitate periculum. Semel in schola uapulaueram; schola autem non alia erat quam quoddam domus nostre triclinium. Aliorum enim, quos aliquando docens acceperat, mei solius causa curas obmiserat. Sic enim aucto questu, et delatione honoris prudens ab eo mater exegerat. Soluto igitur uespertinis quibusdam horis qualicunque illo studio, ad materna genua grauiter etiam preter meritum  cesus accesseram. Que cum an eo uapulassem die, 462 ut erat solita, rogitare cepisset, et ego, ne magistrum detulisse uiderer, factum omnino negarem, ipsa, uellem nollem, reiecta interula, quam subuculam, imo camisiam uocant, liuentes attendit ulnulas dorsiculi ex uiminum illisione cutem ubique prominulam. Cumque mee teneritudini ad nimium seue illatam uisceraliter doluisset, turbulenta et estuans, et oculos merore suffusa: Â»Nunquam, ait, deinceps clericus fies, nec ut litteras discas ulterius penas lues.Â« Ad hec ego eam cum qua poteram animaduersione respiciens: Â»Si, inquam, proinde mori contingeret, non desistam quin litteras discam, et clericus fiam.Â« Promiserat enim si eques  uellem fieri, cum ad id temporis emersissem, apparatum se mihi militie et arma daturam.

Renuit eques fieri.---Que cum uniuersa non sine multa aspernatione respuerem, illa tua famula, Deus, adeo grate suas accepit in urias, adeo alacris ex suo est facta contemptu ut hec eadem quibus ei obstiteram magistro meo responsa retexerit. Letabantur igitur uterque, quia ad id quod paterni uoti fuerat, ambienter aspirare uiderer, dum quo magis celerer [celeriter], litteras ipsas, quamuis non bene inculcarentur, amplecterer, nec ecclesiasticis officiis me tricarem, imo cum hora sollicitaret, opusue esset, nequaquam tali loco ac tempori prandia ipsa preferrem. Tum quidem sic: At uero, Deus meus, tu  scis, quantum ab hac mea postmodum intentione desciuerim, et quam luctuabundus ad diuina processerim, quodque actus uerberibus uix adesse consenserim. Erant plane, Domine, non religionis cuiuspiam, qui ex aliqua intellectualitate descenderent, sed pueriles quidam, qui tunc cogebant impetus. At postquam adolescentia ingenite nequitie iam effeta, conceptibus sese in totius pudoris damna proripuit, uetus illa deuotio prorsus extabuit. Etsi ad horam, Deus meus, bona uoluntas, imo similitudo bone uoluntatis uisa est excanduisse, pessimarum cogitationum imbribus obnubilatam mox contigit, decidisse.



CAPUT uII.

Beneficium illi mater conatur obtinere.--- Contendebat  denique mater mea ecclesiasticis me beneficiis quoquo pacto inserere. Prima igitur insertionis causa non modo mala, sed et nefaria exstitit. Adolescentulus frater meus quidam eques, et municeps Clarimontis castri  , duo ante eius quod inter Compendium atque Bellouacum situm est, a domino ipsius oppidi, nescio utrum donatiui, seu feodalis debiti gratia, dandas operiebatur pecunias. Cumque illis largiendorum, ut opinor, iuopia prebere deferret, quorumdam parentum meorum consilio illi suggestum est ut canonicam, quam prebendam nominant, ecclesie loci illius, que eius ditioni contra scita canonum subiacebat, mihi daret; et a fratre meo penes eum repetundarum molestia  iam cessaret.

De uxoratis presbyteris.--- Erat ea tempestate noua super uxoratis presbyteris apostolice sedis inuectio, unde et uulgi clericos zelantis tanta aduersus eos rabies estuabat, ut aut eos ecclesiastico priuari beneficio, uel abstineri sacerdotio, infesto spiritu conclamarent. Ad hec patris mei quidam nepos, uir suos cum potentia, tum prudentia preeminens, cum uenerico operi adeo pecualiter indulgeret, ut cuiuspiam necessitudini feminarum in nullo deferret, tanta in clerum super prefato canone bacchabatur instantia ac si eum singularis ad detestationem talium pulsaret pudicitia. Et cum esset laicus et suis arceri non posset legibus, quanto laxiores fuerant, tanto his abutebatur fedius. Neque  enim uxoriis poterat contineri retibus, quippe qui huiusmodi nunquam passus est illaqueari nexibus. His igitur cum fetido passim pro talibus spargeretur odore, sed tum eum secularis, qua preeminebat, opulentia defensaret, nunquam sue obiectu impuritatis aduersus sacrum ordinem ipsius peruicacia detonare cessabat.

Causam itaque nactus, qua mihi cuiusdam loculosi, ut ferebant, presbyteri detrimento proficeret, apud Castrensem dominum, penes quem satis superque poterat, utpote qui ei tantopere necessarius erat, egit, ut clerico absente, et penitus inconuento me euocaret, et inuestituram prefate mihi canonice daret. Ecclesie enim illi contra ius et fas male  ab episcopo indulta licentia abbatiabatur, et canones non canonicus a canonicis exigebat. Quia ergo tunc temporis non modo coniugale in trium primorum ordinum, et canonicatis personis causabatur commercium; sed etiam non minus ecclesiasticorum citra animarum regimina officiorum, ut sunt prebende, cantoratus, prepositure et cetera id genus, crimini ducebantur emptiones, ut de honoribus sileam, qui interna iubentur actitare negotia, quique eius, qui prebendam amiserat, clerici fauentes partibus, et equeuorum meorum plurimi super Simonia et excommunicatione, que recens percrebruerat, crebra ceperunt motare susurria. Idem namque cum esset presbyter, et uxorem haberet, qui ab ea officii sui suspensione absterreri non  poterat, facere si quidem missas omiserat.

463 Quia ergo post corpus suum mysteria diuina posuerat, ea recte plexus est pena, quam se euasisse sacrificii abrenuntiatione putauerat. Itaque spoliatus canonica, quia per quod arceri possit amplius non habebat, missas quolibet [f., quaslibet] iam libere, retenta etiam uxore, cantabat. Hinc celebri rumore satum est, quod inter eadem sacra matrem meam cum sua familia repetita in dies excommunicatione conficeret. At mater diuinorum semper timida, et peccatorum penas, et proinde offendicula uerens, illi male prebite illico prebende renuntiat, et sub spe obitorum clericorum, aliam mihi apud castri dominum locat. Fugimus itaque arma ferrea,  et incidimus in arcum ereum.  Sub prestolatione enim aliene mortis aliquid dari, nichil aliud est, quam quotidianum homicidam quempiam iubere fieri.

Domine Deus meus, ita tunc spebus illis pessimus inuoluebar, et tuorum exspectatione donorum, que necdum experiri didiceram, nullatenus detinebar. Illa tua mulier nondum comprehenderat, quas spes, quas securitates de meis apud te uictualibus habere debuerat, nec que beneficia a te mihi erant parta cognouerat. Quia enim aliquantisper adhuc in mundo agens, que mundi fuerant, sentiebat: nimirum ea, que sibi ipsa prouidere delegerat, mihi etiam ipsi mundana, ut putabat, quesituro querebat. At postquam anime proprie animaduerso periculo,  innumeros cordis angulos ad preterite deplorationem uite congessit, quasi diceret: Â»Quod mihi nolo fieri, alii non faciam.Â« Ea que pro se contempsit agere, extreme arbitrata est dementie pro aliis exercere; et quod sibi ambire desierat, nefarium rata est ad sui perniciem alteri concupisse. Quod longe aliter a multis fieri constat, quos quidem attendimus sua ad integrum obtentu paupertatis abiicere, sed aliorum, non modo suorum, quod et ipsum malum est, sed etiam exterorum, quod deterius, plus nimio procurationes ardere.



CAPUT uIII.

De iis qui monasticam uitam instaurarunt resarseruntue.---Sed libet paulo altius, quantum nostri temporis mentione recurritur, status religionum,  conuersionumque, quas uidimus, attingere; unde et hanc ipsam [f., ecclesiam] . . . . . , nec non et plerosque alios bone mutationis contigit exempla sumpsisse. Monachile propositum sub antiquis floruisse temporibus affluens scriptorum relatio est. Nam quia super exteris mihi regionibus silentium est, sub quibusdam Francie regibus huius scita institutionis, uaria diuersis exstruentibus loca, coluisse noscuntur; in quorum aliquibus tam pie uiuentium confluxit enormitas, ut miremur tantam hominum frequentiam quomodo cohibere ualuerit adeo locorum arcta capacitas. Inter que profecto quedam speciali pollentia districtione fuerunt, que nonnulla, in quibus feruor ordinis tepuerat, monasteria sepe nobiliter innormarunt, ut fuit aliquando Luxouium    in Gallia,  quedam etiam in Neustria, que nunc appellatur Northmannia. Sed quia iuxta illud pete ueridici dictum, quod uidelicet summis negatum est stare diu; et quod multo uerius constat, decedente inter habenas iniquitatum seculo,  sancte conuersationis refrixit caritas, et rerum opulentia, quasdam postmodum sensim deseruit ecclesias: et inde  bene conuersantium, dum et ipse manuum labor sorduit, facta est raritas.

Unde nostris monasteria uetustissima numero extenuata temporibus, rerum antiquitus datarum exuberante copia,  paruis erant contenta conuentibus, in quibus perpauci reperiri poterant, qui peccati fastidio seculum respuissent sed ab illis potissimum detinebantur ecclesie,  qui in eisdem  parentum deuotione contraditi ab ineunte nutriebantur etate. Qui quantum minorem super suis, que nulla sibi uidebantur egisse, malis, metum habebant,  tanto intra cenobiorum septa remissiore studio uictitabant. Qui administrationes, ac officia forastica cum pro abbatum, aut necessitate, aut libitu sortirentur, utpote uoluntatis proprie auidi, exterioresque licentias minus experti,  ecclesiasticas occasione facili dilapidare pecunias; his expensis redditus seu gratuito dilargiri [deesse uidetur, ceperunt.] . . . . Et licet tum minus apud eos religio curaretur, ex sua siquidem fiebant raritate ipsi monachi cariores.



CAPUT IX.

De mira Ebrardi comitis Britoliensis in Picardia  conuersione.---Cum ergo sic se agerent, et alicuius ad eos pretii uix ullus accederet, quidam comes castelli Britoliensis [uulgo, Breteuil], quod in Ambianorum, Bellouacorumque confinio consistit, ad excitandas plurimorum mentes emersit. Is in etate positus florulenta, cum gratissime esset elegantie, presertim cum sicuti nobilitate genus eius, ita et mirabili specierum conspicuitate polleret aliorum quoque municipiorum, diuitiarum etiam omnium claritate pateret: mens tandem hominis in multo superbie fastu constituta resipuit, et ad eius, quam seculariter sectari ceperat, uitiorum miseriam sese contemplando retorsit. Anime igitur sue miserabilitate perspecta, et quia nil aliud quam 464 damnare  et damnari, fedare et fedari in seculo faceret, quem uiuendi modum arriperet, diu cum quibusdam, quos tanti desiderii conscios, et comites habere delegerat, multimode plura discutiens pertractabat.  uocabatur autem ipse, Ebrardus, uir inter primores Francie undecunque famosus.

Tandem expresso in euidentiam operis diutine cogitationis intuitu, nemine remansurorum conscio, cum illis, quos in sodalitium arripiende huius religionis sibi clandestina sollicitatione consciuerat, in nescio quas exteras fugax excessit prouincias, quas sui prorsus nominis ignaras cum libenter incoleret, et carbonibus faciendis ad opem sumptuum operam daret, et hac illacque cum suis per rura et oppida uenum ferret, tum primum ratus est se supremas  attigisse diuitias, et erat considerare omnes ab intus filie regis glorias. Quid? Exemplum unde et ipse sumpserit hic attexam.

 Teudebaldus, quem sanctum hodie uniuersi agnominant, ut multe iam Ecclesie sub eius nomine consistentes ipsum passim insigniant, iuuenis genere nobilis exstitit ante id tempus: qui inter ipsa rudimenta militie arma despiciens, nudipes a suis elabitur, supra dicto artificio addicitur, per quod aliquandiu sub insolita necessitate uita transigitur. Hoc, inquam, animatus exemplo Ebrardus, ex tam humili opificio, ut premisimus, uictitare decreuerat.

Spectrum alloquitur terretque Ebrardum. Mutat propositum solitaque exercitia. Monastice discipline se mancipat.---At quia nulla sunt bona, que non  aliquas aliquoties prebeant alicuius malignitatis causas, dum in aliquo, die quodam, nescio quid acturus operis, esset uico, ecce quispiam ei astitit sub Tyria lacerna, tibialibus sericis pedulum abscisione damnatis, muliebriter diductis a fronte crinibus, et summas attingentibus ulnas, amasium potius exhibens quam exsulem. Quem ille cum ex uera quis esset sinceritate perquireret, et ille obliquo paulum oculo abducens supercilium, specie pudoris ablata, dicere contaretur, et ille contabundo magis ac magis pie curiosus instaret, ad ultimum tandem uix quasi hominis instantia uictus erupit: Â»Sum inquit,  Ebrardus Britoilensis [forte, Britoliensis, ut supra] quondam comes, qui, ut scitis, in Francia olim diues, exsilio  me relegans spontaneas peccatorum meorum penas luo.Â« Dixerat uir illustris, et eum, qui se interrogauerat, arrogate sibi persone repentina translatione confudit. Admiratus igitur incredibiliter peruersi hominis impudentiam, spreto, ut sic dixerim, simulacri illius alloquio, ad suos inde relato sermone, ait: Â»Sciatis, o amici, hoc uite propositum nobis quidem utile, sed aliis quamplurimis exitiale, quia quod ab ipsius ore audistis, de multis consequenter intellexisse potestis. Si igitur Deo integre placere uolumus, quod aliis scandali, imo falsitatis occasionem prebet, euitare debemus. Illo itaque stabiliter nos feramus, ubi sublato exsilii, quod pro Deo patimur nomine, causas omnibus  arrogantis uocabuli subtrahamus.Â« His edictis, commutato consilio,  Maius Monasterium  petiuere, ibique suscepto sancte conuersationis habitu perenniter deseruiere.

Hunc ipsum audiuimus tantas, dum seculo uiueret, cultiorum uestium habuisse curas, ut nullis ditioribus impar esset: adeo autem indignabunde habitudinis, ut facile cuipiam, uel uerbo aggressibilis nequaquam uideri posset. Quem postmodum sub monachia positum, tanta corpus suum uilipensione habere conspeximus, ut indumenti uilitas, uultus demissio, membrorum exilitas, non fuisse comitem, sed agrestem rusticulum loqueretur. Et cum per urbes ac oppida pro abbatis imperio mitteretur, nunquam proprio addici potuit uoluntate, ut castella,  que reliquerat, uel semel ingredi pateretur. Hec, que superius relata sunt, ipsi mihi retulit, cum me adhuc iuuenculum tantopere ueneraretur, atque sue consanguinitatis ascisceret, ut amoris sui atque cultus, speciali quadam singularitate donaret.

Cui inolitum quiddam curialissimum fuit, ut si quos reperiret, quos preeminere litteris sciret, in libellulo, quem ad id operis secum ipse crebro gestaret, quemque pro suo captu dictitare prosa, seu uersibus cogeret; ut dum quorumcunque, qui super eo predicabantur studio, dicta colligeret, ex dictis etiam singulorum sensa libraret. Que siquidem quamuis per se non caperet, ex eorum tamen, quibus hec legenda pandebat, indubie sententia mox teneret, in quo potissimum quis aut in sensu, aut  carmine accuratiora dixisset. Hec de uiro quondam nobili, sed iam nobiliore fine bono libasse sufficiat Is, inquam, inter memorie nostre uiros, exemplo primus conuersionis gloriosiore resplenduit.



CAPUT X.

At uero qui Paulum ex Stephani sibi oratione creauit, exemplum idem multo felicius latiusque per potentiorem satis alterum propagauit.  Simon enim quidam Radulphi comitis filius, mirabili nostri temporis religionem inopine mutationis claritate ditauit.  Qui quidem Radulphus quam celebris ubique Francorum potentie fuerit, quas urbes inuaserit, 465 quot oppida quesita mira sagacitate tenuerit, multi superstites, qui eius actuum meminere, sunt testes. Quantus etiam fuerit  ex eo uno coniici posset quod Henrici regis uxorem, Philippi itidem regis matrem in coniugio post mariti decessum habuerit.

Iuuenculus igitur Simon, cum mortem pater obiisset, obtento comitatuum eius honore breui tenuit. Nam causam adeo maturate conuersionis hanc aliqui fuisse ferunt. In quodam oppido quod sibi usurpatione potius, quam hereditate prouenerat eiusdem patris reliquie condite fuerant. Quod filius, uerens ne anime patris officeret, ad illud quod sibi ex iure constiterat, deferre proposuit: quo ante delationem detecto, et sub oculis filii ad nudum reuelato, cum potentissimi genitoris, quondamque ferocissimi tabidum attendisset corpus, ad contemplationem  misere conditionis se contulit. Et exinde quidquid sublimitatis sibi arridebat, et glorie, fastidire iam cepit. Concepta itaque hac ipsa uoluntate, feruente tandem desiderio quod parturiebat emisit, et patrie suorumque fugax fines excedens Francicos, Burgundiam  ad sanctum Eugendum in territorio Iurensi concessit.

Audiui etiam quod nobilissimi quamdam generis iuuenculam sibi desponderat, que cum amantissimum iuuenem sibi, et mundo repudium dedisse rescisset, ipsa inferior uideri non tolerans, uirginalibus Deo seruientium turmis uirgo perseueratura sese conseruit.

Aliquanto post monachatus susceptionem tempore elapso, postliminium fecit in Franciam, et tot tantosque sermonum eius puritas, et animi quam in  facie preferebat humilitas, uiros animauit et feminas, ut infinita sexuum agmina ad uie prosecutionem istius sub eo tempore conflarentur, et undecunque ad id propositi exemplo eius nominis plurimi citarentur. Equestrium siquidem uirorum studium hominis multum sollicitauit examen.



CAPUT XI.

S. Brunonis causa secessus in eremum. Carthusiensium origo, atque instituta primitiua. Manassis Remens. arch. peruersa uita.---At quia conueniebat ut et litteratorum quispiam sacri gregem ordinis sub eodem affectu post se contraheret, fuit non longe ab his diebus Bruno quidam in urbe Remensi uir, et liberalibus instructus artibus, et magnorum studiorum rector , qui conuersionis initia ex subiecta  nactus occasione dignoscitur. Manasses quidam post Geruasii famosissimi archiepiscopi decessum, predicte urbis regimini Simoniace se intrusit; uir quidem nobilis, sed nichil prorsus serenitatis, que prima ingenuitatem decet, habens: tantos enim fastus ex illa nouitate conceperat, ut regias peregrinarum gentium maiestates, imo maiestatum ferocitates, imitari uideretur. Peregrinarum dixi, in Francorum enim regibus ea uiguit naturalis semper modestia, ut illud Sapientis dictum, etsi non in scientia, in actu tamen habuerint: Â»Principem, inquit, te constituerunt, noli extolli, sed esto in illis quasi unus ex illis .Â« Is igitur cum milites summopere affectaret, clerum negligeret, dixisse  aliquando refertur: Â»Bonus, ait, esset Remensis archiepiscopatus, si non missas inde cantari oporteret.Â«

Hugo Diensis, archiepiscopus Lugdunensis, uir optimus, Manassem anathemate ferit.---Huius ergo mores prorsus improbos, et stupidissimos habitus, cum omnis honestus horreret Bruno, in Ecclesiis tunc Gallie opinatissimus, cum aliis quibusdam Remensium clericorum nobilibus, infamis illius odio, excessit ab urbe. Quem postmodum proceres, clerus, atque Burgenses, cum ab Hugone,  archiepiscopo Lugdunensi, apostolice sedis legato, uiro in fenore iustitie clarissimo, creberrimo anathemate feriretur, et ille manu militari thesauros ecclesie dilapidare niteretur, a sede, quam male obsederat, pepulerunt, et exsilio relegatus  eterno, cum se ad excommunicatum tunc temporis Henricum imperatorem ipse etiam excommunicatus contulisset, hac illacque oberrans, sine communione postremo defungitur.

Opere uero pretium dici est quiddam, quod sub ipso intra urbem malignante prouenit. Inter ecclesiastica ornamenta que militibus, qui sue inseruierant tyrannidi, impertiuerat, calix aureus non parui bifariam pretii erat, quia et plurime quantitatis fuerat, et nescio quota ibi particula auri illius quod a tribus Domino Magis oblatum est, effusa, ut ferebatur, erat. Cum ergo forcipe desectum per portiones, quibus delibuerat, dilargiretur calicem, et nemo sacratissime rei suscipiende acquiesceret, tandem scelestus quidam eques, suo muneratori non  impar, suscipere passus, imo procaciter contempta sacramenti maiestate corripiens, in amentiam illico uersus, censum, quem indebite presumpserat, non expendit, et tamen temerarie cupiditatis continuo penas pendit.

Bruno adit Carthusiam.---At Bruno urbe deserta seculo etiam abrenuntiare proponit, qui suorum notitias horrens ad Gratianopolitanum processit territorium. Ibi in arduo, et admodum terribili promontorio ad quod difficillimum, et ualde insolens iter intenditur; sub eo etiam preruptissime uallis uorago dehiscit, habitare 466 deligens, huiusmodi mores instituit, et sequaces eius hodieque sic uiuunt.

Eius et discipulorum mores et ratio uiuendi.---Et ecclesia ibi est non longe a crepidine montis, paulo  sinuatum deuexum habens, in qua tredecim sunt monachi; claustrum quidem satis idoneum pro cenobiali consuetudine habentes, sed non claustraliter, ut ceteri, cohabitantes.

Habent quippe singuli cellulas per gyrum claustri proprias, in quibus operantur, dormiunt ac uescuntur. Dominica a dispensatore escas, panem scilicet, ac legumen accipiunt, quod unicum pulmenti genus a quoque eorum apud se coquitur. Aquam autem tam haustui, quam residuo usui, ex ductu fontis, qui omnium obambit cellulas, et singulorum per certa foramina ediculis influit, habent. Pisce, et caseo Dominicis, et ualde festis diebus utuntur: pisce dixerim, non quem sibi ipsi emerunt, sed quem  bonorum aliquorum uirorum largitione susceperint.

Aurum, argentum, ornamenta ecclesie a nemine, nichil enim ibi preter calicem argenteum. At eamdem ecclesiam non horis solitis, uti nos, sed certis conueniunt. Missas, nisi fallor, Dominica, et solemnibus audiunt. Nusquam pene loquuntur, nam si quid peti necesse est, signo exigitur. uinum, si quando bibunt, adeo corruptum, ut nil uirium, nil pene saporis utentibus afferat, uix communi sit unda prestantius. Ciliciis uestiuntur ad nudum, ceterarum uestium multa tenuitas. Sub priore agunt , uices autem abbatis ac prouisoris Gratianopolitanus episcopus uir plurimum religiosus exsequitur. Cum in omnimoda paupertate se deprimant  ditissimam tamen bibliothecam coaggerant: quo enim minus  panis huius copia materialis exuberant, tanto magis illo, qui non perit, sed in eternum permanet, cibo operose insudant.

uasa argentea a comite Niuernensi missa respuunt.---Intantum, inquam, sue sunt custodes inopie, ut hoc ipso quo agimus anno , Neuernensis comes uir omnino religiosus ac potens eos, causa deuotionis et optime que hinc emanat opinionis, inuiserit: multumque super seculari eos cupiditate, ut cauerent inde, monuerit. Cumque regressus ad sua eorum indigentie, quam uiderat, meminisset, et monitorum que eis intulerat nequaquam memor esset, nescio que argentea, scyphos uidelicet et scutras [f., scutellas], pretii plurimi eis misit; sed eorum que dixerat illis nequaquam obliuiosos inuenit. Communicato  namque mox consilio, quecunque dixerat ad integrum refutata recepit. Â»Nos, inquiunt, neque in expensis nostris, neque in ecclesie ornamentis, exterarum quidpiam pecuniarum retinere delegimus. Et si in horum alterutro non expenditur, ut quid a nobis suscipitur?Â« Puduit itaque preuaricatorie contra suum sermonem oblationis comitem: et tamen dissimulata aspernatione eorum, boum tergora, et pergamena plurima retransmisit, que pene ineuitabiliter ipsis necessaria esse cognouit.

Carthusie descriptio.---uocatur autem locus ille Carthusia, in quo terra rei frumentarie causa parum ab eis colitur. uerum uelleribus suarum, quas plurimas nutriunt, ouium, qualescunque suis usibus fruges comparare soliti sunt. Sunt autem infra montem  illum habitacula laicos uicenarium numerum excedentes fidelissimos retinentia, qui sub eorum agunt diligentia. Hi igitur tanto cepte contemplationis feruore feruntur, ut nulla temporis longitudine a sua institutione desistant, nec aliqua ardue illius conuersationis diuturnitate tepescant.

Bruno in Calabria sui instituti construit monasterium. Refugit episcopatum.---Inde etiam, qua nescio occasione mirabilis iste Bruno recedens, postquam bis que prelibauimus rudimenta, multa dictorum et factorum inculcatione prestiterat, ad Apulos nescio Calabrosne concessit, et ibidem huic quiddam simile uiuendi genus instituit. Ibi cum multa humilitate se ageret, et omnimoda piorum exemplorum prebitione circumquaque fulgeret, ad episcopii dignitatem  ab apostolica sede quesitus, et tentus, fugit. Et seculum ueritus, ne ea que de Deo gustarat, amitteret, in dilatione tanti muneris non diuina, sed secularia recusauit.

uiri ac femine illius uiuendi genus arripiunt. Etiam decennes et undecennes infantes.---He, inquam, persone conuersionum tunc temporis extulere primordia. His cohesere continuo uirorum, feminarumque greges, omnis protinus ordo concurrit. Quid de etatibus loquar? Cum decennes et undecennes infantuli senilia meditarentur, et multo castigatiora gererent, quam etatula pateretur? Fiebat in illis conuersionibus quod in antiquis fieri solebat martyribus, ut maior in imbecillibus tenerisque corporibus  inueniretur fidei uiuacitas, quam in illis, in quibus grandeuitatis ac scientie floreret auctoritas.

Innumera construit monasteria.---Cum ergo nusquam nisi in uetustissimis monasteriis monachorum haberetur aliquorum sedes, ceperunt ubique loci noua construi, et undecunque confluentibus magni alimentorum redditus adhiberi. Quibus facultas non aderat, ut grandiuscula fabricarent, alii binis, alii quaternis, alii quot poterant alendis fratribus domos, ac uictualia componebant. Unde factum est ut in uillis, oppidis, urbibus atque presidiis, imo etiam ipsis saltibus atque agris, monachorum quaquauersum sese exercendo dilatantium repente feruere uiderentur examina, 467 eaque loca diuino nomine, et sanctorum cultibus emicarent, in quibus,  et lustra ferarum, et spelea latronum exstiterant.

Brunonis et discipulorum eius spontanea paupertas. Qui institutum arripere nequibant, quid agebant.---Affectabant itaque spontaneam subire pauperiem tot exemplis circumcincta nobilitas, et cenobia, que subibat, rebus a se contemptis inferens; aliis etiam ad hec ipsa trahendis pia semper uenatione tendebat. At femine itidem insignes maritorum celebrium iugalitate deserta, et a piis cordibus liberorum abstenta, collatis inibi opibus, ecclesiasticis se stipendiis contradebant. Qui uero, uel que non poterant rebus ad integrum renuntiare possessis, eos qui abrenuntiauerant crebris substantiarum suarum largitionibus sustentabant, ecclesias et altaria multa iucundissimorum munerum oblatione circumdabant,  et oratione hac pie uiuendi modum, quem tales imitando exsequi non poterant, talia facientes propriis ad id faciendum iuuando substantiis, inquantum licuerat exequare studebant.

Unde contigit ut his temporibus, et multitudine dationum et dantium, imo magis solertia ad hoc propositi uenientium, ecclesiarum habitatores multimoda sua procuratione iuuantium, in tantum promouerentur cenobia, ut quotidiana ab illis, qui tunc florebant, statibus, per succrescentem modernorum nequitiam uideantur incidere detrimenta. Iam nunc enim, proh dolor! que huiusmodi affectione permoti locis sacris contulere parentes, aut penitus subtrahunt, aut crebras redemptiones exigere non  desinunt filii, a patrum uoluntatibus usquequaque degeneres.



CAPUT XII.

Iterum de matre sua multa attexit Guibertus.---Ad te tandem post has ratiocinationes redeo, Deus meus, super illius bone mulieris matris mee conuersione. Que siquidem ab annis uix nubilibus patri meo, prorsus adolescenti, auo meo prouidente, contradita, cum esset scito admodum uultu, et oris habitudine naturaliter ac decentissime graui ingenua; tamen diuini nominis timorem in ipsis pueritie parturiuit initiis. Ita enim non experientia, sed quodam superni metus incussu horrere peccatum didicerat, et ut ipsa mihi sepius referre solebat, ita subite timore mortis mentem ingurgitauerat, ut iam  grandeua doleret. quod non eosdem in maturo animo boni stimulos pauoris haberet, quos in rudi et nescio prorsus habuerat.

Accidit igitur ut efficientia coniugalis, in ipso legitime illius confederationis exordio, quorumdam maleficiis solueretur. Nouercalis enim huic matrimonio non defuisse ferebatur inuidia, que plurime speciei et generis cum neptes haberet, in iis aliquam paterno toro moliebatur immergere. Quod cum minime processisset ad uotum, prauis dicitur artibus effecisse, ut thalami omnino cessaretur effectus. Cumque integro uirginium illibatum permansisset triennio, et sub magno tantum infortunium premeretur silentio, tandem a suis citatus necessariis pater rem primus prodidit. Quantis putas modis  elaborauere parentes, ut diuortium fieret inter eos, et patrem meum tempore iuuenem, sensu hebetem monachice sedulo commouebant, licet tunc super hoc ordine rarus ualde haberetur sermo: quod quidem non salutis eius causa, at uero possessionum eius obtinendarum intentione fiebat.

uerum postquam hec eorum suggestio nil eualuit, puellam crebris ceperunt urgere latratibus, ut uidelicet a suis longe posita dum externorum oppressionibus pulsaretur, sine ullo repudio per se iniuriis fatigata discederet. Interea illa pati, que impengebantur uerba equanimiter tolerare; si quid exinde controuersiarum emergeret, ac si nescia, dissimulare. Preter hec cum eam opulentissimi quidam ab usu maritali exsortem conspicerent, ceperunt animum  pulsare iuuencule; sed tu, Domine, castitatis interne fundator, tu ei sanctimoniam inspiraueras, quam non patiebatur natura nec etas. Ex te, Domine, habebat, quod in igne posita non ardebat. Tu faciebas quod ad prestillationem malorum colloquiorum mores eius etsi teneri non deprauabantur, imo quod oleum camino addebatur, quod uidelicet naturalibus  motibus externa lenocinia adhibebantur: et tamen uirguncule animus sui semper capax, nullis incentiuis extra se ferebatur. Nonne hec tui solius sunt opera, Domine, qui eam in primeue etatis calore positam, et omnino iugiter in ipsis coniugalibus officiis constitutam, septennio integro sub tanta continentia  conseruasti, ut iuxta illud sapientis cuiusdam dictum, etiam fama de ea mentiri uereretur.

Dissolutio puellarum.---Deus, tu scis quam difficile, imo quam nullo modo pene in feminis huius temporis id seruaretur: cum pudicitia in illis tanta diebus exstiterit, ut aliquo uix rumore matrimonium cuiuslibet roderetur. Eheu! quam miserabiliter extunc ad nostra secula pudor et honestas paulatim in uirginea professione ruit, et res et species custodie matronalis extabuit, ut in omni earum habitudine sola possint notari triscurria, ubi nil nisi iocularia sonant, et oculorum nutus et lingua. Petulantia in incessu, nichil non ridiculum constat 468 in moribus. uestium qualitates intantum sunt ab illa ueteri frugalitate dissimiles, ut dilatatio manicarum,  tunicarum angustia , calceorum de Corduba rostra torticia, totius ubique iacturam uideas clamare pudoris. Aestimat se quelibet extremas attigisse miserias, si amasiorum opinione caruerit; et tanto sibi nobilitatis et curie gloriam arrogat, quo huiusmodi procorum numero florentiore redundat. Erat, testor Deum, tunc temporis maior in uiris feminas ducentibus pudor, intantum ut uideri inter hec [f., has] erubescerent, quam modo in nubentibus feminis habeatur: quos certe ista uerecunda negotia iactantiores et fori ac publici amantiores efficiunt.

Ut quid hoc, Domine Deus meus, nisi quia ideo nullus super sua leuitate ac lasciuia erubescit, quod omnes teneri sub pari nota conspicit. Et cum sub eodem affectu, quem habent omnes, pene agere  sentiat; unde, queso, studii huius eum pudeat, ad quod coaspirare ceteros uideat? Sed cur dico pudeat, cum hoc solum talibus sit pudori, si quis eorum in exemplanda libidine minus emineat? Nec detinet pro amorum numero, aut selecta quam alexit specie aliquem priuata iactantia, neque contemptus est eo singulariter apud te intumuisse quod amat, sed communem corruptionem magnifico apud uniuersos fauore concelebrat. Ecce clamor, dum quod uerecunde tegi debuerat, dum quod conscientia debilitate castitatis accusat, et omnino deprimi dignum erat, effreni per inolitam prauitatis licentiam animi eterno damnandam silentio impudens quis huc illucque iam predicat. Hoc et huius simili modo modernum hoc seculum corrumpitur et corrumpit,  dum male concepta in alios spargit, sparsum etiam usque in infinitum traducta feditate propagatur in alteros.

Deus sancte, nichil pene horum eo tempore, quo illa famula tua sic agebat, uspiam audiebatur, imo sacrosancte uerecundie pallio et tegebantur indigna, ac idonea cornabantur [f., coronabantur]. In illo, Domine, septennio uirginitas illa, quam tu in ea mirifice continuasti, sub innumeris oppressionibus agonizabat, dum soluto paterno connubio, ad alterum eam transferre maritum sepissime minabantur, aut in exteras remotiorum parentum meorum domos abducere. Plane etsi aduersus has importunitates acerbissime aliquoties desudabat, tamen contra  propria lenocinia carnis, et quorumcunque externorum temperamenta mirabili, sed ex tuo munere, Deus meus, temperantia decertabat.

Non dico, bone Deus, qua uirtute id fecerit, sed quod tui solius uirtus fuerit. Quomodo enim uirtus fuit, quam nulla spiritus carnisque discretio, nec pia ad Deum intentio, sed sola exterioris honestatis, aut euitande infamie cura peregerit? Utile plane est uerecundia saltem peccato ingruenti resistere; que sicut utilis est ante peccatum, ita post peccatum damnabilis. Quod enim sic animum pio pudore consternat, ut a peccati perpetratione cohibent, ad tempus est utile; quia potest Dei timor, qui pudorem insipidum sale diuino condiat, accedere: et quod ad tempus, id est ad seculum, proderat, utile  non ad momentum sed eternaliter facere. Hec est namque uerecundia adducens gloriam, que tamen tanto est perniciosa post culpam, quanto pertinacius confessionis sancte obstruit medicinam. Habebat, Domine Deus, famula tua mater mea intentionem illam, quod ad seculi honestatem contrarium nil ageret; sed tamen, iuxta Gregorium tuum, quem tamen nec legerat, nec legi audierat, in ea intentione non mansit, quia ad te solum postea quidquid intendebat, transtulit. Ergo sic seculari reuerentie inseruisse tunc temporis commodum illi fuit.

uoluto igitur post septennium et amplius maleficio, quo naturalis legitimique commercii copula rumpebatur, nimium plane satis credibile est, ut sicut prestigiis ocularis ratio peruertitur, ut de nullis,  ut sic dicam, aliqua et de aliis alia fieri per magos uideantur; ita uires huiusmodi ac uenerea molimina multo minori artificio confundantur; ita enim populariter actitatur, ut iam ab rudibus quibusque sciatur. Cassatis, inquam, per anum quamdam illis prauis artibus, ea fide thalamorum officio deseruiuit, qua diutinam uirginitatem sub tantarum animaduersionum pulsatione seruauit. Felix nempe alias in eo se infinite non tam miserie quam miserabilitati addixit, quod tunc bona, et multo magis postmodum bona semper malum, et meipso deteriorem semper ediderit. Tu scis tamen, Omnipotens, quam pure, quam sancte secundum te me educauerit, quantas gerulorum in infantia, quantas puerascenti pusiolo mihi pedagogorum ac magistrorum  curas adhibuerit, cum non etiam pro corpusculo uestium pompa defuerit, ut regios aut comitiuos pueros obsequiis equiparare uiderer. Nec soli, Domine, matri contuleras hunc affectum, sed et aliis ditioribus multo personis tu instinxeras, ut non tam pro consanguinitatis necessitudine, quam causa gratie ad hoc a te mihi prestite, cultum mihi et nutrituras impenderent.

Deus, tu scis quanta monita, quantas auribus meis preces quotidie instillabat, ne 469 corruptionis cuiuspiam uerba susciperem. Docebat, quoties a curis familiaribus solitudo uacabat, quomodo, et super quibus te orare deberem. Tu nosti solus quantis angoribus parturibat, ne initia florentissime  ac spectabilis, quam tu dederas, etatule, animus male sanus sana peruerteret. uoti eius tu feceras, ut ad te indesinenter estuarem, quatenus prestares internam decori illi meo externo uirtutem summopere, aut sapientiam. Et, bone Domine, bone Deus, si tunc presciret quanto sordium cumulo obliteraturus eram bonas illas donorum tuorum superficies, quibus me illa impetrante ornaueras, quid dictura? Quid actura? Quam irremediabiles gemitus emissura? Quam mentis dilacerationes incursura esset! Gratias tibi, dulcis et moderate dispositor, Â»qui finxisti sigillatim corda nostra .Â« Plane si penetralia animi mei mundis adeo indigna conspectibus mundissimus eius oculus irrupisset, miror, si illico exanimis non fuisset.



CAPUT XIII.


Pia matris Guiberti exercitia.---His per occupationem dictis ad aliqua retro omissa redeamus. Huic, inquam, femine inter seculo seruiendum, Dei nominis reuerentiam semper adfuisse didicimus, in tantum, ut in obsequio ecclesiarum, in beneficio pauperum, in oblatione sacrificiorum sic se ageret, ut uenerabilis omnibus esset? Sed scio quia pariter mihi exinde plurima adhibende fidei difficultas, quam precludere uidebitur, suspecte, ut putatur, laudis affinitas. Si matrem attollere, caute ac fallaciter seipsam extulisse uidetur, te, Deus, qui eius animam ut inhabitator nosti, testem compellare presumo, omnimodis excellere, quod est illud, quod  dicitur. Et certe cum luce clarius pateat uitam meam a bonorum omnium exorbitare uestigiis, et studia semper mea sensatis omnibus probro esse, quid mihi proderit aut paterni seu auiti nominis magnitudo, ubi de prole miserrima tota coarctabitur latitudo? Et qui ad eorum mores nulla uoluntatis et actus contemperatione regenero, ad infamie superequitat malum, si eorum mihi laudes ascribo.

Maritus bello capitur.---Huic igitur, dum sub marito adhuc iuuencula ageret, tale quid contigit, quod non minimum correctionis ei uite incentiuum prestitit. Franci Henrici regis tempore cum Northmanis et eorum comite Guillelmo, qui Anglos postmodum subegit, et Scotos, multa animaduersione  certabant, in quo gentis utriusque concursu patrem meum capi contigit. Cuius comitis consuetudo fuerat, ut nunquam captiuos suos ad redemptionem cogeret sed perpetua, dum aduiuerent, carceris relegatione damnaret. Quod ubi relatum est coniugi, necdum enim natus eram, nec longo post tempore fui, et ideo matris supersedeo nomini, miserabili merore examinata defecit, a cibo potuque destitit, somnum desperatissima sollicitudo plus uetuit. Nec de multitudine redemptionis in eius animo causa erat, sed de irremeabili captiuitate merebat.

Inde grauissime afflictatur. uexat eam demon.---Cumque eiusdem noctis fieret intempestum, et illa  atroci anxietate plenissima proprium cubile foueret, sicut diabolo consuetudinarium est, ut potissimum animis tristitia maceratis immergat, subito uigilanti illi ipse inimicus incubuit, et grauissimo pene usque ad exstinctionem pondere iacentem oppressit. Cum sub hac eius spiritus suffocaretur angustia, et omnium membrorum ex tota libertate careret, uocis autem cuiuspiam sonitum nullatenus emittere posset, solumque Dei muta penitus, sed ratione libera, prestolaretur auxilium, ecce a lectuli eius capite quidam spiritus, haud dubium quin bonus, sic inclamare non minus affectuosa, quam aperta uoce cepit: Â»Sancta Maria, adiuua.Â« Et cum aliquandiu sic dixisset, et quod dicebatur plene illa intelligeret, sentiente illa que tantopere uexabatur, cum grandi animaduersione erumpit. Quo erumpente,  ille qui incumbebat assurgit, quem ille obuius apprehendit, et utpote ex Deo uiolentus cum tanto fragore subuertit, ut impulsu grauiter cameram quatiente, asseclas sopore depressas insolenter nimis exciret. Illo igitur sic diuinis uirtutibus exturbato, pius ipse spiritus qui Mariam clamauerat et demonem pepulerat, conuersus ad eam quam eruerat: Â»uide, inquit, ut sis bona femina.Â« At pedisseque strepitu repentino attonite, qualiter sua se haberet domina uidere consurgunt, quam moribundam exsangui uultu, et totius corpusculi uiribus profligatis inueniunt; de sonitu sciscitantur, et ab ea illico causas audiunt, cuius uix spiritum et presentia, et confabulatione, et accensione luminis refouere queunt.

 Cum annum ageret Guibertus, obiit pater.---Ultima ergo sui liberatoris uerba, imo per tuum nuntium tua, Domine Deus, mulier illa retinens, perpetua condidit memoria, et in plurimum affectum, si facultas suppeteret, Deo in posterum prestante ducenda seruauit. Obita igitur morte parenti, cum multo adhuc carnis et uultus splendore niteret, et ego annum ferme natus dimidium solus ei sollicitudinis causas darem, de uiduitate continenda proposuit; in qua quanta uiuacitate se rexerit, quanta modestie exempla prebuerit, ex hoc uno subiecto coniici potest: 470 quod cum parentes mei patris mei beneficiorum possessionumque emuli, ea omnia, matre exclusa, obtinere niterentur, cause actitande constituere diem.

 Dies affuit, et proceres circa omnem acturi iustitiam considerant. Mater de eorum cupidissimis . . . . . [f., certa] conatibus in ecclesiam concesserat, et ante Domini crucifixi imaginem debite memor orationis astabat. Ad quam cum unus de meis a patre parentibus, eadem que alii sentiens, et ab eis directus uenisset, et ut ad illos, qui eam prestolabantur, accederet, iudicium eorum auditura rogaret, illa intulit: Â»Super hac, inquit, re nonnisi sub presentia Domini mei agam.Â« Et ille, Â»cuius, ait, domini?Â« Et ad imaginem crucifixi Domini pretensa manu: Â»Hic, inquit, est Dominus.Â« His auditis, Â»hic mihi causidicus sub quo agam.Â« Erubuit dicto ille, et ut erat non minimum uersipellis,  risu extortitio fucata nequitia abiit, audita relaturus ad suos. Qui et ipsi tali responsione suffusi, cum se nil iuste occasionis aduersus eius omnimodam honestatem habere cognoscerent, ei insistere desiuerunt.

Nec mora unus de loci et prouincie primoribus patris mei nepos, uir sicut potens, sic cupidus, feminam tali sermone adoritur. Cum tibi, inquit, domina suppetat iuuentus et species, thalamum iurare te conuenit, ut et tu ad seculum iucundius uiuas, et auunculi mei liberi a me fideliter nutriendi sub cura mea degant, denique et possessiones eiusdem ad mea, ut competit, iura recurrant. At illa: Scis, inquit, auunculum tuum claris bene natalibus propagatum, qui quia Deo eum efferente decessit, sua non  repetet, Domine, apud me Hymeneus officia, nisi se ultro mihi obtulerint nobilioris multo persone connubia. Idcirco autem cauta illa mulier de nobiliore est sortiendo locuta, cum sciret uix aut nullatenus posse contingere, ut cum ille nomen nobilioris horreret, illa continuo nobilibus ac ignobilibus generaliter reprobatis, spem sibi secunde sue coniugationis adimeret. Cum igitur ille magne superbie quod de nobiliore dixerat, ascripsisset, illa subintulit: Certe aut nobiliorem, aut nullum. Intelligens ille qua intentione matrona dissereret, desciuit a cepto, et denuo ab ea nil tale quesiuit.

Igitur sub plurimo Dei timore, nec minori totius affinitatis et maxime egene manus amore, femina prudens nos et nostra regebat, fidem quam aduiuenti  marito seruauerat, consequenter et anime duplici tenore ferebat, dum et corporis ueterem unitatem subintroducta altera carne, eo decedente, non diuidit, et quotidiana pene salutifere hostie oblatione ipsi subuenire contendit. Et cum omnibus pauperibus generaliter esset affabilis, quibusdam pro facultate multa fuerat miseratione benefica et dapsilis. Peccatorum enim suorum memoria tantopere angebatur ac si uniuersis addicta nequitiis penas omnium que geruntur malorum incidere uereretur. In frugalitate plane nichil poterat, cum teneritudini eius et usui lautiori alimentorum parcimonia minime conueniret. Ad alias omnino inopinabiliter se habebat. Nam hisce oculis uidi manibusque tractaui, quod cultiori extrinsecus aliquoties ueste pretensa,  cilicio hispidissimo contegeretur ad nudum, nec solum interdiu apportabat, sed etiam quod delicato admodum ualde insolens erat corpori, in eo ipso noctibus cubitabat.

Nocturnis officiis uix aut nunquam deerat, cum diuinis temporibus communia Dei populo frequentaret. Sic equidem, ut capellanorum studium indesinens nunquam pene apud ipsam a Dei laudis celebritate uacaret. Coniugis defuncti mentio adeo fuerat eius iugis in ore ut nichil aliud animo uoluere uideretur, dum inter orandum, inter eleemosynas largiendum, inter etiam uulgariter agendum, hominem illum, quod sine mente non poterat, continue loqueretur. Cuius enim amore cor exuberat,  eo se lingua ad loquendum quasi uelit nolit, informat.



CAPUT XIu.

Sed his omissis, in quibus quidem bona, sed non adeo spectanda processit, residua consectemur. A patris mei obitu cum ferme duodennium, ut quidam asserunt, expleuissem, quo et domum atque natos prelato seculi habitu sub uiduitate curauerit, que diutina reuolutione parturiit, felicem perducere properabat ad partum. Dum ergo in huius propositi deliberatione penderet, et cum solo pedagogo meo, qui et magister fuerat  super hoc ipso tractaret, audiui quemdam energumenum, qui in eius alebatur domo, cum de ea nescio que alia delatraret, urgente se demone, declamantem  Â»Crucem, inquit, posuerunt presbyteri in renibus eius.Â« Quo siquidem nichil uerius, licet tunc nequaquam quid innueret sciuerim. Nam non uni, sed multis seipsa deinde supposuit crucibus. Nec mora cum nemini res pateret, preter illi quem prelibauerim, cuidam domus sue dispensatori qui et ipse conuersam eam cita est postmodum seculi abrenuntiatione secutus, tale quid in somnis apparuit, quod uidelicet 471 uirum duceret, nuptias celebraret; que res liberis eius, amicis ac parentibus miraculum et stuporem maximum generaret. Postridie mater cum deambulatum comite doctore meo, et eodem economo rus iret, intulit ille que uiderat. Nec mater in talibus uersutissima interprete eguit, sed ad magistrum illum respiciens, quod ea que  inter eos de Dei, cui coniungi desiderabat, amore tractabantur, uisa illa portenderent, silenter innotuit. Accelerans ergo quod ceperat, et interni sui estus impatiens, oppidi, in quo morabatur, conuersationem deseruit.

Guido Bellouac. episcop. fundat ecclesiam S. Quintini. Simoniaci criminis accusatur, deponiturque, et Cluniaci fit monachus. Guiberti natale oppidum.---Quo digressionis tempore apud episcopalem quamdam morata est uillam, a domino Bellouacensi pontifice Guidone illic commanendi impetrata licentia.  His Guido uir omni curialitate compositus, nobiliter oriundus, forma exteriori ualde officio quod gerebat idoneus. Qui post clarissimas quas Ecclesie Beluacensi prestiterat utilitates, inter quas  sancti Quintini a primo lapide canonicorum regularium ecclesiam fundauerat, accusatus ab his quos educauerat, atque promouerat, clam apud Hugonem Lugdunensem archiepiscopum apostolice sedis legatum, Simonie et aliorum criminum, quia uocatus non uenerat, adiudicatus absens depositioni, cum esset Cluniaco, inflicte sibi sententie timidus, ad monachiam ibidem sese contradidit Is et matrem et parentes meos cum uideretur amplecti, et me potissimum caritudine plurima affectaret, presertim cui omnia benedictionum sacramenta preter sacerdotium contulisset, a necessariis matris mee rogatus, ut in propriis, que iuxta loci ecclesiam constitute erant, edibus degere aliquantisper sineret,  gratanter admisit. uocatur autem uilla ipsa Castanentum ab oppido nostro milliariis ferme remota duobus.

Guiberti Castanentum mater secessit, et S. Geremari prope ecclesiam construit ediculam.---Inibi igitur consistens ad  Flauiacense monasterium sese deliberauerat concessuram.  Exstructis itaque inibi ediculis prope ecclesiam, mediante prefato magistro meo, tandem a loco in quo morabatur emersit, et cum sciret me prorsus orphanum, et nullam omnino habere sub qua niterer opem, parentum siquidem et affinium multiplex erat copia; at uero nullus qui puerulo in omnibus tenerrimo, pro indigentiis etatule sollicite curam ferret; uictualium enim ac indumentorum etsi esset nulla  necessitas, earum tamen prouidentiarum, que illius eui impotentie conueniunt, que sine feminis administrari non possunt, me sepius uexabat inopia. Cum ergo me sciret his addietum incuriis, timore et amore tuo, Deus, sua obdurante precordia, sub oppido illo, in quo degebam, dum ad predictum monasterium demigraret, transitum habens, tantis cordis lacerabatur estibus ut castellum ipsum uel respicere pro tormento intolerabili sibi esset, acerbissima enim mestitia, dum cogitat quid ibidem reliquerit, mordebatur. Nimirum plane si ueluti ab eius corpore membra propria uiderentur abrumpi, cum impiissimam et crudelem se profecto cognosceret, imo audiret uocari, que tantam sobolem, tanto, ut ferebatur, affectu dignam   ita ab animo exclusisset, subsidiique inopem dimisisset. Et tu, Deus bone, Deus pie, tua dulcedine, tua caritate iecur illud certe in seculo piissimum, ne esset contra se pium, mirabiliter indurueras. Contra se nempe mollesceret, si nos sue saluti preferens, Dei negligens pro nobis mundana curaret. Sed fortis fuit ut mors dilectio , quia quo te dilexit arctius tanto ea que prius amauerat, uisa est a se abrupisse securius.

Ad cenobium ergo illud ueniens anum quamdam in sanctimoniali habitu reperit, quam quia plurimam religionis speciem pre se ferebat, ad sibi cohabitandum discipulari quadam exhibita ei subiectione  cegit. Cegit, inquam, cum ipsa ambientissime, expertis eius moribus, sodalitium tale collegerit. Cepit itaque pedetentim antiquioris illius femine rigorem imitari, uictus parcimoniam sequi, pauperrima obsonia amplecti, consuetudinarii stratus mollia fulcra reiicere, linteolo et stramine frumentario contenta dormire. Et cum multa adhuc niteret specie nullumque pretenderet uetustatis indicium, ad hoc ipsa contendere ut rugis anilibus ad cernuos defluxisse putaretur annos. Defluentia ergo crinium, que femineis potissimum solent ornatibus inseruire, crebro forcipe succiduntur, pulla uestis et amplitudine insolita displicens, innumeris resarcitionibus segmentata prodebat cum natiui  coloris palliolo , et sutulari partusuris incorrigibilibus terebrato, quoniam interius erat cui sub tam inglorio apparatu placere gestiebat.

Confessio igitur ueterum peccatorum, quoniam ipsam didicerat initium bonorum, quotidie pene noua cum fieret, semper animus eiusdem exactione preteritorum suorum actuum uersabatur, quid uirgo ineunte sub euo, quid uirita, quid uidua studio iam possibiliore peregerit, cogitauerit, dixerit, semper rationis examinare thronum, et ad sacerdotis, imo ad Dei per ipsum cognitionem examinata deducere. Inde cum tantis uideres feminam orare stridoribus, tanta spiritus anxietate tabescere, ut inter operandum cum dirissimis uix ullo modo cessarent 472 deprecatoria uerba singultibus. Septem  penitentiales psalmos sub prefata anu non uidendo sed audiendo didicerat, quos tamen saporose, ut sic dixerim, diebus ac noctibus ruminabat ut nunquam suspiriis, nunquam gemitibus in auribus tuis, Deus, suauissime resonans cantilena illa careret. Si quando uero exterorum hominum conuenticuli eius solitudinis quam amplectebatur admodum turbarentur; cum ipsa enim omnes, qui ipsius notionem attigerant, uiri presertim ac femine nobiles, quoniam mire erat faceta et temperans, gratissime loquebantur, ipsis discedentibus, si quid minus uerum, si quid futile, si quid otiosum se colloquiis immersisset, illud in illius animo dici non potest quas parturiebat angustias, donec solitas aut compunctionis seu confessionis attingeret undas.

 Sed quantumcunque studium, quantacunque sollicitudo eius haberetur in talibus, nil fiducie, nil securitatis menti eius afferre poterat, quin semper lugeret, quin semper, an reatuum suorum posset mereri ueniam, flebilissime rogitaret. Et tu scis, Deus, quantorum peccatorum, et nos non nescimus. Quam praua est, Domine, ad comparationem tuam [f., eius] quorumdam, qui neque dolent, neque suspirant, summa eorum! Tu nosti, Domine, in quantam metiri poteram statum cogitationis ipsius, quod nunquam in timore supplicii et amore tui eius uiderim animum tepuisse.



CAPUT Xu.

Guibertus genio et uoluptatibus indulget.---Quid plura? ipsa ut prelibatum est, seculo repudium  ita dante, ego solus sine matre, sine pedagogo, sine magistro remanseram. Ille enim qui me adeo fideliter post matrem educauerat atque docuerat, matris mee exemplo, amore ac monitu concitatus, ad monachatum Flauiaci sese contulerat. Praua ergo libertate potitus, cepi intemperantissime meo abuti imperio, ridere ecclesias, scholas horrere, consobrinulorum meorum laicorum, qui equestribus imbuebantur studiis, affectare sodalitia, exsecrando clericatus signum, remissionem criminum polliceri, somno, cuius parua licentia quondam mihi laxabatur, indulgere, ut ex insolita nimietate tabescerem. Interea actuum meorum gloria maternas concutit aures, et ex auditis instans exitium meum ipsa coniiciens  pene exanimata defecit. Cultus enim uestium, quos inter procedendum ad ecclesias habere solebam, et quos, ut magis ad clericatum animarer, ipsa parauerat, hos ad lasciuiam, quam nec etas patiebatur, circumferre, maiusculos ad petulantiam iuuenes emulari, pensi et moderati omnino nichil habere.

Redit ad bonam frugem.---Cum ergo tanto dissolutius, imo uesanius me haberem quanto arctius et castigatius antea uictitassem, mater impatiens auditorum ad abbatem se contulit, et ut magister meus iterum me doceret, et ab eodem abbate et fratribus impetrauit. Abbas siquidem aui mei alumnus, et eius curie ex beneficio obnoxius, facile fuit, et meo aggratulans aduentui, benigne susceptum  studio deinceps benigniore tractauit. Testor te, horum, pie dispositor Deus, quia, ex quo Basilicam monasterii ipsius intraui, et monachos considentes pariter uidi et ex eorum contuitu tantum monachie concepi desiderium ut nullatenus deferuesceret, nec sub quiete animus ageret, donec sui uoti sortiretur effectum. Cum igitur sub eodem eis claustro cohabitans, totum esse ipsorum habitudinesque considerans, et sicut solet a uento flamma succrescere, ita ex contemplatione eorum semper mens mea conformationi illorum inhians, non poterat non ardere. Sollicitatur denique ab abbate loci congeminatis quotidie precibus ut monachum ibidem me facerem, et cum infinito ad id estuarem desiderio, ad huiusmodi pollicitationem tamen per  ullas rogantium angarias mea lingua solui non poterat, et quod mihi modo iam grauescenti difficillimum esset, ut de tanta cordis abundantia omnino silerem haud egre puerulus obseruabam.

Monachum induit Flauiaci.---Tandem matri rem prodidi que, puerariam uerita leuitatem, tanta ab hoc proposito me ratiocinatione reiecit ut me non minimum peniteret quod ei gerenda retexerim; cum et eadem magistro dixissem, multo longius et ipse me pepulit. Qua utriusque repulsa grauissime irritatus, alias animum deliberaui appellere. Itaque sic me cepi agere ac si nichil horum cepissem appetere. Et cum ab octauis Pentecostes usque ad Natalem Dominicum distulissem, et uotis ardentissimis peragendo negotio aspirarem, matris reuerentiam  magistrique timorem impatiens, Domine, tue interne stimulationis abieci, et ad abbatem, qui tantopere fieri hoc ardebat, et nichil sponsionis in tantis sollicitationibus ab ore meo haurire potuerit, me conferens, eius pedibus me affudi, et his ipsis uerbis, ut uidelicet peccatorem susciperet, flebiliter admodum exoraui. Qui petitis letus fauens, uestes que necessarie fuerant quantocius, id est postridie preparatas, produxit, et me matre procul aspiciente ac flente induit, et eleemosynas proinde eo die fieri mandauit.

Interea ille meus quondam magister, quia 473 districtioris causa regule me ulterius docere non poterat, saltem instigare ad ea que legebam diuina uolumina discutienda curabat, minus cognitas  quasque dictiones et doctioribus recogitare,  prosulas, uersiculosque componere, et quo mihi erudiendo minor ab aliis cura impenderetur, eo me commonens arctius elaborare. Et, o Domine, lumen uerum, plene recordor tue inestimabilis, quam mihi tunc extribuisti, largitatis. Nam mox ut habitum tuum te inuitante suscepi, illico mihi uisa est a facie cordis nubes amota, et illa mox introducere ceperunt, in quibus pridem euagabar cecus et errans. Preterea tanto discendi affectu repente sum animatus ut huic soli rei unice inhiarem, et incassum me uiuere estimarem, si diem sine tali quolibet actu transigerem. O quoties dormire putabar, et corpus sub pannulo fouere tenellulum, et  spiritus meus aut dictaturiens arctabatur, aut quidpiam obiecta lodice, dum iudicia uereor aliena, legebam.

Strenue litteris dat operam. Sed ut laudes captet humanas.---Et tu, Iesu pie, non nesciebas qua intentione id facerem, conquirende utique gratia laudis, et ut presentis seculi honorificentia maior occurreret. Habebam plane contra me amicos, qui etsi bona mihi suadebant, crebro tamen et laudes et ex litteris claritudines ingerebant, et per hec culminum opumque assecutiones. Spes igitur omni aspidum ouo deteriores cordi improuido afferebant, et cum omnia que spondebant, citissime adimplenda putarem, uanissimis me exspectationibus deludebant. Quod enim in grandeuo euentura dicebant, ego plane  adolescenti atque iuuenculo accessum putabam. Proponebant nempe mihi et eam que te auctore in dies excrescebat scientiam et bonos ad seculum natales et formam; sed non recordabantur quia per hos gradus uetuisti ascendi ad altare tuum, quod sic soleat turpitudo reuelari. Qui enim ascendit aliunde ille fur est et latro , quod est turpitudo.

Quanta compunctione adolescens preditus erat, et quam utiliter lectioni intendebat.---Sed in his meis te inspiratore primordiis, si aliud sapuisset, preparanda mihi fuisset anima ad tentationem. Et certe tunc temporis quodammodo insipide sapiebam. Licet enim pueriles admodum gaudiorum scilicet ac irarum  motus haberem, o utinam tum, Domine, tuum iudicium sic timerem, peccata etiam maxima sic modo horrerem, quomodo tunc minima et prope nulla horrebam! Aemulabar sane, et quam auidissime eos, quos sua uidebam commissa deflentes, et uisui audituique meo erant gratissima quecunque ex te erant. Et qui in scripturis nunc iactantiam et uerba quero, imo ipsorum ethnicorum infamia dicta pro garrulitate contineo; tunc fletus, dolorumque causas exinde exigebam, nec me legisse putabam, quoties in ipsa lectione nichil contemplatiuum, nichil compunctioni habile attingebam, scienter ego nescius sic agebam.

Terricula eum maxime cruciant.---At hostis ille antiquus, qui pro statibus animorum, pro qualitatibus  etatum se habere longeua diuturnitate perdidicit; ille, inquam, pro modulo mentis ac corpusculi mei noua mihi bella parturiit. Nam in somnis mortuorum hominum mentis mee obtutibus crebrius imagines inferens, et maxime eorum quos uspiam gladiis, aut quolibet internecionis genere aut uideram, aut occubuisse audieram, tantis spiritum somno solutum speciebus exterrebat ut noctibus, nisi me predicti magistri mei uigilantia communiret, neque lecto cohiberi, neque a clamoribus arceri, imo et uix sensum regere possem. Que molestia quamuis aliquibus inexpertis puerilis esse atque ridicula uideatur, tante apud eos qui ea urgentur calamitatis habetur ut timor ipse, qui a plerisque putatur ineptus, nulla ualeat ratione, nullo consilio temperari, et cum  ipse qui patitur, idipsum quod patitur, floccipendat, nulla tamen auctoritate spiritus, ubi se sopori, uel parum immerserit horrentia uisa recutiat, imo somnum repetere mens grauiter a timoribus irrequieta pertimeat. Cui siquidem passioni etiam frequentia et solitudo paria sunt, dum societas timori non obstat, et solitaria semper habitatio aut magis, aut tantumdem quod consueuit efficiat.

uisio terrifica.---Multum, Domine Deus, ab eo in quo nunc ego statu diuersa gerebam; tunc plane sub magna tue legis reuerentia, et infinita totius peccati exsecratione uiuebam, queque ex te et dici, et audiri et sciri poterant ambientissime combibebam. Scio, celestis Pater, quia talibus pueruli studiis seuissime diabolus irritabatur, a me postmodum totius  pii feruoris desertione placandus. Unde et nocte quadam cum tanta misera sollicitudine experrectus, hiberno, ut opinor, tempore in meo me lectudo continerem, et lampade proxima clarissimum reddente lumen securior esse uiderer, ecce repente et haud longe de superioribus, ut putaui, multarum uocum, cum nox esset intempesta, clamor emersit. uox autem sine uerbo fuit, o [f., sed] solum ui calamitatis. Et illico concussis ueluti ad somnum temporibus a sensu rapior, et mortuum quempiam, quem obiisse in balneis quidam conclamabat, uidere mihi uideor. Qua imaginatione conterritus, cum e statu prosiliens subclamassem, in ipso primo motu meo respiciens, lampadem uidi exstinctam, et per medias  rugientis umbre caligines sua ipsius specie demomonem stantem prope intueor. Cuius uisione teterrima pene efferarer in rabiem, nisi me magistri 474 mei, qui his terroribus moderandis crebrius excubabat, perturbatum et amentem solertia refouisset.

uehementius in recens conuersos seuit demon.---Nec me latebat, Deus meus, in ipsa annorum puerilium teneritudine, quia studium bone intentionis, quo meus animus tunc feruebat, incentorem mee malignitatis diabolum non modice incitabat. Et, o pie Deus, quid uictoriarum, quid pro uictoriis coronarum hodie commeruissem, si immobiliter ad id certaminis perstitissem? Plurimis etiam auditarum rerum coniecturis experior aduersus nuper conuersos,  seu eos qui ad hoc propositum semper aspirant, uehementius demones acerbari. Unde memini tempore Guidonis Bellouacorum episcopi  quemdam inter familiares suos iuuenem de equestribus exstitisse, quem pre suis pene contubernalibus episcopus idem specialiter affectabat. Quem cum prauitatum suarum atrocissime peniteret, et de seculari conuersatione modis omnibus moliretur effugium; cum super hac nouitatum reuolutione acerrime roderetur, nocte quadam cum in episcopi cubiculo ipse dormiret, et religiosus admodum uir quidam Iuo nomine Sancti Quintinensis indigena, ni fallor, litteris clarissimus, facundia propemodum clariore prepollens, Cluniacensis monachus, qui sub benedicte memorie abbate huius loci  Hugone diu egit officium prioratus, cum aliis quibusdam sancta uita eque nobilibus pariter inibi episcopo presente quiescerent, quidam de uicini cuiusdam proceribus oppidi, uir ualde curialis et prudens, intempesto silentio soporatis omnibus uigilabat. Qui cum que uolebat cogitans, huc illucque despiceret; ecce proceri figura demonis, exili capite, turgentibus scapulis progrediens uiro apparuit, et seriatim lecta queque respectans, pedetentim per cameram deambulare se finxit. Cumque ad eius stratum, quem prelibauimus iuuenis, quemque ab eodem plurimum acceptari episcopo, falsissimus accessisset, substitit, et retortis ad dormientem aspectibus; Hic, inquit, anxius et peius his omnibus, qui istic dormiunt, me uexat. Quo dicto, ad ostium se dirigens cloacarum,  in easdem se contulit.

Is autem qui hoc speculabatur, dum hec attenderet, tanto pondere premebatur ut impos ad locutionem et motum omnimodis fieret. Excedente igitur aduersario, facultas sibi pariter in utroque rediit, et mane quibusque sensatioribus uisa retexans, et cum ipsis iuuenis illius statum assentiamque requirens, reperit eius animum enixius ad aggrediendum sanctiora procliuem. Si ergo gaudium est super uno peccatore conuerso in celo quam super nonaginta qui non indigent penitentia iustis , procul dubio plenum fidei est hostes humani generis acerbissima inuidentia de eorum, qui mutantur in melius, ereptione tristari. Et certe sicut ego bonis initiis processus habeo pestilentes, sic et ille, qui a  demone testimonium acceperat postmodum paulatim tepescendo refrixit, et ad studium sese seculare retorsit; et tamen subitus ille bonarum nostrarum uoluntatum motus, credibile est quam grauissime diabolica corda morderet. Nec mirum si doleat diabolus repentinos et futiles cuiuspiam penitentis affectus, cum perfunctoria Achabi illius scelesti regis humilitas, etiam diuinos antequam humanos ad se deflexit aspectus. Unde Dominus, ni fallor, Elie: Â»Nonne, ait, uidisti Achab humiliatum coram me? Quia ergo humiliatus est mei causa, non inferam mala in diebus eius .Â«



CAPUT XuI.

 Sepiuscule reuoluit animo auctor que in mundo reliquit.---Cum ergo paulatim succrescente corpusculo, etiam animam in concupiscentiis pro suo modulo et cupiditatibus prurientem secularis uita titillaret, memoria et rotatu creberrimo qualis quantusque in seculo esse potuissem, eadem pene semper repetendo reuoluerem, et multo maiora quam ueritas pateretur, sepe confingerem, Bone Deus, cui de omnibus cura est, ostendebas ista famule tue matri mee, et in quemcunque statum sanum utique, uel insanum conscientia labilis uertebatur, uisionem eiusdem species non sine tuo, Domine, iudicio sequebatur. At quoniam multas curas perhibentur sequi somnia, et uerum indubie constat; he tamen cure non auaritie estibus citabantur, sed ex uera  interni boni emulatione creabantur. Mox igitur ut piissimam eius mentem uisio importuna tangebat, et sicut erat in talibus exsoluendis admodum subtilis et perspicax, mox, inquam, ut id incommodi suo sibi somnio portensum intellexerat, accito me super meo studio quid agerem, quid tractarem apud me secretius rogitabat. Cui cum sic morem gererem, ut ei meam nullatenus unanimitatem negarem, omnia illa que secundum tenores audieram somniorum, in que lentescere meus animus uidebatur, alacri confessione prodebam, et cum de correctione moneret, ueris profecto statim affectibus id spondebam.

Deus meus, statum illum, quem modo patior, toties tot significatum enigmatibus ipsa mihi enuntiauit,  et quod in primo statu aut gestum, aut gerendum putauerat, hoc 475 quotidie intra cordis mei penetralia experior et contemplor impleri. Quin etiam ipse magister meus, cum eadem mihi sollicitudo suo indesinens penderet a pectore, multis figurarum modis, que pro tempore accidebant, et que porro in futurum euentura fuerant, te manifestante uidebat. Ab utroque igitur uiro, Dei munere, hinc ad terrendum, inde ad refouendum aduersa et prospera cantabantur, ut et occulte malignitati, uellem nollem, quia tuo miraculo eis tantum, qui me diligebant, detegebatur, parcerem, et de melioris spei aliquoties pollicitatione gauderem.

Inuident ipsi sodales ob scientiam. Eo amplius acuitur eius ingenium.---Cum enim aliquando spiritu  acedie uentilarer,  parentum meorum adminiculis aspirabam ad externa monasteria commigrare. Nam nostratum aliqui, cum me olim longe infra se etate ac litteris, potentia et cognitione uidissent, et solius eius dono ipso discendi appetitum meis sensibus instinguente, qui totius est clauis scientie, me sibi exequari, aut omnino, si dici fas est, excellere persensissent, tanto furore aduersum me eorum indignabunda excanduit nequitia ut me frequentibus controuersiis, et simultatibus fatigatum multoties et uidisse et scisse litteras peniteret. Studium plane meum ab eis tantopere turbabatur, ac tot de ipsis  litteris sumpta occasione per continuas questiones iurgia motabantur ut ad hoc solum, quatenus ab ea cura mea resiliret intentio, meumque prepediretur ingenium, eniti uiderentur. Sed sicut oleum camino additum, unde putatur exstinguere, inde flamma uiuaciore proserpit, eo instar clibani quo amplius mea super eo labore solertia premebatur, tanto suis reddita ualentior estibus in melius agebatur. Questiones, quibus estimabar obtundi, intelligentie plurimam mihi acrimoniam ministrabant, et obiectionum difficultates crebra coniecturarum mearum ruminatione, et diuersorum uersatione uoluminum, multiplicitatem sensuum et respondendi mihi efficaciam pariebant. Hoc itaque modo etsi grauissime eis inuidiosus eram, tu tamen  nosti, Domine, quam parum aut nichil talibus inuidebam, et cum notam ad suum mihi libitum turpem non possent inurere, astruebant me ubique rodendo pro scientiola superbire.

Mutandi monasterii consilium.---Inter has igitur, quas ferebam egerrime uexationes, licet in huiusmodi angariis uberrime parturirentur utilitates, lassabundus animus sub infinita aliquoties cogitationum tortione languebat, nec corde pauido, et rationis uiribus sepe defectis cogitabam quid prodesset aduersitas, sed libentissime decreueram petere censionem quo carnalis suggerebat infirmitas. Cum ergo propositum appulissem, ut non tam beneuola abbatis mei licentia, quam parentum meorum incentiuo et exactione, loco digrederer; matris  quoque assensus, id fieri pia intentione credens adesset  testis malorum ac bonorum meorum talis ei se prebuit uisio.

Per uisum matri filium sub sua protectione ostendit B. uirgo.---In ecclesia cenobii ipsius, scilicet Flauicensis [al., Flauiacensis], que dicitur Beati Geremari, sibi esse uidebatur. Quam cum interius attendisset desertissime destitutam; monachos etiam non modo scissos, et inuolucris fidei nimium enormibus adopertos; sed et statura cubitali in morem eorum quos uulgo nanos uocitant, omnes pariter imminutos. Sed quia ubi thesaurus, ibi cor, et ubi contuitus, ibi amor, cum ad me oculum sollicita destinasset, cernit, quod non melior ceteris me  status erigeret, nec apparatus dignior operiret. Cumque pro meo et tante Ecclesie mesta foret discrimine, ecce infinite pulchritudinis ac maiestatis femina per mediam basilicam ad altare usque processit, quam quasi iuuencula sequebatur, cuius species eius multum idonea uidebatur obsequio quam consectabatur. Cum ergo curiosissima esset scire quenam foret domina ipsa, dictum est ei quia esset domina Carnotensis. Quod nec mora coniiciens, beatam Dei Genitricem intellexit,  cuius nomen et pignora ibidem totius pene Latini orbis ueneratione coluntur. Ad altare igitur perueniens, genua ad orationem flexit; sed et illa, que post ipsam ingredi uidebatur, nobilis pedissequa, itidem a tergo eius fecit. Inde consurgens cum plurima  quasi animaduersione protenta manu, Â»hanc, inquit, ecclesiam ego institui, qua ratione patiar destitui? Et ad me subinde serenissimum pietatum signifera dirigens oculum, clarissimamque dexteram: Â»Hunc, ait, huc adduxi, et monachum feci, quem nullo modo patiar hinc abduci.Â« Hec eadem uerba prefata post ipsa pari modo pedissequa astruebat. Dixerat potens illa, et dicto celerius omnis illa desolatio, et uastitas ad integrum reparatur queque primitus uidebatur, et staturarum illa enormis modicitas, non modo ceterorum, sed et mea potentia fauente iubentis imperio ad regulam, emendatur. Huius mihi uisionis seriem cum mater  prouida retulisset, cum multa animi compunctione et lacrymis tanta uerba suscipiens, in tantam uagabunde cogitationis licentiam, sub tam desiderabilis somnii tenore cohibui ut nequaquam cuiuspiam alterius iam traherer intentione cenobii.

476 Item Guiberto in somnis apparet beata uirgo.---Hec et his similia, o Domine, celestis Mater imperii super peccatorum meorum horrore super innumerabilibus, quibus a tuo amore et seruitio desciui, apostasiis, ansam ad te redeundi conferunt, dum mihi meo precantatur a corde, amplissimos clementiarum tuarum sinus ullis flagitiorum meorum molibus precludi non posse. Recordor etiam semper, celestis Domina, quia cum puerulus huic assumendo habitui aspirarem, nocte quadam  per uisum in ecclesia tui nominis eram, et uidebatur mihi quod a duobus ab ipsa auferebar demonibus. Cumque ad basilice me fastigium extulissent, aufugerunt, et intactum intra eiusdem septa ecclesie dimiserunt. Hec multoties, dum meam intueor incorrigibilitatem, reminiscor, et dum eadem peccata sepius repeto, imo pessimis peiora superfero, ad te, piissima, pro euitando solum desperationis periculo non nimie spei, aut alicuius parue fiducie abusione recurro.

Etsi enim semper ex impulsu fragilitatis, non superbie obstinatione delinquo, spem tamen nullatenus correctionis amitto. Septies plane cadit iustus, et resurgit . Si septenarius pro uniuersitate numerus solemniter ponitur, quibuscunque  modis peccando quis cadat, si intentionem resurgendi ad iustitiam habeat, quamuis ex carnalitate labatur, si dolorem recte penitentis adhibeat, nequaquam iusti nomine sese priuat. Ut quid enim clamatur ad Deum, ut de nostris nos necessitatibus eruat , nisi quia nature corruptio peccati seruitio nos uelimus nolimus addemnat? Â»uideo, ait, captiuum me ducentem in lege peccati, que est in membris meis; non enim quod uolo bonum hoc ago, sed quod nolo malum, hoc facio .Â« Est autem profundum quorumdam malorum, in quod cum uenerit impius, contemnit , et tamen super quibusdam aliis profundis clamatur ad Deum, nec suam petitor  dubitat exaudiri uocem. Est siquidem desperationis ex peccati nimietate contemptus, qui esse potest profundi huius, quo non est substantia , in qua miseria non subsistitur; est denique profundum de quo Ieremias panniculorum subligatione protrahitur , quod quamuis  . Porro fundum tamen habet: quia quamuis ingentibus sit mens dimissa peccatis, habet tamen talecunque obstaculum rationis ut non feratur per interminatas uoragines sine ulla recogitatione totius iniquitatis.



CAPUT XuII.

Pesi plus equo delectatur Guibertus.---Interea cum uersificandi studio ultra omnem modum meum  animum immersissem, ita ut uniuerse diuine pagine seria pro tam ridicula uanitate seponerem, ad hoc ipsum duce mea leuitate iam ueneram ut Ouidiana et Bucolicorum dicta presumerem, et lepores amatorios in specierum distributionibus, epistolisque nexilibus affectarem. Oblita igitur mens debiti rigoris, et professionis monastice pudore reiecto, talibus uirulente huius licentie lenociniis lactabatur, hoc solum trutinans, si pete cuipiam comportari poterat quod curialiter dicebatur: nullatenus uero pensitans quantopere sacri ordinis, de ea que desiderabatur industria, propositum ledebatur. Cuius nimirum utrobique raptabar [deest forte amore, uel uoluptate], dum non solum uerborum dulcium, que a petis acceperam,  sed et que ego profuderam lasciuiis irretirer, uerum etiam per horum et his similium reuolutiones immodica aliquoties carnis mee titillatione tenerer. Quoniam hec terebat uolubilis et totius seueritatis infrequens animus, alius profecto non poterat, quam quem cogitatio suggesserat, e labiis procedere sonus.

Scriptis et uerbis obscena profert. Quod et patefit diuinitus magistro.---Inde accidit ut efferuescente interiori rabie ad obscenula quedam uerba deuoluerer, et aliquas litterulas minus pensi ac moderati habentes, imo totius honestatis nescias dictitarem. Que cum ad magistri predicti notitiam peruenissent, et ipse egerrime ferret, in illius exacerbatione  fastidii eum contigit obdormisse. Quo soporato talis ei se ingessit uisio. Senior canitiei pulcherrime, imo is ipse, si dicere audeam, qui in initio me ad eumdem perduxerat, et amorem eius mihi semper adfuturum spoponderat, ei apparuit, seuerissimeque intulit: Â»uolo, inquit, ut de litteris que facte sunt mihi rationem reddas; uerum manus que litteras ipsas scripsit non est sua ipsius que scripsit.Â« Quod cum a magistro mihi relatum fuisset, ego et ipse pariter super tenore somnii non dissimilem coniecturam habuimus; leti enim ingemuimus sub spe tua, Domine, inde animaduersionem tuam in tam paterna correctione uidentes, hinc cuiusdam pie alterationis fiduciam meis leuitatibus euenturam ex uisionis intentione putantes. Ubi namque  manus que litteras scripserat, non eius esse qui scripserat dicitur, plane non permansura in illa ignominiosa sua actione indubie denotatur. Mea enim fuit, et non est sicuti legitur: Â»uerte impios, et non erunt ,Â« dum ea que in usu uitii mea fuit, uirtutis studio applicita omnem efficientiam indignissime illius proprietatis amisit. Et tu nosti tamen, Domine, et ego confiteor, quia tunc temporis nec tuo timore, nec meo pudore, nec sacre huius uisionis honore castigatiora peregerim. Ea nempe irreuerentia, quia interius me habebam, et scriptorum nugantium nequaquam 477 scurrilitatibus temperabam. Latenter quippe cum eadem carmina cuderem, et nemini aut uix omnino meis consimilibus illa prodere auderem,  sepius tamen mentito auctore, ipsa quibus poteram recitabam, et letabar ea a uoti mei consortibus collaudari, que mea fore rebar prorsus inconueniens profiteri, et quod ad fructum ullius auctori suo non proderat laudis, solo restabat fructu, imo turpitudine gaudere peccati. Sed hec, Pater, punisti, quando uoluisti. Emergentibus enim contra me super tali opera infortuniis, et multa animum euagantem aduersitate cinxisti, et corporis infirmitate pressisti. Peruenit ergo tunc gladius usque ad animam, dum uexatio attigit intelligentiam.

B. Gregorii scripta, quo intelligentiam S. Scripture adipisceretur, reuoluit. Doctore B. Anselmo easdem interpretandi modum addiscit.---Cum itaque pena  peccati intellectum dedisset auditui, tunc demum inutilis studii marcente socordia, cum tamen otii impatiens essem, quasi ex necessitate reiectis imaginationibus, spiritualitate recepta, ad exercitia commodiora perueni. Cepi igitur iam sero ad id quod sepe a plurimis mihi bonis doctoribus prestillatum fuerat, anhelare; scilicet Scripturarum commentis intendere, Gregoriana dicta, in quibus artis huius potissimum reperiuntur claues, crebrius terere, secundum ueterum auctorum regulas, ad allegoricum, seu moralem, quin et anagogicum sensum prophetica, uel euangelica uerba perstringere. In his precipuum habui incentorem Beccensem abbatem Anselmum, postea Cantuariensem archiepiscopum ex transalpinis partibus, Augustana uidelicet  regione oriundum, uirum incomparabilem documentis et uita sanctissimum. Qui cum in prioratu prelibati cenobii adhuc ageret, sue me cognitioni asciuit, et omnino puerulum, et in summa et etatis et sensus teneritudine positum, qualiter interiorem meum hominem agerem, qualiter super regimine corpusculi, rationis iura consulerem, multa me docere intentione proposuit. Qui ante abbatiam, et in abbatia positus, cum ad Flauiacense, in quo eram, monasterium, familiarem religionis et doctrine sue gratia haberet aduentum, adeo sedule mihi eruditionis indulgebat beneficia, tanta ad id elaborabat instantia, ut unica ac singularis sui ad nos aduentus et frequentationis ego uiderer solus esse causa.

 Is itaque tripartito aut quadripartito mentem modo distinguere docens, sub affectu, sub uoluntate, sub ratione, sub intellectu commercia totius interni mysterii tractare, et que una a plerisque et a me ipso putabantur certis diuisionibus resoluta, non idem duo prima fore monstrabat, que tamen accedentibus quarto uel tertio eadem mox esse promptis assertionibus constat. Super quo sensu cum quedam euangelica capitula mihi disseruisset, cum primum quidem quid inter uelle et affici distaret, luculentissime aperuisset; que tamen non ex se, sed ex quibusdam contiguis uoluminibus, at minus patenter quidem ista tractantibus eum habuisse constaret; cepi postmodum et ego eius sensa commentis, prout poteram, similibus emulari, et ubique Scripturarum,  si quid istis moraliter arrideret, sensibus multa animi acrimonia perscrutari.

Concionem habet Guibertus iubente suo abbate in externo cenobio.---Unde factum est ut cum quodam abbate meo ad aliquod prouincie nostre cenobium deuenirem. Cumque illi tanquam plurime religionis uiro suggererem, ut ad capitularem conuentum ueniens, inibi sermonem faceret, ea que a se petebantur in me transfudit, et ut uices super isto eius exsequerer exorauit et iussit. Die autem Marie Magdalene Natalis celebratur eodem. Ea propter de libro Sapientie adhibita sermonis materia solo illo unico uerbo illi qui petebatur tractatui contentus fui: Â»Sapientia, uidelicet, uincit malitiam, attingit a fine usque ad finem fortiter, et disponit omnia  suauiter .Â« Hoc cum qua potueram oratione explanassem, et ipsis auditoribus pro dictorum eorumdem conuenientia placuissem, prior Ecclesie ipsius, litterarum sacrarum non minimum pro scientie potentia studiosus, familiariter a me exegit ut id sibi scriberem, in quo materiam sumendi cuiuscunque sermonis acciperet. Quoniam ergo abbatem meum, quo presente id dixeram, egre laturum scripta mea cognoueram, caute aggredior hominem, et ut causa uiri illius, quem se diligere testabatur, quod petebam, indulgeret, ex latere quasi ex . . . . . . . . amici, et quasi talium minus studiosus precor. Suspicatus igitur breuissima me dicturum, assensit; cuius cum de ore uerbum rapuissem, cepi exerceri in eo quod proposueram.

 Tractatum Qualiter sermo fieri debeat, et commentarium in Genesim edidit. Iniquo animo id fert abbas.---Propositum autem habui ut initia Geneseos, Exameron scilicet, commentari moraliter aggrederer. Cui commento preposui tractatum satis mediocrem qualiter sermonem fieri oporteat. Quo premisso sex dierum tropologice prosecutus opera fudi, importuno licet eloquio, queque meo sedissent ingenio. Cumque primum abbas meus sacre illius historie conspexisset adnotari capitulum, minus sano hec attendit intuitu, et cum me plurima animaduersione finem scriptis illis facere monuisset, uidens quod non nisi spinas cepta talia oculis eius ingerebant, non solum eius, sed et omnium qui ad  id ipsum deferre poterant presentias precauendo, clam illud omne peregi. Opuscula enim mea hec et alia  nullis impressa tabulis dictando et scribendo, scribenda etiam pariter commentando immutabiliter paginis inferebam. Tempore ergo illius abbatis omnimodo studia mea delituere silentio. Quo decedente, nactus occasionem dum pastore locus ille uacaret, impegi tandem 478 et breui opus expleui. Quod decem libris complexum, secundum illos quatuor prenominatos interioris hominis motus, ita moralem exsecutus sum in omnibus tropum, ut penitus immutato locutionum ordine initia continuarentur ac [f., ad] supremum. In quo opusculo an cuiquam profecerim nescio, placuisse tamen plerisque plurimum litteratis non dubito; hoc uero certum  quod non parum commodi mihi prestitit, in quantum me, ministro uitiorum, liberauit ab otio.

Libellum de sententiis diuersis Euangeliorum et prophetarum composuit. Quare non sensui allegorico sed morali studuit.---Scripsi interea capitularem libellum de diuersis Euangeliorum et propheticorum uoluminum sententiis, de libro Numeri, Iosue, Iudicumque aliqua inserens, cui huc usque finem dare differo, quia his explicitis que impresentiarum teneo, in similibus exerceri aliquoties  Deo suggerente delibero. In quorum plurimis tropologiam, in paucis allegoriam secutus, eumdem quem in Genesi habueram morem gessi. Porro in Genesi adeo [f., ideo] potissimum moralitati intendi, non quod in sensu allegorico, si pariter elaborarem,  sentienda deficerent, sed quod iudicio meo allegoricis moralia satis hoc tempore utiliora putarem, fide ex Deo ad integrum stante, moribus pene omnium multiplici uitio profligatis, et quod in immensum tendere opus non mee fuerat licentie aut uoluntatis.



CAPUT XuIII.

Iterum ad matris gesta uertit orationem Guibertus.---Igitur mater bonos quantum ad scientiam meos admirata successus, ualde estuabat super lubrice etatis quos uerebatur excessibus. Unde et sui me imitatorem fieri quam sedulo postulabat, cui cum Deus speciem tantopere prestitisset, ita quidquid in se laudabatur posthabuit, ac si sese nullatenus pulchram scisset, ita uiduitatem coluit, ac si maritalia  semper debiti cubilis impatiens horruisset. Nosti tamen, Domine, quid fidei, quid amoris etiam defuncto ipsi suo iugali detulerit, quam quotidianis pene sacrificiis, orationibus ac lacrymis, haud mediocribus eleemosynis soluende eius anime, quam peccatis prepediri nouerat, indesinenter institerit. Qua ex re mira Dei dispensatione fiebat, ut creberrimis ei uisionibus, quos ille dolores in sua purgatione ferebat, patientissimis imaginationibus monstrarentur. Que uisorum genera haud dubium quin ex Deo proueniant; ubi enim nulla praua securitas ex assumpta falso pulchritudine luminis datur, sed ex oblata doloris ac penarum specie orationis et eleemosynarum incentiua prebentur, ubi aperte a  mortuis, imo ab angelis, qui fidelium mortuorum curam gerunt, diuini officii remedia exiguntur, ex Deo hec fieri hoc sufficiens probationi est, quia a demonibus nunquam saluti cuiuspiam profutura queruntur. Sollicitus igitur bone illius mulieris animus his significationibus recalefieri, ac internorum tormentorum ad profectum assidue pro marito quondam suo intercessionis portentione succendi.

Guiberti pater Eurardus nuncupabatur. Ab uxore cernitur per uisum.---Unde inter cetera quadam nocte, Dominica post matutinos, estatis tempore, cum membra scamno cubitum angustissimo contulisset, mox in somno cepit deprimi, sua ipsius anima de corpore sensibiliter sibi uisa est egredi. Cumque ueluti per quamdam porticum duceretur,  tandem inde emergens ad ora cuiusdam putei ceperat propinquare. Cui cum esset facta contigua, ecce de fouee illius uoragine laruali specie homines prosiliunt, quorum uidebatur tineis exesa cesaries, eam uolentes manibus corripere, et intro protrahere. Et ecce uox a tergo femine trepidantis, et ad eorum incursum miserabiliter estuantis, erupit ad illos: Â»Nolite, inquit, eam tangere.Â« Qui uoce uetantis adacti resilierunt in puteum. Cum autem, quod me preterierat, per porticum procederet, hoc solum petebat a Deo cum exisse hominem se sentiret, ut ad corpus sibi redire liceret. De putei igitur habitatoribus liberata, cum contra marginem ipsius constitisset, repente patrem meum, in ea specie qua iuuenis exstiterat, sibi conspexit assistere;  cumque in eum intenderet, et an ipse Eurardus uocaretur  suppliciter rogitaret, ipse negauit.

Nec mirum, si spiritus eo se nomine insigniri diffiteretur, quo homo olim fuerat; spiritus enim spiritui nichil aliud quam quod spiritualitati congruum sit respondere debuerat. Mutuam autem spiritus per nomina habere notitiam, credi ualde ridiculum est, alioquin in futuro seculo, rara nisi nostratium cognitio est. Nomina plane non necesse est habere spiritus, quorum tota uisio, imo uisionis scientia est ab intus. Cum ergo sic se uocari negasset, et tamen illa eum non minus esse sentiret, interrogat postmodum ubi commaneret. Cui ille ac si plateam haud procul a loco positam insinuat, et ibidem se  commorari. Querit etiam qualiter se habeat. At ille brachio retecto cum latere adeo utrumque ostendit lacerum, crebris adeo uulneribus intersectum, ut magnus intuentem sequeretur horror, et commotio uiscerum. Ad hoc etiam pueruli cuiuspiam species pariter aderat tantis clamoribus perstrepens, ut ei quoque que id intuebatur plurimum molestie generaret. Cuius et mota uocibus dixit ad eum: Â»Quomodo, Domine, tantos huius infantis eiulatus potes pati?---uelim, inquit, nolim, patior:Â« ploratus autem huius infantis, et brachii intercisio ac lateris  hanc sententiam. Cum pater meus in primeuo suo a legitimo matris mee commercio per quorumdam maleficia esset extorris, quidam ad puerilem eius animum praui consiliarii accessere, qui ut experirentur  an cum aliis coire posset mulieribus, suasione malignissima monuere. 479 Qui iuueniliter eis obtemperans male attentato concubitu ex muliercula nescio qua prolem sustulit, que nec mora etiam sine baptismo diem obiit. In concisione ergo lateris corruptio est fidei socialis, in stridoribus autem infeste illius uocis, perditio male procurati [f., procreati] infantis. Tales erant, inexhausta pietas, Deus, tue retributiones in peccatoris tui, sed ex fide uiuentis animam. Sed ad ordinem uisionis redeamus.

Cumque eum illa interrogasset an oratio, eleemosyna, an sacrificium sibi aliquod subsidium ferret,  et ille subannuisset, addidit: Â»Sed inter uos quedam habitat Leodegardis:Â« quam mater mea ea intentione illum nominasse intellexit, quatenus ipsa ab ea peteret, quid sui memoriam haberet. Erat autem prefata Leodegardis femina spiritu pauperrimo, et que sine moribus seculi Deo simpliciter uictitaret. Interea loquendi ad patrem meum finem faciens, respexit ad puteum supra quem erat tabula; supra tabulam uero Rainaldum quemdam uirum equestrem conspicit, non infimi pretii inter suos, qui in ipsa die, que erat, ut predixi, Dominica, a suis contribulibus proditionaliter Baluaci interfectus post prandium est. Is ergo cum esset super eamdem tabulam, curuato utroque genu, et ceruice demissa, strue coniecta conflabat  buccis pulsantibus ignem. Hec mane uidebantur, et ipse suos quos meritis accenderat deuenturus ad ignes interiit meridie. uidit et super predictam tabulam quemdam qui adiuuabat, sed longe post abiit, fratrem meum, horrenda diuini corporis et sanguinis per sacramenta iurantem; in quo nil aliud melius intelligitur, nisi [quod] peierando, et sanctum Dei nomen, et eius sacra mysteria super re uana assumendo, hos mereretur et penarum locos et penas.

uidit et in eadem serie uisionis anum illam, quam in sue initio conuersionis supradiximus cum ea conuersatam, mulierem plane multis crucibus in superficie suo corpori semper infestam, at uero contra appetitum inanis, ut dicebatur, glorie minus cautam. Hanc, inquam, uidit a duobus ferri nigerrimis  spiritibus speciemque eius umbraticam. Porro dum anus illa uiueret, et pariter ambe cohabitarent, dum de statu animarum et suarum mortium euentibus loquerentur, aliquando pepigerant mutuo sibi, ut que prima decederet, superstiti qualitatem status sui, siue bonam, siue malam, apparendo per Dei gratiam manifestaret. Et hoc etiam oratione firmarunt, Deum sedulo obsecrantes ut, post obitum alterutrius, alteri liceat essentiam fortune uel infortunii sui uisionis cuiuspiam reuelatione detegere. Ipsa quoque anus moritura in uisione se uiderat corpore spoliatam, cum aliis similibus ad quoddam deuenire templum, que inter eundum crucem a scapulis sibi ferre uidebatur. Ad templum autem eum illo comitatu ueniens, obseratis foribus  extra manere cogebatur. Apparuit denique iam mortua cuidam alii in magnis fetoribus constituta, cui plurimum aggratulabatur, quod per eius orationes a putore et dolore esset erepta. Preterea dum eadem ipsa moreretur, a pede lectuli horrende speciei demonem teterrime enormitatis oculos habentem astare prospexit. Quem tamen illa diuinis obtestata nimium sacramentis ut a se confusibiliter recederet, et nichil suum a se repeteret, terribili adiuratione remouit.

Igitur mater mea ex conuenientia uisionis, ueris uera conferens, et ex instanti oraculo militis mox perempti, quem penales sibi locos apud inferos iam sortiri peruiderat, infantis clamores, cuius non  fuerat ignara, coniiciens, in nullo de his dubia, totam se ad subsidia patri meo ferenda conuertit. Similia ergo similibus obiectans, paucorum admodum mensium infantulum, parentibus orbatum, ad se contrahens nutrire delegit. At diabolus pie intentioni, nec minus fidelissime actioni inuidens, cum totis diebus placidissime se ageret, uicissim iocaretur atque dormiret, noctibus tanta uecordia uagituum et clamorum matrem meam et omnes eius domesticas irritabat, ut uix in eadem cellula cuipiam somnum habuisse liceret. Audiui certe ab ea pretio oberatas nutrices, que noctibus non desisterent continuatis, peruersi non a se, sed ab intimo instigatore, illius pueri motare crepundia; sed ad eum qui urgebat euertendum  nichil poterat muliebris astutia.

Angebatur dolore immodico pia femina, dum nullis inter tot stridores moliminibus noctu anxia deliniret tempora, nec ullus etiam uexato penitus ac exhausto capiti poterat illabi somnus, ubi et instimulati forinsecus furor pueri, et omnia interturbans aderat inimicus. Et licet noctes sic ab illa transigerentur insomnes, et nunquam tamen ad diuina que nocte fiunt officia reperta est iners. Quoniam ergo molestias istas molestiarum hominis, quas in uisione uiderat, cognouerat purgatrices, libenter tolerabat, per quod, ut sibi uidebatur, quod et uerum est, illius qui patiebatur compatiendo et ipsa leuigabat angores. Nunquam tamen proinde puerum domo exclusit, nunquam contra ipsum  minus curiosa exstitit; imo tanto magis quidquid inconuenientie inde emergebat 480, equanimiter subire delegit, quanto ad id studii destruendum aduersum se atrocius diabolum exarsisse persensit; quanto enim maius ipsius incentiuum in irritatione pueruli contigisset experiri, tanto auditiones malas apud iugalis sui animam nullatenus dubitabat temperari.



CAPUT XIX.

Guibertum ad dignitates allicere conantur amici.---Multa alia, Domine Deus, ostendisti famule tue; et illi, quem tu proprie mihi prestiteras, magistro meo, quedam que iactantie ascriberentur si scriberem, in quibus bone id spei elucebat, que sub  indulgentissima Matre tua in quam proiectus sum ex utero, Iesu dulcis, hodieque prestolor; quedam cum pene adhuc puerascerem eis ostensa, que mirabiliter euo iam maturescente experior. Tandem cupiditatum mearum feruor excanduit, et secundum quod fomitem cuiuscunque scientiole pectori meo inserueras, et personam ad seculum idoneam satis cum natalium bona mediocritate contuleras, male mihi ab animo meo, et ab aliis necessariis meis, secundum hoc tamen non bonis, suggerebatur, conueniens fore ut in hoc mundo honoris alicuius prouectione proficerem. Sed cognosco, Domine, quia in lege tua prohibueras per gradus ascendi ad altare tuum; sic enim sacri cuiuspiam ducis turpitudinem reuelari posse docueras. Qui enim per  exterioris excellentie excrementa mysticum regimen attigerint, inde turpius cadunt, quod non equalia, sed in mirabilibus super se tentauerint. Et inter appetendum certe ex parentum meorum procuratione, talium culminum assequendorum rumoribus mee sepius quatiebantur aures; multi mihi adulabantur, ac factiose qualitatem animi mei explorare uolentes, quo ad eos, qui me nequiter emulabantur, studium sue delationis explerent, aut placituros se ex mei honoris affectatione putantes, et questui suo commoda mea ualitura dicentes, et ideo prouentibus meis semper meliora captantes.

Ecclesiasticas dignitates refugit.---At ego, sicut tu nosti, Creator meus, tuo solo instinctu, tua sola inspiratione, ad hoc conualui, ut quam pre [f., id  pre] timore tuo aspernarer ab homine petere, aut homini id mihi procuranti colloquium aut consensum prebere, super eo quod tui solius est muneris, honore ecclesiastico. Et scis, Domine, quia super hac duntaxat re nichil omnino uolo aut aliquando uoluerim, nisi quod a te aut accipiam siue acceperim. uolo enim ut et in hoc sicut alias ipse me feceris, non autem ego me. Alioquin non bene letaretur Isrel in eo qui fecit eum . Deus meus, quot aduersitatibus, quot inuidentiis tunc temporis opprimebar? unde et animus meus latenter ad id quod exterius mihi suggerebatur, quasi ad tentationis effugium estuabat; sed licet intus ista ferueret ambitio, nunquam tamen estus ad lingue transitum preualebat. Etsi enim turbabar,  non tamen loquebar. Tu scis, Iesu, quia cuidam talia procuranti, at non meo instinctu id peragenti, semel peccato prepediente mandauerim ut quod agebat citius ageret. Tu scis, inquam, quam egre id dixisse me tulerim. Etsi enim multoties nefarie alias labi protulerim [f., potuerim], emptor tamen, imo proditor columbarum semper esse timuerim. Et certe cum una sit columba, apud ipsos etiam cathedre sunt non cathedra. Quidquid enim in Deo et Ecclesia diuiditur, non est profecto a quo in eo patitur, Â»Ut sint, inquit, unum sicut et nos unum sumus ;Â« et: Â»Cum diuisiones gratiarum sint, idem tamen est spiritus, diuidens singulis prout uult ,Â« et  sequentia: Â»Thronus etiam Dei,Â« non throni Â»in seculum seculi .Â« Et: Â»De fructu uentris tui ponam super sedem tuam .Â« Que ergo una sunt apud Deum, per humane peruersitatis fiunt diuersa propositum.

Hec nempe considerans, nec capitis corporisque unitatem ignorans, nichil uolui usurpare in corpore, quia quidquid aliunde se intrudit, nequaquam capiti profecto consensit, et quod caput ignorat, quod non censeatur in corpore, nulli dubium constat. Qui enim dicturi sunt: Â»Nonne in nomine tuo prophetauimus, et demonia eiecimus?Â«  apostasii utique, ut sic dixerim, non commembres sunt, et ideo Â»Nescio uosÂ« audiunt , ac si diceret: Non eos in meo sentio, quia ex me non  uiuunt. Leuabat igitur fastidium spes quamuis friuola meum, et orabam te, Deus, ut si quando id quod de me tractabatur fieret, te solummodo auctore contingeret, et tedebat me quod per alios audiebam, a meis mihi parentibus ista queri, et alios pura Dei efficientia, nullo carnaliter procurante eligi. Etenim ipsi parentes non tam mihi quam sibi in huiusmodi cura prouidentes, mecum ullatenus super isto negotio non agebant, non plane iuuenilem animum super hac re irritare uolebant. Tandem Deo me diutius uolente [f., nolente] deludi, procuratoribus meis inspirauit, ut pro suis animabus saluandis alias commigrarent, et quarumdam abbatiarum monachis, qui eisdem super mea electione innitebantur, necesse fuit ut aliorsum diuerterent.

 Deus, tibi gratias, quia tunc intentio ad integrum puerilis emarcuit, nec ad aliquam terrenam ulterius dignitatem suspirare collibuit. Flagellasti namque me in tempore 481 illo, Pater, et corrector cupiditatum et leuitatum mearum Deum, afflixisti, et me ad cognitionem redegisti, ita ut me intra me constringeres, mensque hactenus uaga nusquam euolaret, sed ad solam humilitatem et cogitationis sinceritatem medullitus aspiraret. Ceperam iam tunc primum, Domine, experiri, et ad bonam solitudinem mentis, in qua conuersari tu soles, me contrahere ad Matrem celestis imperii, Dei genitricem Mariam, unicum meum in omni necessitate recursum, totius ei interni feruoris librare complexum.  Delectabar ergo affectuosissime esse modicus, horrebam penitus et gradum potiorem, et magni nominis umbram in mundo. Tum primum intimo illo sapore addidici ei quid uoluntatis unitas, quid eiusdem puritas, quid fuerit irreflexa perpetue paupertatis intentio. Quid dicam, Domine, quam momentaneus iste paradisus exstiterit, quam parua quies, quam breuis et ad dubium tante dulcedinis sensus?

Inuitus abbas Nouigenti eligitur.---uix paucis mensibus talia pregustaueram, uix Spiritus tuus bonus, qui in terram me rectam deduxerat , aliquantisper illuminate rationi insederat, cum ecce quasi diceres: Cum uoluisti, uolui, non uis modo et tibi displicet, uelis nolis, habe  illud; quorumdam remotorum et mihi funditus ignotorum emersit electio. Sed quenam electio? uere me fatear egregium, cum inter omnes qui mihi obuersabantur, sordidior, imo teterrimus, Deus, sub tuo testimonio iudicarer. Paucarum igitur quas attigeram litterarum, et docentis, ut dicebatur, exterius litura persone, electores meos effecerat cecutientes et lippos. Deus bone, quid dicerent si mea tunc interiora uiderent? Quid quoque sentirent, si qualis modo eis presim agnoscerent? Tu scis, qui, quo nescio iudicio, id ordinasti, quantum mihi indigner, quantum horream quod melioribus ac honestioribus me prepostere omnino presideam; scis enim, cordium renumque precognitor,  quia tale quid nullatenus affectabam, respui tamen, aut reprobari fede nolebam, teque precordialiter exorabam ut sic immunis a cepto fierem, quatenus et uerendum, et quod immodice extimescebam, onus non subirem, nec utpote fragilis ex mei refutatione deficerem.

De filii electione dolet mater.---Non te latuit, Deus meus, quam dure, quam egre tulerit mater mea dilationem [electionem], que aliis uidebatur honoris, sibi autem intolerandi meroris, nec mihi quidpiam tale contigisse uolebat, in quo periculum etatis adhuc nescie metuebat, presertim cum ignarus rerum forensium penitus essem, nimirum quas, solis litteris quondam intentus, nullatenus addiscere curauissem. Ab ipsa tamen, et ab omnibus pene  qui familiariter me nouerant, mihi crebrius incantabatur, non diu me qualicunque promotione cariturum. Tu etiam, Domine, nosti quo interiori oculo et bona et mala, si uspiam promouerer, mihi euentura loquebatur, que hodieque experior, nec me, nec alios latent. uisionibus quoque quamplurimis, sub mea et aliorum specie, longis post futura temporibus preuidebat; quorum aliqua indubie fieri contemplor, et facta, nec minus residua quedam fienda prestolor, quibus tamen attexendis supersedendum ex industria reor.

Deus, quibus illa monitis cupiditates a mente arcere monebat! aduersitatum infortunia que expertus sum certissime pollicens: lubricam semper suspirare iuuentam; per uarios cogitationum ambitus  animos frenare uagantes: ut eam de talibus disputantem non illitteratam, quod erat, feminam, sed disertissimum episcopum estimares. Monasterium autem, ad cuius regimen eligebar, Nouigentium uocatur, et est confinio Laudunensis dieceseos in tantum adiacens ut mediocris quidem, sed aliquoties stagnantis fluuii, qui Aquila nuncupatur, interstitio prefatum territorium a Suessionensi distinguat, de cuius uetustatibus si Deus opem dederit, in hoc nos opere tractaturos speramus.



CAPUT XX.

Diuersi casus qui in cenobio Flauiacensi accidere. Suggerius prior uiso demone furore corripitur.---Sed quoniam in hac Flauiacensi ecclesia sub Deo parente,  et beati Geremari loci eiusdem conditoris patrocinio coaluisse nos diximus, quedam que ibidem audiuimus, fierique uidimus, dignum ut memorie tradamus. Postquam ab euersione Danorum restituta est prefata ecclesia, quidam inibi monachus gerens officium prioratus, nomine Suggerius, bonis se agens moribus, in ipsa mortali egritudine decumbebat. Erat autem, ni fallor, frater anus illius que in sue initio conuersationis circa matrem meam conuersa est. Cui iacenti astitit diabolus, librum manu tenens, dicensque: Â»Accipe, lege, hunc tibi mittit Iupiter.Â« Quem cum ille audito exsecrabili nomine, exhorruisset, adiecit diabolus: Â»Diligis, inquit, domum istam?---Diligo, ait.Â« Et ille: Â»Scias eam totius religionis rigore sublato penitus post  tempus aliquod exordinandam.Â« Que uerba loquentis Satane cum monachus dignis obiurgationibus confudisset, recessit qui aderat hostis, sed monachus relato quod uiderat in amentiam uersus est, ita ut manciparetur uinculis. Qui tamen antequam exspiraret, menti sue rediit, et diem 482 bene confitens obiit. Cum ergo sciamus diabolum mendacem; et patrem eius ex solita inuidentia dictum credamus, alioquin ne uerum fiat, auertat Deus! Res enim postmodum ecclesie bene prouecta, huc usque bene prouehitur.



CAPUT XXI.

Monacho qui inscio abbate pecunias absconderat, quid euenerit.---uidi et ibidem sub nostro tempore ex milite monachum moribus, ut estimabatur, simplicem,  euo prouectum, qui in pagum uulcassinum ad cellulam quamdam ecclesie, quia inde oriundus erat, ab abbate suo destinatus, aggerem publici itineris, qui corruptus erat, licentia prioris sui restaurare proposuit. Muneribus ergo fidelium opus illud explicuit, quo profligato, quedam residua de eadem largitione retinuit. Interea lethali infirmitate corripitur, nec tamen quod male celabat ulla confessione retegit. Defertur ad monasterium cuius erat monachus; non abbati, non priori confitetur, quamuis dire ab eo tortiones, mortis uidelicet preconia sentirentur, sed famulo cuidam, qui infirmis ministrabat, argenti illa quantitas ab illo committitur.

Itaque cuiusdam intempestiuo noctis increscente  molestia e sensibus eripitur, pro mortuo terre distenditur, nos etiam  signo crepitante uocati adfuimus, psalmos, orationes, et conuenientia obituris expleuimus. Quo facto, hominem , ut monastici moris est, cilicio suppositum, ut uidebatur in extremis stridoribus uix efflantem, reliquimus, cui nullus uitam, omnes solum premortuo mox ultimum lauacrum spondebamus. Nec mora, nobis abeuntibus ille respirat; priorem  euocat; de eo quod fraudauerat, et cui fraudem commiserat, indicat. Dixit, et a priore absolutione recepta, post paululum repetitis singultibus exspirauit. Erat prior tunc temporis magister meus, de quo sepius ago. Ecce misericordie Domini multe, quia  non sumus consumpti , qui quem uult liberat de ore angusto latissime.

Exacto igitur a presentibus homine, questio pecunie in famulum tota deuoluitur. Ipse autem massam illam in stramine cunarum cuiusdam sue paruule infantis absconderat. At nocte cum infans cubitum locaretur, ecce demones instar catulorum a latere et a tergo insiliunt, et hinc inde circum circa pulsantes, et aliquoties uellicantes, in clamores et lacrymas concitabant. Cumque ab utroque interrogaretur quid fleret, se a catulis comedi respondebat. Tum mater, que matris mee ancilla et aliquando pedissequa exstiterat, ad ipsam dominam suam, matrem uidelicet meam, concurrit, deposita illa rufaria apud se reposita dicit, et infantis  sue discrimen in catulorum distractione subiungit. Cui illa: Â»Scias, inquit, demones esse, qui super illa diabolica pecunia iocundantur, et ei quasi suum recognoscentes instant.Â« Hoc maritus cognito, licet inuitus, et plurima uexatione cruciatus, ut sic dixerim, seu ui, seu clam, seu precario, istud quod repetebatur, effudit, et demonum quam proinde patiebatur infestationem non tacuit. Audiuimus quia cui uult Deus miseretur, et quem uult indurat , colligere ex subiecto poterimus. Et, o Dei admiranda iudicia! is siquidem de quo retulimus, totam in exercitatione equestri etatem, scortorumque feditate deduxerat; ille uero, de quo sum relaturus, acediosus quidem aliquantisper fuerat, sed nichil inhonesti alias de ipso claruerat.  Est plane hoc philargyrie uitium in tantum apud monachos perniciosum, utpote minus naturale, ut uix aliquod crimen reperiatur, cui tantopere diabolus subripiendo insidietur.



CAPUT XXII.

De monacho propter peculium in agris humato.---Alter quidam ex nostris monachus, et sacerdos ordine, cui nichil preter equitandi auiditatem poterat leuitatis ascribi, a matrona quadam nobili duos acceperat solidos; qui mox, dysenteria comprehensus, apud Sanctum Quintinum Beluaci desederat. Quo Flauiaci cognito, iussu abbatis ad propriam ecclesiam est relatus. Cumque plurimum ederet, et protinus indifferenter efflueret, accidit ut abbas suus uspiam migraturus ad eum locuturus  accederet, uerens ne se absente decederet. At ille sub abbatis aduentu ad requisita nature concesserat. Quem posito sibi dolio, quia procedere non poterat, cum cerneret incidentem [f., insidentem] mira deformitate horribilem, alterutrum quidem se sunt intuiti, et abbatem puduit tali in loco hominem conuenire, et misero non licuit confiteri, imo non libuit, nec absolui a crimine. Abbas recessit, et ille a dolio ad lectulum quasi requieturus accessit, in quo ubi est resupinatus, a diabolo est suffocatus uideres horribiliter herere pectori mentum et iugulum, ac si ex uiolenta depressione subactum. Inconfessus igitur et inunctus, et super maledicto illo suo peculio intestatus moritur. Nudato itaque  ad lauandum cadauere, reperitur pendens ab humero marsupium sub axella labere. Quo reperto, concussa qui inuenerat ad terram cum furore crumena, manibusque complosis cucurrit ad 483 monachos, insolitum eorum auribus rumorem inuexit. Inauditum plane fuerat apud ipsos, suorum quempiam sic obiisse.

Mittit itaque post abbatem, qui duobus millibus trans Beluacum apud quamdam uillam suam prandere iam ceperat. Per alium autem missum, qui huc peruenerat, iamdudum abbas eum obiisse acceperat, sed de solidis nil sciuerat, nil dixerat. Missus ergo ueniens ex parte fratrum qui miserant, consulit abbatem quid facto opus sit, an aliis consepeliri liceret, qui tam misere ab aliorum communitate  desciuerat. Communicato itaque abbas cum uiris prudentibus consilio, precepit agrariam ei fieri sepulturam, et ab oratione et psalmis exsortem, et pectori eius superponi pecuniam. Priuata tamen pro eo fratrum non defecit oratio, imo multo amplius institerunt, quo magis nouerant eum egere subsidio. Ex huius igitur morte repentina, ceteri circa peculium castigatiores redditi. Audiamus adhuc qualiter sint alias et pro aliis flagellati.



CAPUT XXIII.

Tonitruo et fulmine clades maxima in Flauiacensi ecclesia.---uix pauce hebdomades emense fuerant, cum esset uigilia martyrum Geruasii et Prothasii, paruo emergente tonitruo, nec crebrescente corusco, tempestuosi eris nubilus eminebat. Mane ergo nobis  surgentibus paruo admodum spatio prime hore signum insonuerat. Ad ecclesiam insolita celeritate conuenimus, post breuissimam orationem: Â»Deus, in adiutorium meum intendeÂ« dixeramus; sed cum uellemus aggredi sequentia, ictu ruente grandisono fulminis hoc modo penetratur ecclesia. Gallum, qui super turri erat, crucem, columque aut dispergit, aut cremat, trabem cui hec insidebant debilitat, et scindulas clauis affixas semiurendo conuellens, per occidentalem turris uitream intrat. Crucifixi Domini imaginem subter stantem, illiso usque ad ruinam capite, fixoque latere dextro, frangit, non ustulat, dextrum uero brachium et crucis et imaginis sic urit et truncat, ut preter manus pollicem de toto brachio quidpiam nemo  reperiat.

Percutiuntur duo monachi.---Quasi ergo percusso pastore disperguntur plagis ac mortibus oues . Dextrorsum enim per arcum, cui percussa imago suberat, flamma labens in cemento arcus descendendo bifurcam nigredinis rigam fecit; et in chorum perueniens, duos hinc et inde arcus stantes monachos percutit, et in momento exanimes reddit. Sinistrorsum autem altrinsecus ruens abrasa per gradus non passim cementi litura, ac si saxum inibi uolueretur, monachum etiam illic stantem tutudit, licet neque in duobus, neque in hoc uno quidquam lesionis aperte patuerit, nisi quod in euersis huius oculis ab arcu decidens puluis  apparuit. Illud mirum quidem fuit, quod qui mortui sunt substitere sedentes; nos uero qui fulminis uehementia stupescentes pene exanimes eramus, proni in alterutros rueramus. Aliqui autem nostrum qui cecidimus, a cingulo inferius sensum corporis omnem perdidimus; aliqui adeo lesi sunt ut metu mortis sacro confestim oleo eos inungeremus. In quorumdam sinus flamma subintroiit et pilos uniuersos adurens, et ascellarum, que subhircos nominant, succrementa conflagrans, pedules ac soleas pertusando per extrema progreditur.

Deipare imaginis facies tristis apparet.---Dici non potest quam iudicialiter in momento illo celestis disciplina seuierit, per quos anfractus huc illucque discurrerit, quid leserit, quid usserit,  quid fregerit. Ut simile factum in Francia nostra nemo etate didicerit. uidi, Deum testor, post horam qua hec acciderant, beate Dei Genitricis imaginem, que infra crucifixum stabat uultu adeo turbulento et a solita serenitate mutato, ut penitus alterata uideretur. Qui cum meo intuitui non crederem, hec ipsa etiam ab aliis notata cognoui. Postquam autem a stupore, qui ex euentu illo acciderat, experrecti sumus, et confessione facta, quid pro peccatis nostris passi eramus, supra quam dici ab homine potest, tristes pensare cepimus, et statuti a Deo contra facies nostras ex respectu conscientiarum nostrarum didicimus quam iuste pertulerimus, illico pie Matris faciem in serenum uersam uidimus. Omnem sane fidem superat dolor  et pudor, qui in nobis aliquandiu fuit.

Iterum de fulmine.---Post paucos admodum annos cum huius iam memoria facti omnium pene oblitteraretur ab animo, simile Deus commonitorium repetiuit, excepto quod neminem lesit. Nam iuxta eminentem camere cuiusdam caminum pauo nocte substiterat quieturus, in tantum ut se totum ei dum somno deprimeretur imprimeret. Festiuitas sancti Iacobi apostoli, et pariter Dominica habebatur; cum nocte grauis tonitrus fragor insisteret, fulmen camino irruit, quidquid eius camere eminebat subruit, pauo ei incumbens immobilis stetit, puerulus monachus subter dormiens ne a somno quidem est excitus; famulus autem quidam stupore capitis ac membrorum dure est attonitus. Iuxta beatum  Augustinum, [non] frustra montes Deus aut insensibilia percutit, sed ut a nobis pensetur quod, dum ea, que non peccant, sic impetit, magnum iudicii discrimen peccantibus intendit, nutricem pro exemplo inferens 484 que fuste terram uerberat, ut infantulum ab importunitate compescat.

De conuersatione monachorum fulmine tactorum.---Preteriit me, dum de priori infortunio loquerer, de trium illorum qui perempti sunt moribus loqui. Duo siquidem nouitii uix octo in conuersatione menses impleuerant, quorum alter sub colore grauitatis minus apud se idoneus erat, alter sub leui habitudine nil nimis odibile intus quod sciremus habebat. Hi, pridie quam paterentur, multum sub ea  quam dixi diuersitate se gesserant, mane etiam, quo hec contigerunt, cum tonitrui uoces ille exterius leuis audisset, uerba exinde dicere ridicula cepit, statimque intrans ecclesiam ictum illum quem risit excepit. At tertius uocabulo Robertus, qui et in seculo Columba cognominabatur, ob sinceram quam habebat simplicitatem, iuuenis tunc primis genis pubescentibus, in omni cognitus honestate, in ecclesiastico ac fraterno officio tantopere erat expeditus et solers ut uicarius pene quotidie omnium haberetur. Attigerat autem et bene grammaticam. Is matutina illa hora, que ibi fouebat exitium, cum me surgentem, ut solitus erat, preuenisset in claustro sedere, significauit mihi quod ingentibus et reliquo corpore magnis doloribus  angeretur. Et subinde commotum respectabat ad erem, ex quo et mox occubuit. Ecce ante ruinam cor illorum duorum exaltabatur, quorum, ut credimus, in Dei iudicio seuerior mox erat futura sententia; gloriam uero in isto precedebat humilitas, cui et illico nulli dubium quin diuina foret accessura sublimitas. Nam cuidam mox reuelatum est quia hi tres Romam ad Sanctum Petrum pariter commigrarent, sed duo umbratiles, et qui uix uideri possent, tertius ille albatus, et solita sagacitate uiuax, ac mobilis properabat.

Accessit post aliquot annos iam horum oblitis, et securitate torpentibus, tertia correctio. Iam ab ecclesia eadem fueram digressus. Mane quodam, quo fieret tempestuosa commotio, ad maius altare  litanias cantaturi processerant. In choro enim, in quo primum ceciderat, subsistere non audebant, cum subito flamma superna ruit, et, sicuti ii qui uidere testati sunt, usque ad altaris crepidinem densescendo, circuitum eius tetra ad sulphuris instar impleuit. Cuidam monacho presbytero oculos ibi obduxit, duobus pueris ad altaris pedaneum capita habentibus, ac prostratis, quorum alter ex Iudeo conuersus, sed precordialiter fidelis erat, ab altari sublatis, proculque transactis, pedes aram uersus, caput ab abside parietem ipsis nescientibus motus ille conuertit. Arcam, que post altare erat, per loca debilitans fulmen introiit, planetam que pretiosior putabatur, cum pars plurima ibi thesauri  esset ecclesie, solam fide corrupit. Cuius hec miranda ratio est.

A rege Anglorum, uiro prorsus illegitimo, et Ecclesiis infenso, qui Rufus, quod et erat, cognominabatur  , quem Deus sui ipsius amasii sagitta, dum uenaretur, occidit, planeta ipsa ex nomine petita est. Qui proprios cum nollet exhaurire thesauros, monachum huius rei exsecutorem destinauit ad abbatem monasterii  quod uocabatur de Bello, mandans ei ut quindecim marcas argenti ipsi monacho daret. Abbate uero renuente, per regis uiolentiam monasterii preda abducta, et mox marcis quindecim, uellet nollet, ab eodem abbate est redempta. Inde sacrilega, imo per sacrilegos planeta tanta est etiam fraude cempta, nec minori  fraude composita, ut in procurando, in emendo, ut componendo tota constet in maledictione conflata; nec enim medium pretii, postquam post hunc euentum in partes missa considerata fuit, est ualere probata. In ipsa plane eius compositione multa emptoris fraus detecta tunc est. Hec igitur integris ceteris ornamentis sic est iure damnata, licet suo mercatori simili parsum uideatur a pena.

Cuidam autem monacho mordacem gerenti conscientiam ante hoc factum tale quid apparuit: Imago Domini crucifixi de cruce descendere uidebatur, de manibus, latere, ac pedibus sanguine exstillante. Per chori medium incedens dicere audiebatur:  Â»Nisi confessi fueritis, moriemini.Â« Qui experrectus horruit seipsum, sed antequam confiteretur, subit huiusmodi cum ceteris omnibus periculum, qui confessus iusti iudicii magnum dedit indicium. Pro quo iam consternato discrimine, die quo hec primum accidere, perennia quotannis sunt instituta ieiunia, eleemosynarumque beneficia.  Missa ad beatam Mariam et de ipsa quotidiana, preter hanc quoque missa de Natali Domini ad altare Sancti Michelis omni Dominica. Sed iam properemus ad alia.



CAPUT XXIu.

Demones terrent monachum morti proximum, qui malo fine periit.---Eo anno, imo post quatuor primi casus menses, quidam monachus ordine presbyter,  matris mee quondam in seculo capellanus, uir ad oculum tunc religiosus, sed tunc et postmodum uitiis enormibus, a quibus custodia humana abstineri non poterat, irretractabiliter deditus, facile ceperat infirmari. Qui insperatam in biduo perductus ad mortem, cepit atrociter hac illacque 485 despicere. Cumque ab iis qui esse eius nouerant rogaretur quid cerneret, respondit: Domum plenam barbaris hominibus. Cumque illi intelligerent sibi eos qui uidebantur non alios quam demones imminere, ceperunt ei suggerere ut se signaret, et beatam Dei Genitricem inuocare speraret: Â»Spem, inquit, et fiduciam in ipsa haberem nisi barones isti insisterent.Â« Mirum dictu quod barones  eos uocauerit, quod ex Greca etymologia graues significat. Et, o quam male graues erant, qui non iam penitentia aut inuocatione aliqua amoliri ualuerant! Interrogant denique in quo potissimum angeretur. Respondet ille sic se sentire, ac si ingens productile ferrum guttur eius et precordia, flamma excandescente, perureret. Cum autem esset nox quietissima, ut ne uenticulus audiretur, ceperunt fenestre domus parietibus appelli, et quasi ex aliqua intrantium frequentia crebro repercuti. Duo eum monachi, ceteris in domo dormientibus, asseruabant, et, conscii quod talia non ex bono fierent, estuabant. Inter illa ergo que diximus uerba efflauit. Erat autem homo multis indignitatibus addictus, unde et talem uitam talis consecutus  est exitus.

In cemeterio ecclesie illius sepulcrum cuidam defuncto monacho parabatur; nec ille, cui id officii attinebat, meminisse non poterat, eo se in loco tumulum effecisse. Fodit igitur, et cum altiora petisset, tabulam que supponi solet sarcophago reperit, qua dimota, uacuum pene sepulcrum inuenit, nisi quod cucullum , quem caperonem uulgo  uocant, cum capite introrsum reposito, et crepidas feno semiplenas  ad pedes sarcophagi reperit, in toto autem medio nichil. Quod cum aliqui uidissent, nobisque  retulissent, Dei incomprensibile iudicium mirati sumus: que tam occulte ac subtiliter fieri peruidemus. In quo illud dignum est miraculo, quod caput ibi dimissum. Corpus autem quo Deo placuit a suo loco exportatum est. Cui simile quiddam a bone memorie Manasse archiepiscopo, qui ante hos annos fidelissime decessit, et certius a monachis beati Remigii in Remensi urbe addidici. Artaldus quidam huius ciuitatis archiepiscopus ad pedes beati Remigii quondam fuerat sepultus: qui post plurima tempora ex edificiorum mutandorum necessitate retectus, cum eius sepulcrum fuisset apertum, nichil inibi de eius corpore est omnino repertum, planeta sola de eius uestibus illic residua apparuit, quam constat  quia cum eius corpore non tabuit, quia prorsus illesa patuit. Et certe si eius corpus ibidem putruisset, tabes utique casulam corrupisset. uidemus his temporibus, que apud beatum Gregorium referuntur, super noxiorum cadaueribus Dei iudicia innouari, quos per sacra loca constat indebite tumulari.

Monialis que uitam fede transegerat nec penituerat, post mortem uisa est torqueri.---In monasterio uirginum Cadomi constituto, quod a Mathildi Anglorum regina constructum est, que Guillelmi ex Northmannorum comite regis  uxor fuit, monacha quedam fuit, que sub peccatis aliquibus fedis sese receperat, nec quocunque monitu ad confitendum cogi potuerat. Hanc sub ea obstinatione mori tunc contigit, que  nec inter moriendum utile quidquam dixit. Cumque una ex sororibus in cellula qua illa obierat, quadam nocte dormiret, uidet in somnis in ipso camino domus nimios ignes accendi, eamque in medio positam non solum conflagrari, uerum a duobus malignis spiritibus hinc et inde duorum malleorum ictibus tundi. Que cum tantas misere illius mulieris tortiones attenderet, scintilla una considerantis in oculum ex percussione mallei uisa est euolasse. Unde et ex coctione insidentis igniculi eam contigit euigilasse. Qua ex re factum est ut, quod uiderat in spiritu, pateretur in corpore, et ueritati uisionis uerax congrueret testimonium lesionis.



CAPUT XXu.

Aedituus, qui pauperem durius pepulerat, castigatur.---Quidam  Flauiacensis monachus Otmundus uocabatur, qui cum adhuc clericus plurima monasterio contulisset, ad extremum sese contulit. Qui suscepto monachatu cepti boni penitens, egre nimium quod fecerat, tulit. Sed mox a Deo infirmitate corporis castigatus, sensit, egitque postmodum uiciniora saluti, nec sacrum iam ordinem necessitate, sed coluit uoluntate. Is ira mobilis cum equo plus esset, factus ecclesie edituus  , pauperculum hominem, qui a se eleemosynam importune petebat, dure plusquam debuerat ab ecclesia expulit. Quo interdiu facto, cum nocte sequenti uigilias significaturus ad ostia aperienda prodiret, ecce diabolus, in specie  hominis pauperis quem pridie male eliminauerat, sibi obuius fuit, et fuste eleuato monachum quasi percussurus impetiit. Fores namque inter clerum et populum interiecti parietis aperuerat, et ad alias, per quas intrat populus, reserandas procedebat, cum repente exterioribus obseratis in exitu anteriorum a medio basilice ille simulans se ferire prosiliit. Cumque ille pauefactus cessisset, hominem estimans quem hesterno arcuisset, in se tandem rediit, et dum ostia forinseca clausa pensat, diabolum tandem fuisse credidit, qui hoc signo suum opus in homine denotauit.

Molestias ingerunt demones agonizanti.---In hiemali tempore dum ad nature requisita consurgeret, solitis indui pigritans sola cuculla 486 uestiebatur, et inter moras illas frigore mortifero angebatur.  Nec multo post extremarum corporis partium tumore perductus ad mortem, nomen ipsum mortis plus iusto moleste ferebat. Cumque indesinenter, heu! sibi sub tantis meroribus clamitaret, ad extremam deuenit horam. Qui sumpta communione, et per Dei gratiam retenta, cetera enim redibant ad uomitum, spiritum iam laborabat absoluere. Interea cum hec prima fierent hora noctis, et custos ecclesie uir bonus sese cubitum collocasset, ecce audit in cemeterio, quod iuxta erat, fratrum, innumerabilem demonum frequentiam consedisse. Qui cum liberum ad hec sentienda haberet intellectum, potentia tamen quadam spirituali deprimeretur ad lingue et corporis motum, intreunt ecclesiam,  et ante lectum eius transeuntes, inter chorum et altare sese proripiunt, et ad domum qua decumbebat egrotus intendunt. Cumque ille, qui ista mentaliter fieri sentiebat, Deum ut ab iis saluaretur in spiritu exoraret, nec causa mortis tantum cogi exercitum ignoraret, mox ut ad cellulam agonizans [f., agonizantis] attingunt, fratres, qui circa morientem fuerant, ad conuocandum aliorum conuentum tabulam ex more percutiunt. Quo dum conuenitur, ille nec mora resoluitur. Quod idcirco retulerim, non quod in malignam illam partem eum cessisse crediderim, sed quod omnes mecum pensare commoneam, quod princeps mundi uenit ad Filium Dei, in quo non habebat quidquam. Et si ad illum, ad nos quam potius [l. potius quam ad nos]  in quibus pene totum habet, diabolicam certum est rapidis affectibus conuenire dementiam.

Mulier infanti imprecata diabolo mancipatur.---Mulierem inibi uidi, que cum suo paruulo filio atrocissime irasceretur, inter alia maledicta, quibus innocentem iaculabatur, infantulum baptisma etiam, cui intinctus fuerat, ore nefario maledixit. Que confestim arrepta a demonio baccari insanissime, et detestabilia loqui et agere cepit. Que perducta ad ecclesiam, et fratribus exhibita, per orationes et exorcismum sensui reddita, ex uexatione edidicit Dominica non maledicere sacramenta.

Energumena monachi prauos mores appetit.---Puellulam itidem uidi energumenam ad memoriam inibi  Geremari confessoris adductam. Que cum diebus aliquot commorata fuisset ibidem, quadam die tracta est a parentibus ad altare. Cui cum assisteret, retorto ad chorum capite uidet pueros monachos post se stantes, et ait: Â»Quam pulchros, Deus meus, iuuenculos! sed est inter illos unus qui nequaquam eis cohabitare deberet.Â« Quo audito ualde mirati sumus, quorsum talis sententia respectaret. Nec mora quidam ex ipsis fuga elabitur, et inter fugiendum praua eius uita moriendo deserta religione detegitur.



CAPUT XXuI.

Ad sortilegia addiscenda Satan admittit neminem, nisi prius Christiane professioni abrenuntiet.---Quoniam de demonibus agere cepimus, quedam subnectere  idoneum iudicamus, quorum exemplo et eorum oracula, eorumque qui eis confabulantur consilia uitare possimus. Neminem enim ad sua maleficia addiscenda admittunt, nisi quem totius sue Christianitatis honore, detestabili primum sacrilegio exuunt. In quodam nobili monasterio monachus quidam ab ineunte etate nutritus fuerat, grammaticamque aliquantisper attigerat; qui ad cellam ecclesie appendicem a suo abbate directus, cum inibi moraretur, in morbum incidit, cuius causa cum Iudeo quodam, gnaro medicine, loquendi malo suo occasionem sumpsit. Ex mutua ergo familiaritate sumentes audaciam, sua sibi incipiunt reuelare mysteria. Itaque sentiens monachus malarum artium curiosus Iudeum maleficia nosse, multum  ei institit. Assensit Iudeus, et sequestrum ei apud diabolum se futurum pollicetur. Statuitur locus, colloquiique dies. Tandem eo mediatore sistitur ante diabolum; petit se doctrine huius eo fieri auctore participem. Refert preses ille nefandus neutiquam hoc fieri, nisi Christianitate negata sibi sacrificium deferatur. Interrogat ille quod Quod delectabilius est in homine. Quod illud? Sperma libabis, ait, tuum; quod cum mihi profuderis, inde quod sacrificantibus est debitum pregustabis. Proh scelus! Proh pudor! Et is a quo hec exigebantur erat presbyter. Et hec ad tui ordinis et tue benedicte hostie sacrilegam ignominiam fecit tuus antiquus hostis, Domine. Ne sileas, neque compescaris a uindicta, Deus . Quid dicam? Quomodo  dicam? Fecit quod petebatur infelix, quem tu, o utinam ad tempus! deserueras. Fit itaque cum horribili libamento super fidei relegatione professio. Quas autem artes exsecrabili hoc mercimonio compararit facto notificemus in uno:

Mulier in canem conuertitur.---Quamdam cogniti generis monacham colloquio suo assueuerat. Erat autem in cellula commanens, uno tantum sodali monacho, qui quidem exteriora curabat, is domi uacabat ineptiis. Die ergo quadam suo cum contubernali a negotio redeunte domi sedebant, quem cum porro uidissent, diuerticulum mulieri non patuit, sed exitus eius reditum monachi offendebat. Trepidam itaque nouus incantator intuens sociam, uade,  ait, in occursum uenientis, nusquam dextra leuaque respiciens, nil uerearis. Credidit femina et processit. Ille uero substitit in ostio, et precantans ei que didicerat, in canem eam conuertit immanissimum. Que cum redeunti monacho propinquasset: Â»Heu! inquit, unde tantus canis aduenit?Â« 487 Illa uero multum pauefacta pertransiit, tantum ex eo uerbo sub qua specie euasisset, agnouit. Monachus denique et ipse domum ueniens rogitat unde tam insolite magnitudinis canis emerserit. Â»uicini inquit, illius nostri est. Nonne eum iam dudum nosti?Â« Sic siluit dum uera putat. Diu igitur sine Deo uiuens, demum graui morbo, Deo propitiante, percutitur, et, uelit nolit, quod gesserat confitetur. Res ad iudicium sapientium, et maxime Anselmi Cantuariensis postmodum  archiepiscopi, tunc Beccensis abbatis, prouocatur, et sub eius potissimum censura, ab omni diuinorum mysteriorum ministerio eorum spurcissimus profanator abiicitur. In qua tamen abstentione positus, nunquam ab eius animo oblitterari poterat, quin adhuc futurus esset episcopus. Quam spem indubie acceperat a demonibus, semper quidem, et hic quoque mendacibus, quia ante paucos annos non modo [non.] pontifex, sed in eternum expresbyter est defunctus

Clericus demonem quem consulturus adierat, inuocato Marie nomine, fugat.---Attexam cuiusdam initium, sed meliori fine conclusum. Quidam clericus in Beluacensi pago scriptandi arte uiuebat, quem et ego noueram ; qui postmodum apud castrum Britoilum cum altero malefico fabulam habens clerico, tale quid audiuit: Si questui mihi esset, quiddam te docerem, quod cum faceres, quotidiana, sine ulla administratione hominis, pecuniarum dona perciperes. Querit ille quid facto opus esset. Infert maleficus quia ciui infernorum, scilicet diabolo, litandum sibi foret. Qua, inquit, uictima? Gallo, inquit, ita ut ouum, de quo concretus est, die Iouis in mense Martio a gallina constet expositum. Hunc ergo postquam torrueris, in ipso noctis principio tecum sumens, uti tostus est, ueru adhuc ei intuso, ad proximum uiuarium mecum ibis. Quidquid autem ibi uideas, audias, sentias, non Deum, non beatam Mariam, non ullos sanctos inuocare  presumas. Faxo, inquit. Mirabile factum! Ad locum ergo noctu ueniunt, et hostiam tali Deo congruam secum ferunt. Cumque ille ex nomine inuocasset demonium, et prauus ille discipulus teneret gallum, suscitato turbine demon astitit, gallum sibi corripuit, exterritus ille qui ducebatur, sanctam Mariam inclamauit. Cuius potentis Domine audito ille nomine cum gallo suo aufugit, ita ut eumdem efferre non sufficeret, sed eum in quadam uiuarii insula quispiam de piscatoribus postridie reperiret. O regium et dulce tuis nomen, malignis partibus sic pauendum! Iratus est autem maleficus aduersus clericum, cur tantam sub tali negotio feminam inuocasset. At ille penitentia actus  ad Lisiardum Beluacensem  archidiaconum auunculum meum, uirum undecunque litteratum, prudentem, et ad talia curialem ac famosum, accessit; confessusque quod gessit, orationibus ac ieiuniis sese ad penitudinem ipso iubente depressit. Hec de iis que in monasterio uiderim  aut audierim dixisse sufficiant. At deinceps, cum superius de illa nostra qualicunque electione dixerimus, quis ipse locus, qualiter institutus, quas antiquitates habuerit, ad quem translati Deo auctore sumus, alterius libelli initio attingamus.



LIBER SECUNDUS. Initia et progressus abbatie B. Marie de Nouigento referuntur.



CAPUT PRIMUM.


 uocatur siquidem Nouigentum . Qui quantum ad habitationem spectat monasticam nouus; quantum uero ad usum secularem uetustissime cultus. Quam opinionem si nulla litteralis iuuaret traditio, suppeteret profecto affatim peregrina, et non, putamus, Christiani nominis sepulchrorum inuenta contextio. Circa enim ipsam, et in ipsa basilica tantam sarcophagorum copiam coniunxit antiquitas, in multam loci famositatem tantopere expetiti, cadauerum inibi congestorum commendat infinitas. Quia enim non in morem nostrorum ordo disponitur sepulcrorum, sed circulatim in modum corolle sepulcrum unius multa ambiunt, in quibus quedam reperiuntur  uasa, quorum causam nesciunt Christiana tempora. Non possumus aliud credere nisi quod fuerunt gentium, aut antiquissima 488 Christianorum, sed facta gentili more. Quedam autem sunt in eadem ecclesia littere metro composite, quibus ego nulla adniterer auctoritate, nisi quedam, que plurimum eorum roborant fidem, uiderem hodieque constare. Que historia sic se habere secundum scripture huius seriem traditur:

 Mira de rege Brito-Saxonum.---Apud Anglos ante incarnati uerbi in celum assumptionem, regem quemdam exstitisse refert, qui quidem non Angli, quod nouius nomen est, a quadam parte Saxonum, qui illas postmodum usurparunt terras, sed Britones ab antiquo uocantur. In ipsa ergo Britannia, Oceani  uidelicet insula, rex idem fuerat litteris peticis ac philosophicis uberrime fultus, et ad hec naturaliter sibi insita bonitate ad misericordie opera fusus. Cumque egene manui non Dei, quem adhuc ignorabat, intuitu, sed humanitatis eximie, qua affluebat, impulsu, dapsilem se preberet, dignum fuit ut pie nature exercitio clarioris intelligentie munus accederet. Cepit enim disertissimis apud se coniecturis discurrere quid inter tot deorum suorum formulas certi numinis sperare deberet. Pensans enim quenam in moderatione celi et terre poterat inter eos esse concordia, cum in coniugiis, dum aduiuerent, suis fuerit et impuritas ac simultas indubia; et in dominiis terrarum suarum, filiorum in patres, patrum in filios usque ad uicariam aut exclusionem aut mortem patuerit inter ipsos crudelis  inuidia, et cum de ipsis cunctis pene peiora mortalibus cantitentur, dementie arbitrabatur extreme si talibus terre, nedum celorum regimen ascribatur. Et quis eos ad superna disponenda traducat, quorum quondam miseranda potentia terrarum particulas qualescunque sine turpi commissione tenere non poterat?

Celesti lumine illustratur.---Hec homo similiaque reuoluens, exclusis a corde inanium iam, ut putabat, numinum imaginibus, ad unum incomprehensibilem, quem sine forma coli oporteat, qui omnia unus una concordia administrat, cuius inuisibilia per ea que facta sunt iam intellecta conspexerat  colendum se uertit. Cum ergo in his utilibus argumentis sub quibusdam tamen hesitaret  ambagibus, Deus, qui beniuolis meliora declarat, hominem hunc celesti missa ad eum uoce sollicitat uti Hierosolymam usque procedat, ibi auditurus quid de Deo sentiri deceat, qualiter a Deo Dei exiens Filius inter homines pro hominibus sese habuerit, quid perferendo, aut quid deuenerit, quos diuini nominis exemplandi uicarios post se reliquerit; quosue, cum se illo transtulerit, tantorum mysteriorum indices, Matrem uidelicet cum uniuerso apostolatu reperturus sit.

Regnum abdicat. Nouigenti hospitatur. Nouigenti descriptio.---Igitur rex ille Britannicus, rebus et regno positis, enuntiato sibi fidei oraculo, ad experienda que didicerat properare proposuit. Deserta itaque patria, et classe parata, contiguum  tranans equor, transmisso oppidorum plurimo ac urbium interstitio, prouincie Laudunensis attigit limitem. Ruri igitur quod prenominauimus Nouigentum, hospitium appulit sortiturus. Est autem locus ille sub castello, qui Codiciacus  appellatur, nouo quidem et a rusticis, ut ferunt, terre huius, ualde superbis et ditibus, propter externorum incursus edificato.  Castelli ergo nulla omnino antiquitas. Locus ille, de quo agimus, tunc temporis uenationum feracibus ambiebatur siluis,  fluuio quem supra diximus Aquila utiliori maxime quam maiori; nam celebrioris nominis undas piscositate superans uberrima, aluei sui nequaquam meatu concluditur, ceterorum instar fluminum, sed aquarum stagnante copia uiuariorum more protenditur. Montium hinc inde prominentium uineis  deuexa cinguntur, humus utrobique Libero Cererique conueniens, omnium bonarum frugum gleba genitrice laudatur, fluuioli fecunditas pratorum longe lateque tendentium amenitatibus commendatur.

Inibi uirgini Deum pariture sacratum fanum.---Traditur autem ab antiquis et pro certo astruitur quod eo in loco uetustissimum exstitit quondam fanum, non existentis cuiuspiam Dei nomine aut honore sacratum, sed  ei femine nondum nate, que Deum et hominem esset genitura, dicatum. Erat ergo matri future Dei nascituri deuotum. Quod nemini quidpiam sapienti uidetur absurdum quippe qui Deum ignotum apud Athenas coluerant , certe nasciturum ex femina, sicut et ceteros  deos gregarios quorum matres nominant, minime nesciebant. Et si nascituro iam sacellum dicabatur, mater huius, sicut et aliorum, honore nequaquam simili priuabatur. Quod ergo illic gignendo non discredendum est, quod et istic fieri potuit geniture. Ad hunc itaque locum regem Britannicum contigit aduenisse, qui opportunissimi ruris gratitudine tentus, sui suorumque uexata tractu itineris corpora inibi refouere disposuit, et animalia lassabunda octo diebus uberi quod adiacet pabulo recreauit.

Rex Ierosolymis appulit.---Exinde progrediens, post emensa soli marisque spatia, tandem Hierosolymitanis sese menibus intulit. Nuper igitur Saluatore passo, et a mortuis suscitato, et ad celestia  eleuato, ad ultimum Spiritu dato, reperit urbem diuersis contentionibus diuersantem, his facto offensis, illis facta probantibus. Nec ulla exstitit eos quos querebat reperiendi difficultas, sed res magnis celebrata 489, rumoribus noue huius promulgatores legis facili indicio propalauit. Non enim eos solita hactenus claustra tenebant, nec a sui testimonio Domini Iudaice eos seditionis metus arcebat; sed erat considerare eos in populis eminentes, ut auctoritatem uerbi euidentia stationis impleret. Quid immorer? Inter populares igitur Petrus cum undecim inuenitur frequentius, largissimo iam discipulorum asseculante conuentu, totius nostre fidei et glorie speculo, suam ibi presentiam, et diuine  carnis testimonium perhibente Maria. Quos rex ille Britannicus, Deo mox delaturus primitias, cum uirgine Matre compellans, causas itineris sic expromit:

Â»De remotissimis terre finibus ad uos, Patres et domini, audiendos me deuenisse uidetis. Ego ex debita successione parentum Britonibus hactenus imperaui. Sacra uero prisca, que errore uetusto uenerabilia duxere, cum hucusque coluerim, hac ab eis nuper ratione desciui. Cum enim ipsos attenderem, quos antiquitas deitate indita honorauit, teterrimos fuisse mortalium, et post enormes spurcitias nature debita exsoluisse perpensitans, rationabilibus reperi coniecturis homines in celestibus, qui sub celo terrestribus indigentes uixerant, sola opinione  prefixos, celum et terram queque in eis sunt creare nullatenus potuisse, quos celorum erumque clementia, et terre opulentia hoc in mundo constitit coaluisse. Horum ergo numinis ratione disperdita, meo tandem certissimum sedet ingenio, his diuina in finem auctoritate priuatis, unum posse et debere credi unius Dei opificium ac regimen, a quo uno sicut sunt omnia, ita ea in se continens attemperat uniuersa. Postquam Deo est mens mea coagulata sub uno, et delubra delubrorumque figmenta eterno sunt proiecta fastidio, quasi defecatis iam ab idololatrie sentina precordiis, puritas illico e celestibus totius uere religionis inclaruit. Nam diuina uoce mox iubeor huc uenire, ubi in dispensatione Dei Filii nuper passi, ueritas unice credulitatis  per uos mihi tradenda promittitur esse. Per hanc ergo pronuntiati mihi Numinis quam inpresentiarum uideo Genitricem, et per uestra uos contestor officia, ut mihi prebeatis huius regenerationis noue mysteria.

Fidei rudimentis imbutus baptizatur. Quilii nomen ei imponitur. Reliquias petit et accipit.---His Petrus, cum felici illo collegio sub Maria celestem cetum clarificante, auditis, Dei et hominis Filii magnificentiam adorauerunt, qui cum recens, et gratie predicatoribus nunquam adhuc sparsis, salutem in medio terre fecisset, noue plenitudinis huius iam in occidentalium partium fines tam subito uerba fudisset. Tradita igitur homini fidei regula, et sequenter abluto baptismatis unda, ibidem Quilius  nomen accepit. Confirmatus itaque sub tantorum schola magistrorum, super eius quod susceperat intelligentia sacramenti, digressurus ab ipsis et rediturus ad propria, sacra reliquiarum ab eis exegit fideli corde pignora, de his uidelicet que corpori Saluatoris didicerat fuisse contigua. De uinculis ergo quibus Dominum ad stipitem ligatum nouerat, de flagris quibus impia manus membra beata sulcauerat, de spineo serto, quod sacrum caput ambierat, de ipso crucis ligno cui appensus fuerat, de camisia Dei Genitricis, in qua, ut dicitur, Dominum enixa fuerat, de omnium induuiis apostolorum ipsorum pia deuotione petiit et accepit.

Obiit Nouigenti.---Hec modico condita loculo  secum tulit, repedandi curas insumpsit, et transmisso interiacenti regionum spatio, ad rus illud, in quo inter eundum pausandi gratia fuerat remoratus, deuenit. Qui continuo insperata correptus egritudine, cum cubitum se locasset, reuelatur ei in somnis quod ibidem finem sortiretur uite presentis. Dicitur etiam illi quod non alias quam hic membra eius essent habitura sepulcrum, in quo tamen illas quas Hierosolymis a sanctis apostolis acceperat reliquias, sub eodem cespite sciret esse condendas. Expergefactus homo, et ex sue prenuntiatione mortis cogitationibus iam uniuersis restrictis ad unum, sub spe secuture mox glorie de extremis sui cadaueris utensilibus tractat. Diem igitur inibi obiens, et depositum ei qui id sibi commiserat,  indemne restituens, ubi corporis eius gleba monumenti obtinuit requiem, ibi reliquiarum iuxta ipsum habuit loculus sedem. Inde, Deo post temporis plurimum procurante, exempta capsula, et a quibus nescio fidelibus uetusto opificio auri pretiosi bracteis adoperta, ad nostri huius temporis deuenit intuitus, et antiquis hucusque prebet testimonia noua relatibus. Itaque loci illius sic perhibentur sese habuisse initia.



CAPUT II.

De ipsa Nouigenti ecclesia. Quo modo monachis concredita. De Henrico abbate.---At Christiane legis uiuiscente succursu, bone multum habitudinis Ecclesia illic ex antiquo sub nomine Dei Genitricis  enituit. Sub oppido etenim quod prediximus Codiciacensi constituta, uillis quoque uetuste memorie et ditissimis constipata, magno quorumdam adiacentium concursu ac ueneratione contingitur. Ferebatur etiam, dum sub illa paruitate se ageret, diuinis crebro illustrari luminibus, et miraculis sepius honorari, quippe nec id iniuria, quia 490 apud homines indebite consistebat in humili.  Castelli autem ipsius sub florentissimis principibus dilatate longe lateque dominio, et proceribus multa liberalitate et opulentia preditis, ob claritudinem loci, de cuius sanctitate dulcissima ubique redolebat opinio, ex deuotorum consilio propositum est ut, ad frequentiam diuini seruitii inibi habendam, monachis traderetur. Quoniam spes non erat tali cepto maioris  incrementi; non enim multo uberiores quam sex monachorum usu apparati loco illi redditus uidebantur, a rudibus, et minus doctis ad aliqua instituenda uel promouenda personis ecclesia cepit innouari. Que quoniam ducem, et alicuius argutie preceptorem in edificando non habuit, laciniosum quidem quod factum est fuit. Meliori igitur quam nunc copia exuberante tunc seculo, ex procerum castelli muneribus, crescente locello, cui tamen in donorum primitiis, et largitas precesserat dominorum, et in largitionibus alienis suffragabatur assensus, commodo satis et loci fratrum, et eius patronorum prouisum est consilio, ut B. Remigii tunc abbatem, qui iam dudum  Humiliarensi monasterio   preerat, magnificum scilicet uirum  Henricum cenobiolo etiam ipsi preficerent. Qui siquidem non litteris, non genere clarus, sed in rerum forasticarum sic fuit dispensatione conspicuus ut interioris regule statui bona sollicitudine pariter redderetur intentus. His igitur tribus monasteriis presidens, ex ditiorum copiis duorum, tertii huius, quod coalescere ceperat, supplebat indigentias. Inter plurimas itaque quas penes ecclesiam illam exercuit liberalitates, maximum ad eius consecrationem conflauit obsonium, que ab Helinando Laudunensi episcopo, uiro opum ditissimo circa institutiones ecclesiarum et ornatus eorum curiosissimo, dedicata, ab ipso quoque priuilegiis, a plerisque pensionibus  emancipata et claris muneribus aucta est.

Godefridus in locum Henrici sufficitur.---At quoniam et euo grauis predictus abbas, et oculis captus erat, ad opulentiores, que sua sufficientia facilius regi poterant, duas abbatias se contulit; tertiam hanc, que sine operosa instantia haberi nullatenus ualebat, dimittere proposuit. Qui cuidam nepoti monacho cum hanc committere, prouocatis ad id ecclesie fratribus, moliretur, impetrare non potuit, sed in quemdam tunc adolescentem nomine Godefridum, qui de locis erat illis oriundus, et  San-Quintinensis de Monte  apud Peronam fuerat monachus, ipso etiam egre ferente prosiluit electio. Cum ergo sagacissimus  ille senior uota eligentium alias transferri conspiceret, locum, quem dignantissime et indulgentissima largitate seruauerat, deseruit, et legitimam cessionem illi, quem elegerant, fecit.

 Sapienter prudenterque se gerit Godefridus. Liberaliter proceres bona largiuntur.---Igitur electo illo, et ad loci promoto custodiam, quoniam cum multa circumspectione se gessit, et tam populares quam proceres cum uoluntatem, tum possibilitatem ecclesias augendi habebant, plurima isti terrarum, atque reddituum hoc sequenti tempore commoda confluxerunt. Bene enim ad qualitatem exteriorum hominum idem habere se nouerat, quoniam eis affabilem et dapsilem se prebebat, et in actione forasticarum causarum, in quibus addiscendis non minimum  operam dederat eis. Re autem uera homines ea tempestate, de qua in huius operis initio egi, liberales ad instituenda cenobia animos habentes, terras et multas pecunias conferentes, letius sua in talibus expendebant, quam filii eorum bona nobis his diebus uerba impendant. Quoniam igitur in monasteriis circumcirca positis minus quam oportuerat religionis studium habebatur, et iste in talibus cum suis plurimi exerceri uidebatur, sicut lumen paruissimum mediis in tenebris habet locum, sic ad comparandam nominis claritatem persone que preerat exhibita temperantia, subiectorumque ad eius imperium obtemperantia tempus obtinuit opportunum.

Godefridi proba instituta. Creatur episcopus Ambianensis. Concilium in ciuitate Trecensi a Richardo  legato cogitur.---Simoniacum itaque quidpiam in eadem Ecclesia aut fieri aut haberi uetuit, et exclusis mercimoniis solam admisit gratiam, non dissimiliter exsecrationi ducens lucri turpis et opus et nomen. Igitur quoniam uir isdem in forensibus negotiis abbatum suorum pluribus argutior putabatur, et proinde oppidis ac urbibus notior habebatur, de ditioribus quidem abbatiis primo actum est, postmodum super episcopatu sibi ferendo tractatum. Pontificium tunc temporis Ambianense biennio ferme uacauerat: ipse etiam idem cuiusdam urbis predicte archidiaconi, qui aliquarum cleri ac populi partium fauore petebatur, procurator exstiterat. Unde et pro astutia seculari, et habitudine quam  gerebat regulari, dum alteri id peteret, ipse expetitur, et sub Richardo quondam Albanensi episcopo, apostolice sedis in Franciam tunc legato  prefate Ambianensium sedi episcopus datus, a suo constat Nouigento translatus.

Qui cum in multa inibi gloria ac felicitate se gereret, et tantopere ab omnibus coleretur ut ab iis etiam qui sibi preerant pontificibus cum speciali ueneratione potissimum timeretur; et ne diu morer, cum ubique quasi totius religionis speculum spectaretur, repente ad id, quod utrum affectabat, nouit 491 Deus, an uerebatur, emersit. Didici autem quod hereditas ad quam festinatur in principio, benedictione caritura sit in nouissimo. Initia plane  cum solite plena laudis habuerit, et per annos aliquot rumor ei preconiosus accesserit, iam, ut est uidere, quidquid apud hominem gloriarum excandescere uidebatur, non modo intepuit, sed refrixit. Prima enim intra urbem sue susceptionis die cum locuturus ad populum pulpiti editiora teneret, protestatus est se sic ardua sectaturum, quippe qui nollet illud sibi peticum in suis defectibus coaptari, scilicet:

Parturiunt montes, nascetur ridiculus mus. 
Que sententia ad eius aucupanda facta sequentia, uniuersorum animos impregnauit, eius enim status in dies copiose lentescens seipsa deteriorem cepit  indesinenter facere sponsionem. Sed de his interim sileamus, habituri forsitan in sequentibus loca ubi . . . . . . 



CAPUT III.

Guibertus in locum Godefridi abbas Nouigenti inscius subrogatur.---Ad hunc ergo unde digressus fuerat locum, et quem ipse competenter ac opportune aptauerat, et in quo, si habitis contentus esse uellet, fortunatissime et liberrime nulli obnoxius uictitare potuerat, electione, ut superius dixi, facta me contigit euocari. Electio autem utrum Deo nolente an tolerante fuerit, nescio: hoc unum secure pronuntio, quia neque eo ambitu, neque me conscio, aut meorum factione parentum procurata sit mihi illa quesitio. Et istac quidem res bene utcunque  processit. Illac uero, quod scilicet a nemine eorum cognoscebar, nec quempiam eorum noueram, non utiliter forsitan, non integre quod secutura lecturus attendat. Ad eos enim ueniens certum apud me non habeo quod, eis incognitus, et ipsi mihi, simultatem quamlibet hac de causa concepissemus. Sic tamen sentiebatur a quibusdam. Quod alias quidem et contigit, potestue contingere; hic [f., sic] autem factum nullatenus potui coniicere. Nulli namque dubium est quod familiaritas ac notitia audaciam parere soleat, audacia uero in temeritatem facillime prorumpat. Et certe maiorem his quos minus nouimus reuerentiam exhibere solemus, licet illum mihi ingredienti locum, nullo modo eorum conscientia esset occlusa,  sed tam fideli confessione suos mihi animos prodiderunt, prodentes unierunt, ut qui alicubi monachos me uidisse putarem, eis in hac parte comparabiles omnino non nossem.

Quare peccata sua plane non aperit.---Tu scis, clementissime, quod hoc opusculum non arrogantia aliqua ceperim, sed nequitias meas confiteri uoluerim, quas plane euidentissime confiterer, nisi multorum animos qui hec legerent horrendis meis actibus deprauare uererer. Confiteor, inquam, nequitias, sed multo iustius non iniquitati mee, sed ingenite gratie tue respondentes misericordias. Et si de aliquo loqui contigerit, ad tua iudicia ostendenda mores exponam, et euentus finales rerum; tu enim scis quia, in his tuis tibique dicatis sermonibus, non  gratanter excipio corrosionis ac inuidentie uerbum. Quia igitur fortunas et infortunia mea ad aliorum forsitan qualecunque instrumentum decreui contexere, ipsa susceptionis mee die quidam monachus diuine pagine non ignarus, euentuum, ut opinor, meorum curiosus, cum obuiam mihi procedere pararent [f., pararet], textum Euangelii ex industria super altare hac intentione aperuit, ut quod capitutulum oculis primum occurreret , pro mei auspicio haberet.

Prognosticon de Guiberto. Quam sollicite munia obiit prelature.---Erat autem liber manu scriptus non paginis, sed columnis. In columne igitur tertie medio oculus eius insedit, qui locus sic se habuit: Â»Lucerna corporis tui est oculus  tuus .Â« Diacono itaque, qui in processione Euangelii textum erat prelaturus, imperat ut post osculum quod argentee imagini exterius affixe libassem, digito loco illi, quem notauerat, interposito repente in oculis meis uolumen aperiens, sollicite attenderet quam in partem intuitus meus sese deponeret. Aperuit ergo librum, cui iuxta morem extrinsecus labra depresseram, et ipso aucupante quorsum intenderem, non pagine initia respexi, non finem, sed ora et oculos ad uersiculum deflexi eumdem. Qui monachus talium coniector cum intentioni sue factum meum improuidum conuenisse uideret, post aliquot dies, et quid fecisset, et quod actio mea actioni sue miro modo concinuisset, ad me ueniens enarrauit. Deus, qui omnium in te credentium lucernas  illuminas , tu scis quam intentionis lucernam mihi contuleris, et quam, inter aduersa que mihi intulerint, et prosperam uoluntatem habeam erga ipsos. Et licet opera mea cor uidelicet fedum sit et miserum, quantum ad me spectat, tamen non te latet quantum  ad salutem meorum, quos tu mihi subiecisti, animus meus intendat. Quantopere etiam mala mea considero, tantopere magis de bonis ipsorum si arriserint operibus hilaresco. Scio namque eo me apud tue gratie thronum liberiorem, quo amplius beniuolorum studiis me prebuero gratiorem.

Orationis ab illo coram monachis habite summa.---Susceptus igitur ab eis, et capitulari conuentui  inductus, super prophetico illo oraculo sermonem habui, et dixi :

492 Â»Dicit, inquam, Isaias propheta quod nuper audistis: Â»Apprehendet uir fratrem suum, domesticum patris sui: uestimentum tibi est, princeps esto noster, ruina autem hec sub manu tua. Et respondebit ille: Non sum medicus, et in domo mea non est panis neque uestimentum; nolite constituere me principem. Ruit enim Hierusalem et Iudas concidit .Â«

Â»uir est qui contra diabolum effeminatas non habet [f., effeminatus non habetur]. Is fratrem apprehendit, cum ad aliquem ex Deo natum se colligit. Is quoque patris debet esse domesticus, quia,  qui ad officium corripitur pastoratus, mysteriorum domus Dei reperiri non debet ignarus. Qui enim sacramentorum Ecclesie nescius est, ipsius administratione dignus non est, utpote quia Â»scriba, in regno celorum doctus ,Â« Â»fidelisÂ« etiam in mysteria conseruando, Â»prudensÂ« in erogando, censeri Â»seruusÂ« non potest . Et quomodo presit Ecclesie, qui nescit Ecclesiam? Domesticus ergo sit.

Â»Quid in uestimento nisi pulchra intelligitur exteriorum operum habitudo? Princeps ergo rogatur, ut si qui uestimentum habet; quia crebro contingit ut is expetatur ad regimen, qui in incessu, uerbo et actu castigatiorem se exhibet. Ruina autem sub eius manu prohibetur esse, quia quidquid detrimenti  in subiectis reperitur, ad presidentis ratiocinium peruenire dignoscitur. Ac si diceret: Tu te bene ad oculum uideris habere, attende tamen qua introrsum uirtute preemineas. Sciens utique quod omnium te oporteat sustinere ruinas, inde cautior redditus infert: Â»Non sum, inquit, medicus,Â« ut tot obuiare ualeam ruinis morborum crebrescentibus. uestimentum exterius aspicitis, quod tamen in domo non est, quia non idem animi habitus qui corporis est. Unde et medicum se non esse fatetur; ex acumine enim discretionis difficile est penetrare origines et exitus cuiuslibet uitii et uirtutis. Et hoc potuit contingere ex indigentia eius, quia non est in domo panis illius qui a Deo hodie petitur quotidianus  , confortatio uidelicet eius que spiritualiter infunditur diuine refectionis, aut ipsius, sine qua bene nusquam regitur, confirmatio in interiori homine caritatis.

Â»Princeps itaque iure fieri recusat, cui id uirium animus superne imbutus minime subministrat. Â»Hierusalem enim ruit,Â« id est quia interne experientia pacis deperiit, et etiam Â»Iudas concidit,Â« id est ipsa peccatorum confessio, quod extremum malorum omnium est, post amissionem intime tranquillitatis omnimoda desperatione defecit, iusta occasio refutandi pastoratus se prebuit. Ubi enim mens emergentibus uitiis inquietatur, nimis turpiter incursatur, nec mens his male obcecata per confessionem eadem detestatur, cum se regere non preualet,  iuste per alios, iustius per seipsam ab aliorum regimine arcetur. Que ergo exponendo hic dixerim, illic latius exhortando, et exemplis Scripturarum sententias fulciendo protulerim.



CAPUT Iu.

De felici Guiberti matris obitu.---At quoniam de matre, quam bonam, inter omnia que temporaliter possedi, specialiter solam habui, dicere iam diu omisimus; dignum est ut bone eius uite meliorem finem breuiter attingamus. Cum annorum, ut ipsa fatebatur, non minimam pluritatem infracta animi uirtute transcenderet, et fatiscente corpusculo nullatenus in eius spiritu orationis cura lentesceret, et thoracis infirmitate a somno depulsa, cum stridore mirabili Iesum Dominum noctibus centupliciter replicaret,  demum morbis euicta decubuit. Ego autem et frater meus tunc temporis agebamus Nouigenti, biennio, ni fallor, ante illud ad Flauiacenses postliminium, quod supra quidem meminimus, inconsiderantissime quidem factum, sed, eo auctore qui malis nostris bene utitur, conuersum in multo prosperiorem quam credi posset euentum; pepercit enim eius teneritudini Deus, ne iecur tantopere Deum amans immeritum huius innobilis reditus gladio carperetur.

Igitur illi moriture cum meus magister lacrymabundus assisteret, intulit illi: Â»Ecce filii domini remoti sunt, et tu forsitan egre feres, et ipsi egrius, si eis absentibus defungaris.Â« At ipsa eum oculis reuerberans: Â»Si, inquit, uti quondam intra claustrum istic contiguum commanerent, nouit Deus quod neque  hos neque quempiam meorum affinium in eo uellem obitui interesse. Est autem unus quem internis prestolor uiribus, qui utinam solus adsit!Â« Dixit sic et ea nocte, hac hora qua angelus Gabriel a Deo missus ad uirginem et cantatur et colitur, ad suam illam infinitis semper amoribus exoptatam quam prelibaui Dominam, non ingrate, ut credimus, suscipienda migrauit.

Ante paucos autem quam decederet annos, nimie ceperat affectare sacrum suscipere uelum. Quod cum ego auctoritate proposita distulissem, ubi dicitur: Â»uiduas uelare pontificum nullus attentet;Â« sufficere sibi posse continentissimam sine exteriori habitu uitam; quod et ipsum Anselmus abbas Beccensis,  postmodum Cantue  Anglorum 493 archiepiscopus, uir mirabilis  ex antiquo uetuerat; tanto ipsa magis accendi, et a proposito nulla ratiocinatione repelli. uicit, et inter suscipiendum, cum, uiro reuerendissimo Ioanne loci eiusdem abbate, quem ipsa paruulum nutrierat, presente super ea re satisfaceret, ad extremum tale se a Deo habuisse docuit in hoc opere incentiuum:

Dixit ergo se in uisione uidisse multe pulchritudinis et auctoritatis Dominam, cui ornatus inerat circumstantia copiosi, que pretiosissimum sibi offerens peplum, quasi ad custodiendum idem ei commendabat, opportuno uidelicet tempore in morem depositi restituendum. Cui uerbo omnes incunctanter  assedimus, presertim cum eius deuotionem diuinis prouocari significationibus sentiremus. Quod sacrum uelamen annis ferme tribus integre, ut poterat, conseruatum, illa die ei, que sibi illud commiserat, Domine reportauit, qua ipsa salutifere annuntiationis auspicium iucundissima felix aure suscepit. Ipsam cunctis commendo qui legerint ista fidelibus, quam constat neminem a crebris suis orationibus exclusisse fidelem. Hec de ea coram Deo dixerim, cordis mei uerax testimonium habens, nichil omnino confinxisse. Sed quia ad Flauiacensem ecclesiam postliminium fecimus, dignum est ut aliquantisper inibi commoremur iterum, antequam Laudunensi sabulo retrouaga uestigia conspergamus.



CAPUT u.


Iudeus ad fidem conuersus monasticum habitum induit.---In ipso monasterio monachus quidam est genere Hebreus. Is, Hierosolymitani itineris per Latinum orbem personante primordio, sic est a sua superstitione sublatus: Rothomagi quadam die hi qui illam ituri expeditionem sub eadem crucis professione susceperant, inter se ceperunt queri: Nos Dei hostes orientem uersus longis terrarum tractibus transmissis desideramus aggredi. Cum ante oculos nostros sint Iudei, quibus inimicitior existat gens nulla Dei, preposterus, inquiunt, labor est. His dictis arma presumunt, et in quamdam ecclesiam compellentes, utrum ui nescio an dolo recutiunt, et gladiis indiscrete sexus et etates addicunt, ita tamen  ut qui Christiane conditioni se subderent, ictum mucronis impendentis euaderent. In qua digladiatione uir quidam nobilis puerulum uidit, misertus eripuit, et ad matrem suam detulit.

Erat autem ipsa non mediocris excellentie Augiensi comiti quondam nupta. Est uero  Augium castrum, cui preeminet  abbatia Sancti Michelis iuxta mare, quod dicitur ueterisportus [uulgo, TrÃ©port]. Egregia ergo mulier, infantulum suscipiens, gratulatoria admodum affabilitate ab ipso quesiuit utrum Christianis uellet legibus applicari. Quod cum ille non diffiteretur , accelerato qui baptizatis competit apparatu itur ad fontem. Cui indito post orationum mysteria sacramento,  cum ad locum uentum esset ubi accenso lumine liquens in undam cera dimittitur, gutta singulariter ibidem uisa est cecidisse, que per se solam in ipsis aquis adeo accurate sua, ut sic dicam, quantitatula effigiem crucis expressit, ut ex tantilla materie simile quid manu fieri humana non possit. Hec ipsa mihi comitissa, cum in tantum mihi familiaris esset ac unice nota, ut non nisi filium me uocaret, hoc etiam ipse presbyter pariter non sine diuini nominis plurima contestatione dixerunt. Quem ego euentum satis leniter [f., leuiter] accepissem, nisi successus egregios pueruli indubie peruidissem; uocabatur  autem 79 comitissa Helisendis. Filius uero eius, qui a cede eum extulit, et a sacro fonte recepit, Guillelmus. Unde et nomen puero ad se [delato] dedit.

Grandiusculus ergo cum foret, ab Hebraicis, quibus imbui ceperat, ad Latinas litteras traditus breui coaluit. Et quia ne a suis ad pristina reuocaretur parentibus metuebat, Flauiacensi eum intulit cenobio. Id enim aliquando tentauerant, sed nichil penes eum ualuerant. Traditus autem monachatui tanta affectuositate erga Christianum se morem habuit, tanta animi acrimonia quidquid diuine attinebat scientie combibit, tanta equanimitate ea que sibi discipline gratia inferebantur pertulit, ut sue nequam nature uictoria, et nuper turbate habitudinis gloriam [f., gloria] non minimam reuerentiam a  cunctis exigeret. Delegatum igitur sibi pueritie sue custodem clandestinum habuit grammatice preceptorem, qui, uir plurimum religiosus, considerans nouo illi homunculo necessariam nostre legis notitiam, ipsi erudiendo non inanem dedit operam.

Adeo namque naturaliter solers eius quotidie acuminatur ingenium, ut  cum ibi litteratorum floreat multitudo, maior intelligentie cuiuspiam non putetur claritudo. Cum itaque in sentiendo sit multus, inuidentia consequenter ac derogatione fit nullus, semper hilaris, et cui specialis constet pudicitie cultus. Ad hunc, ob augendum infracte fidei sue robur, libellum quemdam direxi, quem contra Suessorum comitem, iudaizantem pariter et hereticum, ante quadriennium ferme scripseram, quem ille ut  audio tantopere amplectitur, ut de fidei ratione aliqua compilando pie illud Opusculum emuletur. Crux igitur 494 in eius baptismate non fortuitu, sed diuinitus facta iure apparuit, que insolitam nostro tempori in Iudaici generis homine credulitatem futuram innotuit.

Senex quidam mundo renuntiat, strenueque disciplinam monasticam contra demonum astutias tuetur.---Alter quidam, genere nobilis Bellouagensium, Nouiamagensium quoque locuples, etate euectus, et effeto iam corpore, quod talibus pestiferum est, uxorem habens uegetiorem officio thalamorum, desertis coniugio ac seculo monachum inibi profitetur. Qui lacrymis pene continuis et orationibus infinitis insistens, nunquam Dei uerbi ab auditione deficiens,  spectabilem nobis omnibus se prebebat. Is feruente, ut assolet, regulari districtione, cum in capitulari prohiberi conuentu audiret ne quis claustralium cellam infirmorum, in qua degebat, sine certa ratione intrare presumeret, prolatam sententiam memoriter apud se continuit. Et ecce mane quodam, dum adhuc medie sopitus clausis oculis cubitaret, duo demones  instar religiosorum illorum quos Deonandos  uulgo appellant, scamno quod eius subsidebat lectulo insederunt. Experrectus ergo senior oculos lecti retorsit ad capulum, miratur adeo familiarem super incognita gente consessum.  Erat autem alter qui presidebat capite retecto, barba non premissa, sed torsula rufus, et, ut solent huiusmodi circumcelliones, nudipes incedens, ceno ut perhibebat quasi nouiter id calcasset, pedalium digitorum per interstitia densescente. Alter uero a tergo prioris ita delituerat ut uultus eius qualitas discerni non posset,  birro talari, et nigro capite adoperto.

Has itaque ignotas coram se personas attendens, cum grandi animaduersione adoritur. Cum sitis laice, et ignote persone, unde uobis tanta temeritas, ut hac hora hunc in locum ueneritis, in quem sine re aliquiuis claustralium monachorum uenire non audeat? At ille: Audieram, domine, hoc in monasterio uiros esse religiosos, et addiscende causa  religionis adueneram, queso ne egre feratur. Non, inquit, hic religio aut ordo addiscitur, sed si uis doceri, ad eos qui in claustro sunt uade. Illic discipline uigorem, et sanctitatis rudimenta reperies. Excedite ergo hinc, quia quod ipsis monachis dominis loci est uetitum, uobis est longe amplius incomparabiliter inhibendum.

Cumque eadem repetere uellet, pariterque morari, ille tonantiori ad eos sermone infrenduit, et ab ede prodire cegit. Cumque ad ostium usque processissent, in limine substiterunt. Et respiciens ad seniorem ille, qui dux erat uerbi, rursus intulit: Malo me hinc eliminatis, certe si me uobiscum retinere uoluissetis, est quidam de uestris clientibus furti reus, quod si inficiari presumeret, ego bello  pugili impeterem, et plurimum inde uobis questum inferrem. Quo senior audito subrisit. Iam nunc, inquit, euidens sumpsimus ex tua confabulatione periculum, dum qui religionis causa uenisse te dixeras, nunc te pugilem fatearis. Igitur tante merito falsitatis nec audiendus es, nec tenendus. At senior ualde irritatus, quod tales intra domum admissi fuissent, surgit et ad domus usque porticum uadit, infirmos, ibidem qui secum manebant fratres reperit, uehementerque coarguit, cur tam exterum genus hominum introire siuissent. Illi autem admirantes, et delirare credentes, fassi sunt neminem se uidisse. Ipse uero referens qui essent, quomodo se egissent quidue dixissent, et tempus pariter signans, suo et omnium testimonio didicit, a demonibus se  delusum. Sunt enim quedam demonia solis ludibriis intenta, sunt et aliqua mente crudelia, et ad ledendum prona, cuius uerbi gratia extra propositum duo exempla proponimus.



CAPUT uI.

Seruus quidam inuocato demone in Italiam transfertur.---Apud castrum Calniacum [uulgo, Chauny] ex familia Guascelini, castri ipsius Domini, famulus quidam erat, cui ad castelli custodiam noctibus excubandi officium incumbebat. Qui uespertinis cecutiente iam prorsus die horis, cum cene imminenti deesse timeret, trans fluuium positus clamabat appelli ab aliquo alteri ripe nauem. Cumque ei a nemine obaudiretur, in furorem homo uersus dixit:  uel uos diaboli, quare me non transponitis? Nec mora, diabolus sese offert, ascende, inquiens, ego te feram. Illico infelix male casurus ascendit. Quo diabolus assumpto sub eadem hora in Italiam detulit infra suburbium ciuitatis, que Subtura [uel Subura] dicitur, eum tanta benignitate deposuit, ut coxam ei frangeret. Est autem ipsa ciuitas diei fere unius itinere citra urbem. Pridie autem dominus eius predictis ad limina apostolorum profectus, ab urbe digressus fuerat, et Subture hospitatus. Qui cum antequam diesceret, surrexisset, ut solent hibernis peregrinantes mensibus, cum extra ciuitatem cum suis agros attingeret, cuiusdam haud longe a strata publica plangentis audiuit uocem. Queritur, reperitur, quia uox erat a domino suo, ex sola uoce  cognoscitur. Interrogatus quomodo illuc deuenisset, refert sero se fuisse Calniaci, et qualiter ibidem diabolo exportante corruerit. Dominus satis superque miratus hominem in proximam extulit ciuitatem, de suis prebens pecuniis unde suum curaret reditum et infirmitatem. Ex his ergo que passus est didicit et docuit Deum, non demones pro negotiis inuocandos.

495 Clericum obesum febribus diaboli torquent.--- Apud Sanctum Medardum itidem homo erat, idem in abbatia ipsa habens officium. Cumque super turritam a parte uiuarii portam sistris, ore, et cornibus aliquantulum noctis peruigilum more duxisset, ad extremum super oram aque deambulaturus descenderat. Cui illic stanti trium mulierum species  apparuere, quarum eo audiente una dixit: Ingrediamur in hunc. Cui altera: Pauper est, nos bene fouere non posset. Ad hec tertia: Est quidam hic clericus Hugo obesus et pinguis, rebus exuberans, qui bene nos nutriat, ipsum adoriri bonum est. Inanescentibus illis, homo sese in se recepit, et tria nominatiora illa febrium intellexit genera, que se ridicula quasi pauperem curiositate despicerent et in illum qui carnibus et substantia exhauriri uix poterat, contenderent. Non exspectata igitur luce ad propinquiores quos reperit, accedit monachos, et relato eis eo quod uiderat, et audierat, ad prefatum mitti rogat Hugonem, ut sciretur qualiter se haberet. Mittitur et sub maximis febrium estibus reperitur. Ex quo coniicitur talia morborum genera Deo iudice  a demonibus ministrari. Unde et mulier in Euangelio curua decem et septem [al., octo] annis a Satana legitur alligata . Is etiam qui epilepsim, id est caducum patiebatur morbum, a spiritu immundo allidi in terram, spumare, stridere dentibus, et asciare perhibetur , quod oratione solum et ieiunio curari posse asseritur. Iob etiam interius et exterius, id est corpore et substantia, demonum infestatione feritur.

De clerico deinde canonico regulari facto, qui postquam pessimam egisset uitam, monachus tandem beato fine excessit a uita.---Conceptum sermonem tenere quis possit? Quartum denique, quod memorie se subigit, scripto pariter subigamus. Clericus quidam,  qui nostris terribile temporibus dedit exemplum, Remis commanebat, mediocriter litteratus, at pingendi gnarus. Qui aliquando leuitatum quas plurimas commiserat timidus, Catalaunis in Omnium Sanctorum ecclesia factus est regularis canonicus. Inibi aliquandiu degens, cum a primordii sui in dies feruore tepesceret, et calorum ueterum refricaretur estus, deserta cui se tradiderat regula, iterum ad Remos se contulit, uxorem duxit. Cumque exinde aliquot pignora sustulisset, ad sui correctionem celitus morbo percutitur. Attamen, antequam hac infirmitate decumberet, id habuerat uoluntatis, quatenus Hierosolymitanam expeditionem, que tunc mire percrebuerat, sequeretur.

Igitur cum diu et ualde egrotaret, excrescente  molestia ad cor reuersus,  directis ad abbatem Sancti Nicasii ea tempestate Ioannem, precibus ad se uenire compellat, mundi abrenuntiationem spondet, sacro se indui habitu postulat. Abbas ille prouidus, et de experta eius leuitate suspectus, distulit hominem, et habitum quem petebat dare recusans, intra cenobii tamen penetralia transtulit egrum. Cumque sibi morbum ingrauescere presensisset, abbatem aggreditur, et schema monachicum multis deplorationibus ab eo quasi uellet nollet extorsit. Ex adepto itaque quod desiderauerat letior, paruissimo temporis spatio se solito quietius agere uidebatur. Tunc repente nescio quo diuino motus instinctu abbatem accersiens, ait: Iube, Pater, sollicitam tuos habere custodiam mei; scias enim pro certo euidens  aliquot diebus mihi imminere iudicium Dei: Tu siquidem et tui plurimam de me importunitatem patiemini, sed diurnum non esse scientes, queso ne molestemini. Quo audito, abbas haud pauidos sed uigilantes ei precepit delegari custodes. Nec mora  demonum examina undique infinita in ipsum irruere, uellere, per pauimenta prostratum detrahere, ipsum quoque sacrum habitum, cum ei rabida uiolentia extorquere molirentur, ille capitium tenere dentibus, brachia ne uelleretur stringere. Cumque hac horrenda miseria sub miserando eiulatu maxime noctibus urgeretur, aliquoties tamen interdiu recedentibus illis paulisper quiescere sinebatur, Tunc plane interrogari poterat qualiter in illo tempestuoso negotio cum eo agebatur. Multa tunc de spiritibus hominum, quos ipse nouerat, et quos ei presentes suggerebant, quasi eos conspicuos haberet, loquebatur.

Quod cum audisset mulier quedam uidua, que de mariti sui anime periculo metuebat, et minus pro  eodem orabat, consuluit eum utrum pro suo coniuge sibi orare liceret et si ipse quid ille ageret, sciret. At ille quidni inquit? Ora secure pro eo; nam paulo ante hic fuit. Aliquantis ergo diebus tantis tormentis addictus, tandem perfecte quieti redditur. Nam etsi aliquoties inter patiendum pausare uidebatur, mox tamen e parietibus, e terra undecunque demonum turbas uidebat emergere, et ad discerpendum sibimet inuolare. Remotis denique malignis spiritibus, cum diuini sibi iudicii esset indulta clementia, accito abbate sic loquitur: Ecce, domine, peccatis meis uicem reddit Deus. Scias ergo quia post hanc examinationem cito sequitur finis meus. Absolutionem itaque erroribus meis quam potes impende, et sacro me oleo ad cumulum remissionis  inunge. Quod celeriter ac deuote abbas duxit effectu: quo ille affectuose et gratanter excepto, ab omni contagio per presentes expiatus penas liber et letus obita sibi morte concessit ad uitam.



LIBER TERTIUS Quomodo Galdricus episcopus Laudunensis excarnificatus fuerit; atque ecclesia ac uniuersa pene ciuitas conflagrarit.



CAPUT PRIMUM.


496 Gesta Adalberonis  ac de quibusdam aliis episcopis Laudunensibus.---De Laudunensibus, ut spopondimus, iam modo tractaturi, imo Laudunensium tragedias acturi, primum est dicere totius mali originem ex pontificum, ut nobis uidetur, peruersitatibus emersisse  . Qui [f., quia] cum diuturnior longe exstiterit, ab Ascelino qui etiam Adalbero uocabatur, huic operi attexenda putatur. Is, uti compertum nobis est, ex Lotharingia oriundus, diues opum, possessionum locuples, cum distractis omnibus pretia ingentia ad sedem, cui preerat,  transtulisset, ecclesiam suam precipuis quidem ornatibus insigniuit, clero ac pontificio plura auxit, sed cuncta illa beneficia quadam prestantissima iniquitate fedauit. Quid enim nequius, quid sibi ignominiosius, quam quod dominum suum regem innocentem puerum, cui sacramentum fidelitatis ille prebuerat, prodidit et in exterum genus Magni Caroli cursum genealogie transfudit? Quod facinus die cene Dominice instar Iude patrauit. In qua subuersione regnaturorum atque regnantis ipse certe non prouidit utilem ad tempus mutationem, sed praue sue penes innocuos uoluntatis expletionem. Urbem autem urbisque presulem temporalia ideo non  minus est secuta, Deo penam differente, prosperitas.



CAPUT II.

De Helinando itidem episcopo.--- Preterea Helinandus uir admodum pauperis domus, et obscure progenitus, litteratura pertenuis, et persona satis exilis, cum per notitiam Gualteri comitis senioris Pontisarensis, de cuius comitatu gerebat originem, ad gratiam Eaduardi [al., Eduardi] Anglorum regis pertigisset , capellanus eius fuit, et quia Francicam elegantiam norat. Anglicus ille ad Francorum regem Henricum eum sepius destinabat. Cum quo rege, qui multum erat cupidus, et episcopatuum uenditionibus assuetus,  largissimis lenocinantibus xeniis egit, ut si quispiam episcoporum Francie decederet, pontificalibus infulis ipse succederet. Is enim in capellania regis ac regine positus, quoniam Anglia infinitis eo tempore florebat opibus, multos pecuniarum montes aggesserat, ideo arridente ei prefata largitionum causa, uox eius apud Henricum regem exaudibilis erat. Quod et factum est: Lauduno enim inuectus, quia non estimatione parentum, non scientie litterarum se ualiturum putabat, in opulentia, que plurima suppetebat, et quam cautissime dispensare didicerat, et dapsilitate spes fuerat.

Ad ornandas igitur et extruendas se uertit ecclesias, et cum multa pro Deo uideretur facere, euidentissima tamen dabat indicia se solos inde fauores,  solam nominis dilatationem in bene gestis querere. His etiam ipse artibus Remensem archiepiscopatum insedit, quem cum dilapidatis penes regem Philippum, hominem in Dei rebus uenalissimum, magnis censibus biennio obtinuisset, a Domino papa  audiuit, quia uxorem quis habens, alteram superinducere nequaquam possit. Consulenti plane cuidam se cur eo tenderet, dixit, quia si etiam papa fieri possit, haud quaquam dissimularet.

Is igitur qualiscunque aut ambitione, aut quacunque alia humanitate, apud se exstiterit, in hoc ei honor omnino asseruandus est, quod et libertatem Ecclesie magnifice tuitus sit, et tam ipsam sedem, quam appendices eius ecclesias uberrima largitione prouexit. Et dignum erat ut externa ei bona suppeterent,  que in Dominicarum domuum decore proiicerentur.



CAPUT III.

De Ingelranno episcopo. Immunitates Ecclesie pessumdari siuit. Urbis destructionis causa fuit.---Hoc exacto, successit Ingelrannus uir sicut nobilitate, sicut litteris 497 ad prefati episcopi comparationem clarus, ita ad tuenda iura Ecclesie in eius collatione teterrimus. Nam episcopi redditus quosdam, quos illi sedi uiolentia regia aliquando subduxerat, cum prece ac muneribus a rege Philippo exegisset, et Ecclesie reddita litteris regiis et sigillo Helinandus ipse firmasset, hic ad sui funestationem introitus,  regi uniuersa remisit, quibus trium iam per successionem episcoporum ecclesia caret, perpetuoque fortasse carebit. Unde factum est ut omnes qui secuturi sunt episcopos huius Simonie participes, sicut mihi uidetur, fecerit, qui presulatum tanta regii metus affectatione suscipiunt ut repetere non audeant, que ille ut episcopus fieret damnabiliter indulsit. Is cum exsors esset totius affectionis in Deum, et omnis ei frugalitas ac religio esset ludibrio, ut in garrulitatibus et lasciuis sermonibus palam foret omni scurra et choraula deterior, ceperunt diebus eius destructionis urbis illius et ecclesiarum atque totius prouincie occasiones emergere, quibus et contigit eum exitus non salubres habere.

Ingelrannus Ecclesiis multa confert, uerum nequissimis  libidinibus immersus. Uxore Godefridi comitis Namurensis abutitur, simulans ipsam in matrimonium duxisse.---Nam quidam eius cognominus  Ingelrannus scilicet Botuensis [uulgo Boues], plurima sibi consanguinitate affinis, uir fuit equidem admodum liberalis, largus et dapsilis, reuerentiam permaximam munificentiamque prestans ecclesiis, in quibus duntaxat religionem haberi didicerat, alias autem amori femineo adeo deditus ut quascunque circa se aut debitas aut usurarias mulieres haberet, nichil pene faceret, quod ei earumdem petulantia dictitaret. Is igitur cum in sortiendis matrimoniis infortuniosus esset, per exteras uagari incipiens, cuiusdam cognati sui comitis Namurensis furtim sibi consciuit uxorem; clam, inquam, sollicitatam  in propatulo sibi nuptialiter coniunxit. Quam coniunctionem multiplici anathemate addemnatam, conciliorum detestationibus maledictam, facili uterque instanti flagitio abiurassent, nisi prefatum episcopum, et mariti consanguinitas, et femine adulantis dolositas molliuissent. Que mollities tantopere adulterinos fouit amplexus ut quod generaliter fuerat ligatum, palamque excommunicatum, furtiue absolueret. Proh pudor! certe ii quibus absolutionem factam mendaciter suaserat, nunquam absolutos se ducere presumpserunt.

Rogeri comitis Porcensis filia nupserat Gofrido comiti Namurensi.---Interea quoniam a radice colubri egreditur regulus , mala scilicet fota erumpunt in peius, quantis quis dicat ille, qui  uxorem amiserat, deseuierit cedibus in Porcensem comitatum? Filia plane  Rogeri comitis Porcensis hec fuerat , qui abdicatis filiis ac filiabus, quos ex generosiori multum uxore sustulerat, hanc ex mediocris generis matre natam, primis heredibus, nouerca insistente, exclusis, Lotharingo illi Namurensi, scilicet  Godefrido comiti cum suo comitatu tradidit. Marito igitur intra Lotharingiam quibusdam suis hostibus intento, uxor precepto ipsius apud Tornum Porcense castrum  morabatur. Cui, cum minus quam uolebat mariti debitum redderetur, utrum alia [f., alias] sese cohibuisset, hoc uno  sciri potest, quod ad tam euidentis et immanis flagitii saltum nunquam uenisset, nisi clandestinorum malorum gradibus descendisset, presertim cum externis concubitibus grauida ueniret ad istum, quem nunc obsidet. Nam preteritarum eius libidinum ea apud omnes, qui eam norunt, opinio est, ut non modo nos texere, sed uel meminisse pudeat.

Erat autem ille Godefridus iuuenis omnimode pulcher, Ingelrannus uero, ad quem se contulit, uir grandeuus. Igitur inter utrumque tanta bellorum flagrare cepit uecordia, ut quicunque a Lotharingo illo, de his qui ad Ingelrannum pertinebant, capi possent, aut furcis appenderentur, aut oculis priuarentur, aut pedibus truncarentur. Quod hodieque Porcensem uisentibus pagum liquido constat. Audiui  certe a quodam, qui quondam tali carnificine interfuit, duodecim ferme homines in huiusmodi confligio deprehensos uno die sublatos in furcam. Porcensium enim quidam primores huius transmigrationis sequestri fuere, et auctores, qui ob hoc et in uita, et in morte fuere infames. Sic uenus non concepta uulcani ignibus processit ad Martem, feruor scilicet libidinum despumans in crudelitatem. Quis predas, quis incendia hinc et inde facta enuntiet, et cetera que parere huiusmodi tempestas solet, que tanta fuere, ut mutos faciant referre uolentes [f., nolentes]?

Itaque dominus episcopus diabolicam hanc copulam male sanus absoluit. Multa super episcopi moribus referri possent prorsus digna taceri, in quo  supereminet illud, quod nulla peccati conscientia compungebatur ad Deum. Is tandem infirmitate contactus, nec a leuitatibus infirmitate contractior, ita repente sopitis sensibus nubilo mortis inuoluitur ut loqui ex ratione non posset, cui confessio, inunctio, communio aliis curantibus sunt uiolenter illata, nec est sententia postulata. Cumque tamen lingua et oculis pene iam sub morte natantibus, Ingelrannus ille, quem male soluendo ligauerat, aduenisset, quem etiam clerici ut inungeretur quasi excommunicatum a domo excluserant, eumque illacrymans compellasset 498, dicens: Domine episcope, ecce Ingelrannus, ego sum cognatus tuus. Ille qui neque confiteri, neque inungi, neque communicari petere  sciuerat. Iniecta manu collo ipsius suum hominem contraxit ad osculum. Quo facto scandalizatis omnibus, ipse postmodum preter deliramenta nil dixit usque ad exhalationem spiritus. Certe ipsa mulier, cuius amore id egerat, multoties hoc publice sub exemplo narrauit quia, scilicet quod male uiuus egerat, hoc moriens quasi calcem malitie posuisset. Ecce sic celi quorumdam iniquitates reuelant, ut et terra aduersus eos consurgat et ipsis displiceant quibus fede placere gestiunt.



CAPUT Iu.

Biennio uacat sedes. Ad episcopatum tandem adlectus Galdricus in perniciem urbis ac prouincie.---Hoc igitur sic mortuo, cum biennio uacasset Ecclesia, tandem electuri pontificem conuenimus. Inter  quos adfuit ipse idem Ingelrannus, qui et superiorem episcopum, cum eum rex pro suis leuitatibus a pontificiis obiurasset [f., abiurasset], sua apud eumdem regem interpellatione crearat. Ad hoc plane nitebatur animus et sermo eius ut qui eligeretur episcopus sibi esset obnoxius. Cui potissimum in efficiendo episcopo rex faueret et clerus, et ideo minus aduersari auderet coniugio eius. Ad excidium ergo urbis, et totius prouincie detrimentum,  Gualdricum eligunt quemdam regis Anglorum referendarium, quem auro argentoque audierant opulentum.

Quidam ambiens episcopatum a Deo percutitur.---Antequam electionem duo Ecclesie archidiaconi per mutuas eligentium contentiones in cathedram  fuerant euecti, Gualterius scilicet et Ebalus; sed apostolice sedis iudicio sunt eiecti. Gualterius enim non clericum, sed militarem se semper exhibuerat; alter mulierum incontinens erat. Quibus emissis tertius Ecclesie candor se intrudere uolens, curiam petiit, et, cum quasi pro altero se agere uelle pretenderet, in se uerbum de sacerdotio retorsit. Quid effluo? Multiplices regi paciscitur munerum copias, spes et promissa diuitiarum tuberosus [inflatus] amplectitur, sed non diuitias. Reuersus nempe domum prestolabatur ut sequenti Dominica a legatis regiis poneretur in cathedra. Et ecce Deus  lethali superbum morbo percutit, et mortuus eo die in ecclesia sistitur, in qua sibi cathedraticum a  clero et populo accepturus uidebatur. In qua depositus, ut mihi relatum est, mox crepuit, et ad medium usque chori fedi humoris exuberantia fluxit. Sed ad id unde excessimus reuertamur.

Galdricum eligi in episcopum petit rex Anglorum, cui assensum prebuere omnes, preter Anselmum.---Spe igitur falsissima commodorum electus ille predictus a clero, Ingelranno primum elaborante, et ceteris malo suo adnitentibus Rothomagi a rege Anglorum  de curia contra canones expetitur. Qui nequaquam huius electionis incertus, quod sub nullius ecclesie titulo erat, nec quidpiam sacri ordinis preter clericatum exceperat, factione egit, ut e uestigio subdiaconus fieret, et canonicam in Ecclesia  Rothomagensi susciperet, cum hactenus sese omnino militariter habuisset. Cum igitur omnes assensum in eius susceptione dedissent,  solus magister Ansellus, uir totius Francie, imo latini orbis lumen in liberalibus disciplinis, ac tranquillis moribus, ab eius electione dissentit. Ipse plane certis auctoribus eius nouerat qualitatem, cum nos licet inuiti prosequeremur ignotum. Eramus sane quibus displicebat, sed aliorum male timidi, qui nobis preerant potentias sectabamur.

Adit papam Galdricus cum tribus abbatibus.---Receptus itaque cum pompa uanissima ueniens intra urbem, non multo post sollicitat nos, ut Romam secum pariter properemus. Abbatem siquidem Sancti uincentii Adalberonem uirum ex Suessionis  oriundum, et bene litteratum  cum abbate Ribodimontensi , et ipso non sine litteris, me quoque, qui iunior et scientia et etate fueram, datis expensis secum pariter consciuit ituros. Proficiscentes igitur et Lingonas attingentes, auditu comperimus Dominum Paschalem papam, iam dudum ab urbe digressum, illius dieceseos finibus propinquare. In oppido illo diebus octo desedimus.

Cumque Diuionem dominus papa uenisset, clerici Laudunenses, quorum plurimam turbam prefatus secum electus adduxerat, obuiam pape uadunt, cui in eodem castro constituto, de electi sui causa loquuntur. Spondet se papa, utpote multis referentibus iam rei gnarus, pro petentium uoto cuncta  facturum. Causa autem erat quia infra ordines erat electus, exceptis aliis capitulis, quibus ad aures pape a prefato Ansello fuerat iam notatus. At palatini pape uidelicet necessarii, comperta hominis opulentia, aggratulari, uirum ferre laudibus. Moris enim est, ut audito auri nomine mansuescant.

Summus pontifex discutit electionem Galdrici.---Intra urbem itaque papa susceptus Lingoniam super electione nostra habuit postridie tractatum. Cumque electionis libellum coram ipso legissem, in quo uita eius et mores satis superque ferebantur, abbatibus nobis qui aderamus, et presbyteris quibusdam Ecclesie qui cum electo uenerant, papa accitis, cepit ad nos concionari, materiam de electionis lectione recens lata sumens. Erat 499 autem conuentus  locuples insignium admodum personarum, Italicorum episcoporum, atque nostratium, sed et cardinalium, aliorumque litteratissimorum. Interrogat ergo papa primum cur elegeramus ignotum hominem. Ad quod cum nemo presbyterorum respondisset,  ad abbates se uertit. Sedebam autem inter utrumque medius.

Inuitus coram ipso sermonem habuit Guibertus.---Utrique igitur ad illata tacentes, me, ut loquerer hinc et inde urgere ceperunt, qui mee timidus iuuentutis, et in tanto loco atque negotio temeritatis notam uerens, uix os pre pudore aperire consensi. Fiebat autem res non materno sermone, sed litteris. Dixi ergo sub multa oris ac animi suffusione que rogitantis sententie congruerent. Sub dictionibus  quidem compositis uerba tepentia, sed non penitus a uero deuiantia, hominem sane ex familiaritate nos et usu non nosse, sed ex beneuolentia referentium probitates de eo aliquas accepisse. Quod cum prolato Euangelii testimonio: Â»Qui uidit, inquit, testimonium perhibuit ,Â« cassare tentasset, et illud hoc non explicito obiecisset quod etiam de curia electus esset, ego quidem mox inutili tergiuersatione postposita, fassus me uerbis eius refragari non posse. Quod ualde ipsi placuit. Erat enim minus quam suo competeret officio litteratus. Inde cum defensoriam circumlocutionem meam ad primam ipsius questionem parum ponderis habere sentirem, quamuis illi plurimum grata foret, ad necessitatem  que Ecclesie imminebat, uerba transtuli, et quia persona pontificatui apta non esset, ibidem compendiose subnexui.

Interrogat denique quos haberet ordines, quem subdiaconum fore respondi. Deinde querit in qua Ecclesia militauerat, in quo mentiri ueritus hesi, sed a meis mihi coabbatibus suggestum est quod in Rothomagensi Ecclesia. Ubi tamen ex uero addidi, quia hoc nuper. Ad extremum infert an legitime esset progenitus. Dictum plane sibi fuerat quod esset naturalis. In quo capitulo cum plus quam in ceteris me constantius habuissem, presertim cum super isto nullatenus dubitarem, dixit papa: Perhibetis testimonium super his? Cui inquam: De ceteris capitulis taceo, isti tamen fidenter astipulor  quod neque sit nothus, neque spurius. Hec certe sic obiecta dominus papa non aliter quam diximus retractauit. Causa autem ut hec seriatim ita obiiceret, non impediendi eum fuit, sed quia Ansellus magister, qui eum his omnibus arcesserat, impresentiarum erat, ut quod scilicet clam dixerat, si forte in faciem ea homini illaturus insumeret.

Ipse uero Magister altiori intuitu ambitione palatinorum inspecta  clauam Herculi extorquere de manu difficile duxit. Domino ergo papa, et me, si dicere audeam, nugaciter, ipse scholasticus niti uidens dominos in diuersum contradicere supersedit. Omni igitur illico discussione sopita, electus ille ad medium deducitur, et ei a domino papa gratia pontificandi conceditur. Soluto  itaque conuentu, et papa egresso, ecce me cardinalium cetus aggreditur, multipliciter ardens et dicens mihi: Multum nobis placuerunt uerba tua. Qui placor, Domine Deus meus tu scis, quia non tam de elegantia uerborum meorum emergebat, quantum de spe optima denariorum extra . . . . bensium quibus ille suffarcinatus aduenerat. Nam et ego et coabbas meus Sancti uincentii Adalbero, monete eiusdem ferebamus quisque nostrum uicenas libras, quibus tantus exspectantium hiatus forsitan oppletus est, et ideo adminiculari ei eiusque adminiculatores amabant.

Denique abscedentibus iis, cubicularius domini pape nomine Petrus, Cluniacensis monachus, qui  eius notitiam Rothomagi attigerat, cum a rege Anglorum hominem peteremus eumdem, his me uerbis secreto aggreditur: Quoniam recepit dominus papa testimonium uestrum pro persona quam uultis, et uos gratanter audiuit, debetis ammodo suggerere electo uestro ut imperio domini pape in cunctis obediat, et in tantum ei de suis obsequatur, ut uos denuo si opus fuerit, pro ipso et aliis libenter exaudiat. Ecce mel illitum per ora uirosi poculi. Quid enim melius quam pape obtemperare preceptis? quid peius quam pro indulta Dei gratia hominibus pretio obsequi? Ego tamen talis negotii internuntius uehementer esse perhorrui.

Pronosticum de Galdrico.---Igitur  apud Sanctum Ruffum de Anione sacramento pontificali suscepto,  pronosticum triste sibi Euangelii textus exhibuit. Fuit enim: Â»Tuam ipsius animam pertransiuit gladius .Â« Certe Lingonis cum recepta pape gratia ad altare Mammetis martyris cum clericis, Te Deum laudamus canentibus processisset, euangelicum coniecture causa textum ipse aperuit. Ubi uersiculum qui primus occurreret sibi corripuit; scilicet: Â»Mulier, ecce filius tuus .Â« Quod ipse mox ubique multum iactantiose circumtulit. In uerbo namque et habitu, mire instabilis, mire leuis exstiterat. De rebus nempe militaribus, canibus et accipitribus loqui gratum habuerat, quod apud Anglos didicerat. Unde quodam tempore, cum quamdam dedicauisset ecclesiam, et ego cum quodam bone indolis iuuene clerico ei adequitaremus,  rusticum 500 cum lancea reperit. Qua pontifex, tiara, quam inter sacra habuerat, habens in capite, mox sublata, equum calcaribus urgens, ac si aliquem percussurus intendit. Cui ego et clericus, ipse uulgariter,  ego petice:


Non bene conueniunt, nec in una sede morantur,
   Cidaris et lancea.

Interea magnus ille census monete Anglice,  Hanaporum, et Scutrarum, qui male coaluerat, breui dilapidatus est. Certe audiui a predicto magistro Ansello, qui cum eo iam episcopo ad Anglos reuisendos profectus fuerat, cum illuc deuenisset, tanta repetundorum hinc uasorum, illinc pecuniarum querimonia quorsumcunque uertebatur, emersit,  ut a magistro subintelligeretur diuitias, quas ostentauerat, aliis subduxisse, non bonis artibus acquisisse.



CAPUT u.

De dira Gerardi Carisiensis nece, Galdrico iubente, illata.---Post tres igitur ferme annos sue ordinationis tale quid suo tempori quasi insigne dedit. Quidam de proceribus urbis,  monasterii puellarum castellanus, nomine Gerardus, uir admodum strenuus erat. Qui quamuis statura breui, et exili carnulentia uideretur, tante uiuacitatis et linguam habebat et animum, tantam acrimoniam in studio armorum ut in Suessorum, Laudunensium, Nouiomensium prouinciis timorem sibi addiceret, et reuerentiam plurimorum. Is quantum probitate longe  lateque patebat, tanto acrius aliquoties circa se positos sermone illoto mordebat, quod tamen nusquam probo cuilibet inferebat.  Unde factum est ut comitisse illi, de qua supra sermo est habitus, clam derogare, et aperte indignari reciperet. In eo autem peruersissime agens, quod aduersus Ingelrannum predicte femine obsessorem, qui eum magnis opibus extulerat, insurgebat. Antequam uero sortiretur uxorem, apud feminam quam dicimus male familiaris exstiterat. Cum ergo eum diu loco amasii habuisset, accepta coniuge ab eius lenocinio contraxit habenas. Ceperunt et ipse mulieres uerbis sibi turpibus  pariter aduersari. Fuerunt enim mutuo antiquarum suarum leuitatum conscie, et tanto loquebantur fedius quanto nouerant sese secretius. Furebat itaque comitissa illa aduersus eius maritum, tanquam passa repudium aduersus coniugem, ex cuius ore frequens sibi sciebat intorqueri conuicium, et sicut ipsa erat omni serpente nocentior, ad perniciem hominis in dies reddebatur acrior.

Galdricus Romam, quo a cede Gerardi uideretur immunis, proficiscitur. Sed quia ponit Deus offendiculum coram his qui uoluntarie peccant, causa subuertendi eum talis repente suboritur, inter eumdem enim Gerardum et Gualdricum episcopum simultatibus motis, ipse Gerardus incompetenter de episcopo, et de eius contubernalibus loquebatur.  Quod quidem tacite sed non patienter tulit episcopus. Nam tractato cum suis, et pene omnibus proceribus urbis, Gerardi exitio, et prebito ad inuicem mutui ad hoc ipsum adiutorii sacramento, in quo et ditissime quedam mulieres adoperabantur, derelicto in manibus coniuratorum negotio, ad limina apostolorum pessima ductus cogitatione contendit, non apostolos  querens, sed ut non tractasse tantum nefas uideretur absens. Circa festiuitatem itaque sancti Martini profectus cum Romam uenisset, tandiu desedit ibidem donec patratam comperit inuidiosi hominis necem. Qui quo minus probis omnibus inuidus erat, eo improbis inuidiosior. Facta autem hoc modo res est.

 Orans in ecclesia Laudunensi occiditur Gerardus.---Infra Theophanie octauas cum esset sexta feria, mane adhuc uidelicet pallente crepusculo, surgebat e stratu, ad Beate Marie principalem iturus ecclesiam. Ad quem cum uenisset unus de coniuratis proceribus, retulit ei noctis eiusdem somnium, sibi ex quo plurimum dixit terrorem incuti. uidebatur plane ei, quod a duobus ursis utrum iecur, an pulmo nescio sibi uellebatur a corpore. Sed, heu! proh dolor! tunc temporis erat a communione abstentus. Abstentionis autem causa hec fuit. Quidam monachus apud Barisiacum Sancti Amandi commanens, duos puerulos Teutonice solum loqui gnaros, Francicam linguam discendi gratia ad se contraxerat. Erat autem Barisiacus cum appendicibus uillis sub  aduocatia eius. uidens itaque pueros elegantes, sciensque eosdem non obscure natos, rapuit, ad redemptionem quoque cegit. Cui etiam cum pacta pecunia tunicam ex peregrino mure pelliciam, quam renonem  uocitant, puerorum mater misit.

Cum hac igitur ueste Tyria superindutus lacerna, cum aliquot equitatibus ad ecclesiam predictam eques uenit. Qui ingressus cum ante crucifixi Domini imaginem substitisset, comitibus suis hac illac per diuersas sanctorum aras euntibus, ministris coniuratorum aucupantibus, episcopi familie in episcopio nuntiatur Girardum Carisiacensem  oratum ad Ecclesiam deuenisse. Arreptis ergo subclamidibus gladiis, Rorigo frater episcopi per cryptam,  que basilice caput ambit, perueniunt 501 ad locum in quo ille orabat. Erat autem columne appodiatus cuidam, quam pilare uocant, interpositis aliquibus columnis a pulpito ad medium fere templi. Cumque adhuc esset mane cecum, et in uasta ecclesia rari uiderentur, hominem orantem a tergo corripiunt. Orabat sane  mastigia clamidis a tergo reiecta, iunctis a pectore inter orandum palmis. Constricta itaque a posteriori parte lacerna, alter eorum ita eum insuit, ut facile manus mouere non posset; quem cum sic subito ille episcopi dispensator tenuisset, dixit ei: Captus es.  Quem cum illa solita ferocitate retorto oculo  attendisset: uade hinc, inquit, obscene leccator; At ille ad Rorigonem. Percute, inquit. Et ducto ille sinistrorsum gladio, inter ipsa eum nasi frontisque confinia uulnerauit. Qui sentiens se percussum: Ducite, ait, me quo uultis. Mox illi repetitis ictibus confodientes hominem, cum urgere cepissent, ipse de suis desperans uiribus inclamitat: Â»Sancta Maria, adiuua.Â« His dictis sub extrema patientia ruit.

Coniurati corpus multis uulneribus sauciant, conciduntque in frusta.---Erant autem in ea coniuratione duo Ecclesie cum ipso episcopo archidiaconi, Galterus et Guido. Erat ipse quoque Guido et thesaurarius,  domum secus eamdem ecclesiam habens positam. De qua domo duo prosiliere mox famuli, qui eo concitus uenientes eidem carnificio se iunxerunt. Sic enim sacrilego fuerat sacramento firmatum, ut si episcopi id curiales presumerent, auxiliari de eadem mox domo prodirent. Cum ergo ei collum et tibias preter alia uulnera concidissent, et ille in media basilica sub extremis angustiis immugiret, pauci qui in choro tunc erant clerici, et muliercule quedam, que orationis gratia hac illacque uagabantur, immurmurantes, et horrendo timore torpentes, nec modicum quidem suggrunnire presumpserant. His patratis, duo illi milites lectissimi ad episcopale palatium reuertuntur, cum quibus urbis proceres sue ipsorum proditionis proditores  illico glomerantur, pariter quoque archidiaconi aggregantur. Prepositus ergo regius Yuo nomine, uir admodum solers, citatis hominibus regiis, et abbatie Sancti Ioannis, cuius ille aduocatus fuerat, Burgensibus, domos eorum qui coniurauerant, obsedit, diripuit, ac incendit, ex urbe etiam eos pepulit. Archidiaconi igitur cum proceribus Gerardi interemptores ubique loci prosequebantur, fidelitatem absentis episcopi super isto pretendentes.



CAPUT uI.

Muneribus sibi conciliat papam Galdricus. Guibertus de homicidio patrato sermonem habet ad populum.---At episcopus Rome se cohibens, et domini apostolici  quasi presentia gaudens, aure attonita, prestolabatur, utrum quidpiam grati rumoris a partibus Gallicanis attingeret. Tandem sibi suorum uotorum nuntiatus effectus, nec dominum papam latuit tantum in tanta ecclesia perpetratum scelus. Loquitur ad papam episcopus, et adulantibus donis tantam huius facinoris suspicionem a se depellit. Rediit igitur solito letior ab urbe Gualdricus. Ecclesia autem, quam adeo nefario uiolatam constat opere, cum reconciliari egeret, directo ad Hucbertum Siluanectensem episcopum nuntio qui nuper Simonie sue causa exauctoratus est, ad id peragendum negotii accersitur. In quo populi clerique conuentu, a decano Ecclesie, uidelicet magistro Ansello, et canonicis iniunctum mihi est ut super infortunio  illo, quod acciderat, sermonem haberem ad populum. Cuius orationis tenor hunc secutus est sensum:

Â»Saluum me fac, inquam, Deus quoniam intrauerunt aque usque ad animam meam. Infixus sum in limo profundi, et non est substantia .Â« Et si mala qualicunque hactenus habuistis, iam peruenit nunc gladius usque ad animam meam. Infixi estis in limo profundi, dum peccatis promerentibus ad extrema totius desperationis mala ruistis. Inter hec itaque non est substantia; quia eorum, ad quos in periculis concurrendum uobis fuerat, rectorum uidelicet uestrorum, ac procerum honestas ruit atque potentia. Et si corpora sunt aliquoties mutuis hostilitatibus pressa, tamen uacabat  anima, quia illa in qua salutis intentio manebat, interne florentissima sine ullis malis iucundabatur Ecclesia. Aque ergo et gladius intrant ad animam, dum tribulationes et dissidia interioris recursus penetrant et polluunt sanctitatem. Et quam putatis locus iste obtineat iam apud uos, qui spiritualia nescitis, dignitatem, qui nullam prestat etiam orationum corporibus immunitatem. Ecce Â»misit in nos Deus iram indignationis sue, indignationem, et iram, et tribulationem, immissiones per angelos malos .Â« Ira est indignationis, ira ex indignatione concepta. Indignari sicut scitis, minus est quam irasci. Nonne meritis peccatorum uestrorum indignabatur Deus, cum extra urbem uestram predas,  incendia atque neces crebro pateremini? Nonne irascebatur, cum forastica bella intra ciuitatem hanc translata sunt, et ciuilia inter nos agitari ceperunt odia? Cum domini in Burgenses, Burgenses in dominos mutuis irritationibus mouerentur? Cum abbatiani in episcopanos, episcopani in abbatianos indebito hoste defurerent? Sed quia indignatio et ira nullam uobis attulit correctionem, tandem obduratis mentibus ingessit tribulationem. Nam non qualiscunque Ecclesia Christianis fedata cruoribus, nec ceptus alibi bellorum motus in Ecclesiam 502 compulit, et pessumdedit fugientes, sed malignissimus appetitus scelesta prouisione depositus, ante Christi Iesu in cruce pendentis imaginem, uirum trucidauit orantem. Non, inquam, qualiscunque Ecclesia,  sed Ecclesiarum Gallie Florentissima, et cuius Latinum orbem pretergrediatur fama. Et quem uirum? Nonne eum quem et genus commendabat egregium, et prestantissima tenui corpore, corde magnanimo fecerant toti Francie arma notum? Locus igitur et crimen et dedecus ubique uulgabunt. Si ergo ex animo, ex imis precordiis pro miserabili euentu non tribulamini; si non dehonestate tante sanctitati compatiamini, sciatis indubie Deum uiam facturum semite ire sue, animositatem scilicet que latebat in aperta uestri perditione dilataturum. Et quomodo putatis parsum iri Deum in conclusione iumentorum, id est corporum uestrorum, qui ob incorrigibilitatem uestram, morti non pepercit animarum? Cum igitur pessimo processu graduum  diuina in nos promoueatur ultio, sciendum est uobis quia nisi sub Dei uirga uos emendatiores exhibeatis, quod in statum undecunque teterrimum, per ea que inter uos coalescunt intestina bella, cadatis.Â«

Interfectores excommunicatos pronuntiat Guibertus, quo iram incurrit coniuratorum.---Hec aliaque contexens, clero iubente, populoque uolente, nobilis illius hominis peremptores, eiusdemque facinoris fautores, et complicem per predictum episcopum, qui reconciliabat ecclesiam, excommunicandos enuntiaui, nec minus eos, qui presidio eis essent, aut contubernium preberent. Quibus per omnium ora excommunicatis, ecclesia solemniter reconciliata est. Interea ad aures archidiaconorum et procerum, qui ab urbana societate desciuerant, anathematis  huius sententia deuehitur. In me igitur pro sermone habito, et excommunicationis pronuntiatione, omnium illorum exclusorum conuersa sunt odia, maxime Galteri archidiaconi grandis est aduersum me succensa uecordia. Erat siquidem audire immanem tonitrum, cui tamen, Deo auctore, fulgurum nullus casus accesserit. Clam in me, in promptu reuerentia. Igitur ad rem redeamus omissam.



CAPUT uI bis.

Roma episcopus Laudunum uenit. Precepto regio domus episcopalis exinanitur.---Armatus sigillis et apicibus apostolicis dominus presul Roma regreditur. Rex autem Gerardo occiso, quoniam episcopum huius facinoris conscium omnino opinabatur, quod  fucata absentia tegere nitebatur, totam episcopi curiam, fruge, uino, ac larido spoliari preceperat, nec eumdem Rome positum, preda et prede causa latuerat. Ergo ad regem, qui eum a sede arcendum censuerat, suisque priuauerat, littere sunt destinate, ad cepiscopos et abbates sue et aliorum dieceseos altere ab eo sunt allate; sed quoniam inter Laudunenses, et Suessos, pontem Aquile Fluuii limitaneum esse prediximus, intreunti ei primam parochie proprie glebam occurrunt propere, quos pridem excommunicaueramus archidiaconi sui et proceres. Quos tantis osculorum atque complexuum suscepit affectibus ut Beate Marie, cui Deo auctore seruimus, ecclesiam, quam in sui finibus pontificatus primam offenderat, suo uisitatu nequaquam dignam  duceret, cum ex eius latere diutinam fabulam cum illis, quos sibi solos arbitrabatur fideles, haberet. Inde digrediens, Codiciaci  cum ipsis omnibus hospitatus est.

Gualdricus milites congregat, minitaturque se urbem armata manu ingressurum; sed frustra.---Quo ego comperto, cum ualde talem eius habitum horruissem, omnino me ab eius contuitu ac salutatione continui. Qui post triduum, ni fallor, sopita exterius qua intro ad me uersum spirabat uecordia  mandauit ut ad se uenirem. Quo cum me exhibuissem, et domum plenam excommunicatis, homicidisque uidissem, estuaui, exclusioni sue ut [uidetur deesse non] anniterer, postulauit, ostensis  pape syllabis. Auxilium quale possem fallaciter, tu scis Deus, et non ex corde spopondi. uidebam enim uera eius mala, cum iis, quos Ecclesia sua excommunicauerat, quique eam tantopere fedauerant, communicare, cum Ingelrannus ille prescriptus ei assideret, et comitissa predicta, que pridie quam Gerardus interiret, duobus illis interitus eius auctoribus, gladios suos propria lingua acuerat, aggratulabatur affectibus [f., eorum affectibus]. Quia ergo regio iussu arcebatur ab urbe, temeraria nimis audacia minabatur se ingressurum succenturiatum militaribus alis in urbem; et quod Cesaribus et Augustis uix possibile foret, hoc se asserebat armorum uiolentia peracturum. Manum itaque collegit equestrem, et copias plurimarum quas non bene  conflauerat rerum, sine ulla, ut solitus erat, fruge consumpsit. Tandem cum nichil nisi ridiculum quid de tot auxiliariis confecisset, per internuntios se suosque in nece Gerardi complices, urbis uidelicet cum utroque archidiacono proceres, magno aggestu munerum cum Ludouico Philippi regis filio rege composuit.

Eos qui in coniuratos insurrexerant episcopus Galdricus anathemate percutit.---Introgressus igitur urbem, cum apud Sanctum Nicolaum de saltu conuenticulum celebrasset, inter missas, quas inibi agebat, excommunicaturum se eos, qui coniuratos illos rebus suis abdamnarant, Gerardo perempto, ab urbe prodierant, pronuntiat. Quod cum ego sic  dici audiuissem, cuidam coabbati meo assidenti mihi, auri eius immurmurans, aio: Audi, queso, rem preposteram. Excommunicare debuerat eos qui suam tam horrendo facinore attaminauerunt ecclesiam, et ipse in homicidarum punituros [f., punitorum] iustas et criminis uindices penas ulciscitur. At episcopus omnium bonarum conscientiarum timidus, cum me mussitare uidisset, ratus est de se uerbum fieri. 503 Quid, inquit, dicitis, domine abba? Tunc Galterus archidiaconus sese proripiens antequam loqui liceret: Agite, ait, domine, que cepistis: Dominus abbas alias [f., alia] loquebatur.

Saniori consilio excommunicat et occisores Gerardi.---Excommunicauit igitur  illos, qui commanipulares  sacrilegorum carnificum leserant. Diuturna itaque totius urbis et dieceseos simultas aduersus episcopum fuit, quia Gerardi occisores excommunicare tempore non paruo distulerit. Tandem quia se suspectum et pene exsecrabilem haberi sciebat ab omnibus, auctores excommunicauit et conscios. Quoniam autem multas pecunias spoponderat his, qui se et predictorum sicariorum complices penes regem adiuuerant, lateralibus uidelicet regis, cum cepisset detractare promissa, quis dicat quanta in publico improperia audiuit, dum nemo eorum qui suis in hoc opere fauebant partibus, regiam aulam ingredi presumeret, donec eorum funesta capita a cede, que sibi intentabatur, multo auro argentoque redimeret. Nec ipse tamen ab Ecclesia  poterat accusari quem ab apostolico constiterat excusari.



CAPUT uII.

Peruersi ciuium Laudunensium mores exprimuntur.---Igitur post aliquantum temporis, cum ob exposcendas pecunias a rege Anglorum, cui quondam seruierat, amico sibi olim, profectus esset in Angliam, Galterus archidiaconus, et Guido cum proceribus urbis tale quid commentati sunt. Urbi illi tanta ab antiquo aduersitas inoleuerat ut neque Deus, neque Dominus quispiam inibi timeretur, sed ad posse, et libitum cuiusque rapinis et cedibus respublica misceretur. Nam, ut a capite pestifero exordium sumam, si quando illuc regem uenire  contingeret, ipse qui sibi reuerentiam exigere regio rigore debuerat, ipse in suis primum turpiter multabatur. Nempe cum equi eius ad aquam seu mane seu uespere ducerentur, uerberatis clienticulis equi abripiebantur. Ipsos etiam tantis addici constiterat uilipensionibus clericos, ut neque in personis, neque in rebus eorum parceretur eisdem, sed esset, uti legitur: Â»Sicut populus, sic sacerdos .Â« Sed quid de plebeis loquor? Nemo de agrariis ingrediebatur in urbem, nemo nisi tutissimo commeatu accedebat ad ipsam, qui non aut incarceratus ad redemptionem cogeretur, seu occasione obiecta duceretur sine causa in causam.

Sub exemplo inferamus unum, quod si apud  Barbaros aut Scythas fieret, certe eorum qui nullas habent leges profanissimum esset iudicio. Cum Sabbato diuersis e ruribus mercimonii gratia plebs agrestium illo uenirent, ciuitatenses cypho aut scutella, aut quolibet alio modo legumen, aut triticum, seu quidpiam alicuius frugis foro quasi uenale circumferebant, cumque rustico talia perquirenti emendum obtulissent, ille taxato pretio se pollicebatur empturum. Sequere, aiebat uenditor, me in domum meam, ut ibi residuum frugis huius, quam tibi uendo, uideas, uisumque suscipias. Sequebatur ille; sed cum peruenissent ad arcam, fidelis uenditor elato et sustento arce operculo, inclina, aiebat, caput tuum et ulnas in arcam, ut uideas quod hoc totum non discrepet ab ea parte quam tibi in foro proposui.  Cumque emptor subsiliens super arce crepidinem de uentre penderet, capite ac humeris in unam procumbentibus arcam, bonus uenditor a tergo positus, sublatis hominem incautum pedibus, repente trudebat in arcam, et deiecto super ruentem operculo, tuto seruabat usque ad sui redemptionem ergastulo. Hec in urbe et is similia gerebantur. Furta, imo latrocinia per primores et primorum apparitores publice agebantur. Nulli noctibus procedenti securitas prebebatur, solum restabat aut distrahi, aut capi, aut cedi.

Communio quid.---Quod considerantes clerus cum archidiaconis, ac proceres, et causas exigendi pecunias a populo aucupantes, dant eis per internuntios optionem, ut si pretia digna impenderent,  communionis faciende licentiam haberent Communio autem nouum ac pessimum nomen sic se habet, ut  capite censi omnes solitum seruitutis debitum dominis semel in anno soluant, et si quid contra iura deliquerint, pensione legali emendent. Cetere censuum exactiones, que seruis infligi solent, omnimodis uacent. Hac se redimendi populus occasione suscepta, maximos tot auarorum hiatibus obstruendis argenti aggeres obdiderunt. Qui tanto imbre fuso sereniores redditi, se fidem eis super isto negotio seruaturos sacramentis prebitis firmauerunt.

In Galliam redit episcopus. Ipsum inter et archidiaconum simultates.---Facta itaque inter clerum, proceres, et populum mutui adiutorii coniuratione,  ab Anglis cum plurima copia remeauit episcopus, qui contra huius auctores nouitatis, motus aliquandiu sese ab urbe continuit. Tamen plene laudis et glorie inter ipsum et Galterum archidiaconum complicem suum oborte sunt simultates. Loquebatur archidiaconus super nece Gerardi ualde indecentia de episcopo suo. Episcopus nescio que cum ceteris super hac re agebat, hoc scio, quia mecum sic de eo querebatur. 504 Domine, inquiens, abba; si contigerit Galterum in quouis concilio aliquas aduersum me motare accusationes, equanimiterne feretis? Nonne ipse est, qui eo tempore, quo a uestris digressus monachis Flauiacum concessistis, uobis in promptu blandiebatur, clam moliebatur  dissidium, palam uestris fauoraliter adnitens partibus, et me contra uos latenter irritans? His me contra funestum hominem alliciebat sermonibus, eiusdem ponderosissimi reatus sibi conscius, et penes omnium iudicia undecunque timidus ac suspectus.

Cum igitur in eos qui coniurauerant, et in auctores eorum inflexibili animaduersione motum se diceret, uoces tandem grandisonas oblata repente sedauit auri argentique congeries. Iurauit itaque communionis illius se iura tenturum, eo quod apud Nouiomagensem urbem , et San-Quintinense oppidum  ordine scripta exstiterant. Compulsus et rex est largitione plebeia idipsum iure iurando firmare. Deus meus,  quis dicere queat quot susceptis populi muneribus, quot etiam post prebita sacramenta ad subuertendum quod iurauerant, controuersie emerserunt, dum seruos semel ab iugi exactione emancipatos, ad modum pristinum redigere querunt? Erat sane implacabilis inuidentia episcopi, ac procerum in burgenses, et dum Northmannico, uel Anglico more Francicam non preualet extrudere libertatem, languet pastor sue professionis immemor circa inexplebilem cupiditatem. Si quis popularium in causam ductus non diuina sed placitatoria, ut sic dicam, conditione legibus fuisset addictus, huius usque ad extremum substantia exhauriebatur.

Monetarum corruptio.---Unde quia munerum susceptiones totius iudicii sequi solet euersio, monete  percussores scientes si peccarent in officio suo, quod pecuniaria possent redemptione saluari, tanta eamdem falsitate corruperunt, ut per hoc ad extremam plurimi indigentiam ducerentur. Nam cum denarios ex ere uilissimo conficerent, quos in momento prauis quibusdam artibus, argento micantiores facerent uigiliis: proh dolor! fallebatur ineptum, et sua pretiosa ac uilia detrahentes, nonnisi impurissimam suscipiebant scoriam. Et domini episcopi super isto munerabatur patientia, per quod non modo intra prouinciam Laudunensem, sed et longe lateque multorum accelerabatur miseria. Cumque suam ipse monetam per se male corruptam miserabiliter, et merito impotens, nec tenere, nec corrigere posset, Ambianenses obolos, corruptissimum etiam quiddam,  in urbe aliquandiu cursuros instituit: quos quoque cum nullatenus cohibere ualeret, sui tandem temporis percussuram erexit, cui pariter ad sue persone signum, ferulam pastoralem imprimi fecit Que clam ab omnibus cum tanto cachinno spernebantur, ut impuriore moneta omnino minus appreciaretur.

Inde sentine flagitiorum.---Interea cum ad singulas quasque horum nouorum numismatum promotiones ferebantur edicta, ne quis pessimas ipsius caraxaturas cauillaretur. Inde creberrime populum impetendi occasiones, quasi qui calumniam intulissent instituto pontificis, inde largissimorum quecunque fieri poterant, censuum extortiones. Ad hoc monachus quidam in omnimoda opinione turpissimus,  nomine Theodoricus, a Tornaco, cuius erat indigena, infinitas, et a Flandriis deferebat argenti massas. Qui in falsissimam Lauduni redigens cuncta monetam, uniuersam exinde respergebat circumquaque prouinciam. Cuius xeniis detestabilibus diuitum sibi concilians auaritiam, mendacium, periurium, egestatemque inferens, ueritate, iustitia, opulentia destituebat patriam. Nulla hostilitas nulle prede, nulla incendia hanc peius lesere prouinciam, cum uetustam eius urbis monetam menia haberent Romana gratissimam.

Dire episcopus Gerardo Ingelranni filio eruit oculos. A papa suspenditur ab officio; unde Romam proficiscitur.---At quoniam:

 Arte superductum uiolat quandoque pudorem.
   Impietas contecta diu, nec clara recondi.
Ut lux clara uitrum, sic penetrat faciem:
quod obscure de Gerardo, et quasi non fecisset, fecerat de altero post aliquod tempus Gerardo, euidens sue crudelitatis dedit indicium. Erat siquidem is Gerardus maior nescio, an decanus rusticorum ad se pertinentium, qui quia pronior erat ad Thomam, Ingelranni, de quo supra egimus, ut dicitur filium, uirum omnium quos nouimus hac etate nequissimum, episcopus eum omnibus habebat infensum. Unde et eum corripiens, et intra episcopale palatium custodie eum trudens, nocte per manus cuiusdam sui Aethiopis, oculos eius fecit euelli. Quo facto aperte ignominie se addixit, quod de superiore Gerardo  fecerat, refricauit, nec clerum, nec populum latuit, quod episcopos, presbyteros, atque clericos, a nece necisque iudicio, seu truncatione membrorum Canon, ni fallor, Toletanus inhibuit, regem etiam ipse rumor offendit. Nescio preterea an ad apostolicam sedem peruenerit, hoc scio tamen quod ab officio eum papa suspenderit, quod estimo quia non ob aliam causam fecerit. Ad cumulum uero mali quamdam suspensus ecclesiam dedicauit. Romam ergo proficiscitur, cuius uerbis et suasionibus dominus papa delinitur, et resumpta ad nos auctoritate 505 remittitur. uidens itaque Deus magistros et subditos facto et consensu pari communicare nequitia, iam non potuit sua continere iudicia, permisit denique conceptas malignitates in propatulum  deuenire furorem, qui dum ex superbia preceps agitur, Deo uindice, casu usquequaque horrendo confringitur.

Molitur Communionis abrogationem, die eadem qua Ascelinus regem prodiderat.---Ad communionem itaque, quam iurauerat, et regem premiis iurare compulerat, destruendam, in supremo Quadragesime sacrosanctis Dominice passionis diebus, accitis proceribus, et quibusdam clericis, instare decreuerat. Ad id pii officii regem euocauerat, et pridie Parasceues, Cena scilicet Dominica, regem et suum uniuersum populum peierare docuerat, cui se laqueo primus immerserat. Quo uidelicet die Ascelinus episcopus predecessor eius regem suum,  ut predixi, prodiderat. Nam qua die gloriosissimum pontificalium officiorum chrisma uidelicet consecrare debuerat, et a suis excessibus absoluere plebem, ea ne ingredi quidem uisus est ecclesiam. Machinabatur cum lateralibus regis, ut communione destructa rex idem in priorem modum iura redigeret urbis. At burgenses de sua subuersione uerentes, quadringentas  libras regi ac regiis pollicentur. Contra episcopus proceres secum loqui cum rege sollicitat, spondentque pariter septingentas, rex Ludouicus Philippi filius . . . . . [f., persona] conspicuus, ut soli maiestati regie uideretur idoneus, armis strenuus, pro negotio inertie impatiens, animo sub aduersis intrepidus, cum alias bonus esset, in hoc non equissimus  erat, quod uilibus et corruptis auaritia personis nimie aurem et animum dabat. Quod ad maximum sui detrimentum et uituperabilitatem, et multorum perniciem redundabat, quod hic et alias factum constat.

Igitur regius, ut dixi, appetitus ad potiora promissa deflectitur, eoque contra Deum sanciente omnia sacramenta sua, scilicet episcopi ac procerum, sine ulla honestatis ac sacrorum dierum respectione cassantur. Ea nocte rex propter iniustissimam, quam populo incusserat turbam, cum foris haberet hospitium, dormire pertimuit extra episcopale palatium. Rex summo mane recesserat, et episcopi ad proceres sponsio facta fuerat, ut non uererentur de tante pactione pecunie, scientes se quidquid ipsi  polliciti fuerant soluturum esse. Quod si, inquit, quod uobis spondeo, non fecero, tradite me redimendum carceri regio.

Dissoluta Communione in urbe perturbantur omnia. Burgenses episcopo uiolentas manus afferre statuunt.---Ruptis igitur communitatis predicte federibus tantus furor, tantus stupor, burgensium corda corripuit ut omnes officiales officia sua desererent, et cerdonum ac sutorum tabernule clauderentur, et scene nec uenale quidpiam a pandocibus et cauponibus sisteretur, apud quos nichil futurum residui dominis predantibus speraretur. Nam protinus ab episcopo et proceribus uniuersorum substantie metiuntur, et quantum quisque sciri poterat dedisse ad  instituendam communionem, tantumdem exigebatur impendere ad destituendam eamdem. Hec die Parasceues, quod interpretatur preparatio, tractabantur, hec Sabbato Sacrosancto, in quibus Dominici corporis et sanguinis receptui, solis hinc homicidiis, illinc periuriis animi aptabantur. Quid plura? Presulis et procerum omnis his diebus uacabat intentio ad abradendas inferiorum substantias. At inferiorum non iam ira, sed rabies feraliter irritata, in mortem, imo necem episcopi et complicum eius, dato inuicem sacramento conspirat. Fuisse autem quadragenos qui iurauerint, tradunt. Quod eorum molimen omnino tegi non ualuit. Nam cum contigisset magistri Anselli notitiam, in ipsa sacri Sabbati iam uesperascente die, cubitum eunti episcopo mandauit, ne ad  matutinas procederet uigilias, sciens se, si ueniret, interficiendum. At ille typo nimio stupidus. Fi, inquit, ego ne talium manibus inteream? Quos quamuis ore despiceret, ad matutinos tamen surgere, et basilicam ingredi non presumpsit.

Postridie cum ad processionem clerum suum ipse sequeretur, domesticos suos, et quosque milites spatas sub uestibus post se ferre precepit. In qua processione cum parum quid tumultus, ut assolet in multitudine, suboriri cepisset, quidam de Burgensibus e crypta emergens, ceptum iurate interfectionis negotium estimans alta uoce cepit quasi pro signo inclamitare: Communiam, communiam ingeminans. Quod, quia festum erat, facile repressum est, suspicionem tamen diuerse parti intulit. Acto itaque  episcopus missarum officio, ex episcopalibus uillis plurimo accito rusticorum agmine turres ecclesie munit, curiamque suam asseruari precipit, cum ipsos quoque prope non minus pateretur infensos, utpote qui scirent denariorum aggeres, quos regi promiserat, ex suis ipsorum marsupiis hauriendos.

Statio apud S. uincentium. Guiberti annona diripitur.---Feria igitur secunda post Pascha procedere moris est clericos stationem facturos  apud Sanctum uincentium. Quoniam ergo hesterno preuentos se esse senserunt, hac die moliri decreuerant, et fecissent, si cum episcopo omnes proceres esse sensissent. Nam unum e proceribus in suburbio repererunt, uirum innocuum, qui consobrinam 506 meam adolescentulam quamdam, pudice indolis  feminam nuper acceperat. Sed ne alios cautiores redderent, aggredi noluerunt. Cum igitur iam tertium Pasche attigisset diem, eos quos ad sui tutelam turribus et curie preposuerat, et ex suo inibi uictitare cegerat, securior factus sinit abire. Quarto die, quia annonam meam, et aliquos pariter petasones, quos  uulgo bacones uocant, diripuerat per suum incendium, perrexi ad eum. Conuentus a me ut tanta urbem procella eximeret, respondit: Quid putatis in sua turbulentia eos posse facere? si Ioannes maurus meus ipsum, qui in eis est potior, naso detraheret, nullatenus grunnire presumeret? Nam suam heri, quam appellabant communiam, eos, quoad uiuerem, abiurare cegi. Dixi, et multo hominem uidens euersum supercilio, dicere supersedi?  Antequam tamen ab urbe recederem, graui ab inuicem animaduersione instabilitatis sue causa dissensimus. De instanti autem malo cum premoneretur a multis, neminem dignabatur.



CAPUT uIII.

De cedibus procerum, et incendiis urbis Laudunensis.---Postero die, feria uidelicet quinta, cum post meridianas de exigendis pecuniis cum Galtero archidiacono ageret horas, ecce per urbem tumultus increpuit Communiam inclamantium: tum quoque per mediam Beate Marie basilicam, et per eam qua occisores Gerardi introierant, exierantque ianuam, cum ensibus, bipennibus, arcubus et securibus, clauas, lanceasque ferentes cum maximo agmine curiam  pontificalem intrauere burgenses. Comperta huius nouitate moliminis proceres ad episcopum, cui presidium super hoc incursu si contingeret, iurauerant, se laturos, undecunque concurrunt. In quo concursu Guinimarus castellanus uir nobilis, et pulcherrime habitudinis senior, moribus innocens, cum per ecclesiam clypeo tantum munitus et hasta procurreret, mox ut presulis atrium introiuit, a quodam Rainberto, qui compater eius etiam fuerat, bipenni in occipitio percussus primus occubuit. Nec mora Rainerius ille, de quo supra egi, cui mea consobrina nupserat, cum acceleraret ingredi ipse palatium, lancea a tergo feritur, cum podio episcopalis capelle nitens eam subire uellet, ibique prosternitur, nec mora ex igne palatii ab inguine inferius concrematur.  Ado uicedominus minis acer, animo nimis acrior, quia solitudo tunc sua minus eum inter tot efficacem fecerat, cum ad episcopi domum tendens ab uniuerso impeteretur cuneo, hasta et gladio tantopere restitit, ut tres de insistentibus sibi in momento prosterneret. Deinde pransoria mensa aule conscensa, cum preter cetera uulnera corporis, saucia ei iam reddidissent genua, ipsis demum genibus incumbens tandiu hinc et inde confodiens obsidentes propugnauit, donec fatigatum quidam corpus telo traiecit, quem post paululum earumdem domorum ignis usque ad extremos cineres redegit.

In subterraneum ecclesie locum aufugit episcopus.---Porro episcopum insolens uulgus aggrediens, cum  pro menibus aule prostreperet, episcopus cum quibusdam qui sibi opitulabantur, iactibus lapidum, sagittarumque ictibus quoad potuit, repugnauit. Plurimam enim suam semper in armis acrimoniam, uti quondam, et nunc quoque promebat. Sed quia indebite et frustra alium acceperat gladium, gladio periit. Temerarios ergo plebis assultus tolerare non preualens, sumpta cuiusdam mancipii sui ueste, in cellarium ecclesie confugiens, intra paruam apothecam se condidit, et a fideli quodam clientulo fronte obstrusa introclusus, se latere putabat. Cumque hac illacque discurrentes ubi esset, non episcopus, sed furcifer, conclamarent, unum de puerulis eius corripiunt, sed in fide eius nil quod sibi liberet  efficiunt. Alterum attrectantes, nutu perfidi quo esset querendus accipiunt. Ingredientes igitur cellarium et circumquaque rimantes, tandem hoc modo reperiunt.

Teudegaldus homo erat funestissimus Beati uincentii ecclesie capite census, Ingelranni Codiciacensis diu officialis atque prepositus, qui transitorias redhibitiones apud pontem, qui Soordi dicitur, obseruans, commeantium paucitatem aliquoties aucupabatur, et cum eos rebus omnibus spoliasset, nequando illis contra eum interpellare liceret, eiectos in flumine supplumbabat  . Hoc quoties fecerit solus Deus nouit. Furtorum, latrociniorumque numeros cum sit referre nullius, incohibiles, ut sic dicam, corde nequitias uultu teterrimo preferebat. Is in offensam  incidens Ingelranni, totum se ad communiam Lauduno contulerat. A quo ergo nec monacho, nec clerico, nec peregrino, imo nulli sexui parsum olim fuerat, sic denique se habuit occisurus episcopum. Ipse dux et incentor cum esset huius nefarii cepti, summopere quem ceteris acrius oderat, uestigabat episcopum.

Trucidatur episcopus et corpus opprobriis exponitur.---Cum itaque per singula eum uasa disquirerent, iste pro fronte tonnule illius, in qua latebat homo, substitit, et retuso obice sciscitabantur ingeminando quis esset. Cumque uix eo fustigante gelida iam ora mouisset: 507 Captiuus, inquit. Solebat autem  episcopus eum Isengrinum irridendo uocare, propter lupinam scilicet speciem; sic enim aliqui solent appellare lupos. Ait ergo scelestus ad presulem: Hiccine est dominus Isengrinus repositus. Renulfus igitur quamuis peccator, Christus tum [f., tamen] Domini, de uasculo capillis detrahitur, multiplici ictu pertunditur, et sub diuo in claustri clericalis angiportu ante domum Godefridi capellani statuitur. Cumque eis miserabilissime supplicaret, iureiurando ipsis astruere uolens se nunquam deinceps eorum episcopum futurum, infinitas eis pecunias prebiturum, de patria recessurum; omnesque contra obfirmatis animis insultarent, unus nomine Bernardus, cognomento de Brueriis, eleuato bipenni sacrum, quamuis peccatoris, uerticem truculenter excerebrat;  qui cum laberetur inter tenentium manus antequam decideret, ab altero sub ocularibus per medium nasi ex transuerso  percussus occubuit. Ibi pessumdato et tibias conciderunt, et uulnera plurima indiderunt. At Teudegaudus uidens annulum in digito quondam pontificis, cum facile non posset extorquere, ab eo digitum mortuo, ense precidit, annulumque corripuit. Itaque exspoliatus ad nudum in angulum ante capellani sui domum proiicitur. Deus meus, quis retexat quot in iacentem a transeuntibus sunt ludibria iacta uerborum, quot glebarum iactibus, quot saxis, quot est pulueribus corpus oppressum!

Sed antequam ad alia progrediamur, dicendum quod quiddam nuper factum ad suum ualde profecit  interitum. Ante duos, nisi fallor, sue mortis dies, conuentus est in media basilica a primoribus cleri sui, quod regi in urbe nuper constituto eos detulerat, dicens clericos non esse reuerendos, quia pene omnes ex regia forent seruitute progeniti. Quod cum ei obiectum fuisset, hoc modo inficians ait: Communio sancta, quam ex illo pridem altari suscepi  ueniat mihi ad perniciem, et sancti Spiritus gladium inuoco in animam meam, si hec unquam uerba regi de uobis dixi. Quo audito, quidam ualde mirati sunt, et sacramentis astruxerunt se ex ore eius, cum talia regi deferret, audisse. uolubilitas plane eius mentis et lingua ipsi parturiit hec exitia.



CAPUT IX.


Interficitur Radulphus.---Interea pars quedam furentis uulgi ad domum Radulfi pertendunt, qui episcopi discophorus erat, et de summis familiaribus Gerardi Carisiacensis exstiterat, uir exili quidem forma, sed heroicum habens animum. Is loricatus, galeatus, non sine leui armatura cum resistere destinaret, uidens uim nimiam, ueritusque subiici ignem, arma proiecit, nudumque se eorum misericordie in modum crucis exposuit. Qui, Deo a se remoto, humi prostratum crudelissime trucidarunt. Ipse antequam carnificium illud de Gerardo in ecclesia fieret, huiusmodi uisionem uidit. uidebatur  sibi in Beate Marie basilica esse, ibique peruersos habitudinis homines conuenire, qui peregrinos ludos illic statuerent, et quibusdam circumsedentibus spectacula noua darent. Sub qua propositione de domo Guidonis thesaurarii, que iuxta ecclesiam erat, alii homines exibant pocula deferentes, in quibus tanti fetoris continebatur potus ut intolerabilis sentientibus esset, qui et per circumsedentium ordinem ferebatur. Quod luce clarius est. Quam horrendus enim ibi emicuerit demonum, quamque inuisus ludus, quis putor enormis sceleris ubique locorum de eadem domo manarit, in promptu et modo est. Nam plebs furibunda domni illi, primum ficos iniecit, de ea in ecclesiam prosiluit, et demum palatium episcopale corripuit.

 Ecclesia omniaque ipsius ornamenta conflagrant.---uidit et aliud prenuntium status sui futuri. Nuntiari sibi in uisione uidebat ab armigero suo, et dici: Domine, equus tuus in anteriori parte multe et insolite uastitatis est, et in posterioribus tante exilitatis ut par nusquam uiderim. Optime enim opulentie, plurimique pretii ante fuerat, que eius ubertas ad tam profligate mortis deuenit tenuitatem; equus namque gloriam seculi signat.

Igitur ex cuiusquam maxime peccato contigerat, ut gloriosissima ecclesia miserabilibus addiceretur excidiis, ex domo scilicet thesaurarii, qui et Simoniace archidiaconus erat, in ecclesiam proserpere uisus est ignis. Que cum pro presentis gloria solemnitatis palliis atque tapetibus nobilissime foret  circumornata, urgente igne pauca ex palliis furto abrepta potius quam focis tacta creduntur; tapetia autem aliqua, quia facile funes a trocleis demitti a paucis non poterant, succubuere caloribus. Tabule altaris auree, et sanctorum feretra erepta cum ipsa  prominenti eorum, quam sic uocitant, repa, cetera in gyro incendiis puto correpta; sub ea enim quidam cum se reclusisset de nobilioribus clericis, inde progredi non presumens ne turbas errantes incideret, cum ignem circa se ridere sensisset, ad cathedram episcopalem currit, superpositam uitream capitalem pede impulsam pertudit; sicque desiliit.

508 Monasterium S. Ioannis atque ecclesia B. Marie Profunde, et S. Petri incenduntur.---Crucifixi  Domini imago decentissime obaurata, gemmisque distincta, cum uase saphyretico pro pedibus illius imaginis appenso, in terram fusa delabitur, nec sine plurima iactura recipitur. Cum igitur cremaretur ecclesia atque palatium, dictu mirabile, mysticumque Dei iudicium, titio utrum nescio an carbo ad monasterium uirginum conuolauit,  et Sancti Ioannis ecclesiam succendens, Beate etiam Marie, que Profunda dicitur, Sanctique Petri in cineres conuertit.

Matrone quedam liberantur.---At procerum coniuges qualiter sub tanto negotio se egerint, referre non piget. uicedomini Adonis uxor uidens ad partes episcopi maritum orta seditione concedere, opinata  instantem mortem cepit ueniam ab eo, si que contra eum commisisset, petere, et se diutissime cum eiulatibus constringentes, et oscula extrema libantes, cum illa diceret; cur me sub gladiis urbicorum derelinquis? Ille apprehensa mulieris dextra lanceam manu tenens, cum dispensatori precepisset clypeum post se ferre  ipse non solum post eum clypeum non tulit, sed eum dure uerbo reuerberans a tergo eum impegit. Iam ergo eum, cuius seruus erat, non norat. Cui certe inter prandendum paulo ante seruierat. Per medias itaque turmas defensa uxore, intra domum tandem cuiusdam portarii episcopi eam occuluit. Que cum uidisset assultus, et subiectos edibus ignes, in fugam quocunque ducebat fortuna  conuertitur. Que cum burgenses aliquot feminas offendisset, rapta ab eis, pugnisque pulsata, et pretiosis, quas habebat uestibus spoliata, uix ad Sanctum potuit sumpta Sanctimonialis ueste peruenire uincentium.

At consobrina mea discedente marito, contempta supellectili domus, solam sibi lacernam retinens, murum, quo suum uiridarium cingebatur, uirili alacritate conscendit, saltuque exinde desiliit. Inde in paupercule cuiusdam recepta tugurium, cum grassantes post modicum sensisset flammas, prorupit ad ostium, quod anus extra obserauerat, et lapide fracta sera, a quadam sanctimoniali cognata sua impetrato habitu et uelo se contegens, et inter monachas fouendam se credens, cum incendia inibi  feruere conspiciens retorsisset gradum, in domum quamdam remotiorem se contulit donec postridie a parentibus quesita comparuit, et tunc dolorem quem super metu mortis habuerat, in rabidiorem super marito mutauit.

Alie quedam, uxor scilicet et filie Guinimari castellani cum pluribus, locis se humilibus addiderunt. Galterius autem archidiaconus cum episcopo positus, cum obsideri uidisset aulam, quia semper oleum camino se addidisse cognouerat, per fenestram domus exsiliens, in uiridarium pontificis, et a muro, quo ambiebatur, in uineas per auia uadens capite adoperto castello Montis acuti se condidit. Burgenses uero cum minime ab eis reperiretur cloacas eum sui timore fouere ridebant. Uxor quoque  Rogerii Montis acuti domini, Armengardis nomine, cum esset die eodem in urbe  ipsa cum uxore  Radulphi discophori monacharum, nisi fallor, tegmine sumpto per conuallem Bibracinam ad Sanctum contendit uincentium. Filius autem predicti Radulfi sex circiter annorum cum a quodam  sub birro liberationis causa ferretur, parisitus autem aliquis ei obuiam factus quid sub cappa portaret aspexit, et inter eius brachia illico iugulauit.

Per uineas itaque inter duo brachia montis positas, die illa, et nocte iter fugientium, et clericorum, et mulierum fuit. uir plane muliebrem non uerebatur  habitum, nec mulier uirilem. Tantus etiam incendiorum altrinsecus positorum motus fuerat, has in partes flabris flammas torquentibus ut monachi sua omnia uererentur incendi. Metus uero iis qui isto confugerant tantus erat ac si eorum ceruicibus gladii imminerent. Felix Guido archidiaconus atque thesaurarius, qui isti negotio defuit.  Ad Sanctam enim Mariam uersiliacensem oratum ante Pascha processerat. De eius potissimum absentia carnifices querebantur.

Plures occiduntur.---Occisis igitur sic episcopo procerumque primoribus, ad reliquorum qui supererant domos obsidentes intendunt. Demum ergo Guillelmi filii Haduini, qui non consenserat ciuibus in morte Gerardi, sed cum ipso occidendo ad ecclesiam  oraturus mane perrexerat, tota nocte peruadunt. Cumque illi hinc ignibus, illinc asciculis, securibus atque contis mactato pariete institissent, et illi qui intus erant mordacissime restitissent, ad deditionem postremo coactus, miro Dei iudicio, cum hunc ceteris plus odissent, saluum ac incolumem compedibus iniecerunt. Castellani itidem filio fecerunt. Erat autem in domo Guillelmi quidam adolescens dictus et ipse Guillelmus, episcopi cubicularius, qui plurimum titulum in illa defensione commeruit. Is domo capta, ab ea parte burgensium, que domum consederat, est conuentus, utrum sciret an occisus esset episcopus necne, ille se ignorare respondit. Alii enim erant, qui episcopum occiderant; alii qui edes expugnauerant. Cumque circumeundo  cadauer episcopi reperissent, rogitant iuuenem 509 utrum iacens corpus si eius foret ex aliquo signo conuinceret. Ita autem uertex et ora fuerant ex multa concisione mutata, ut discerni non posset. At ille recordor, dum aduiueret, ait, et de re militari, quam malo suo plurimum affectabat, crebrius loqueretur, quia in simulacro pugne dum militem quemdam equo uectus ludendo impeteret, ab eodem equite conto percussus, subiectam collo illud quod uocant canolam fregerit. Et disquirentes nodum cicatricis inueniunt.

Adalbero abbas prohibetur efferre cadauer episcopi. Corpora sanctorum in ecclesia S. Ioannis exusta.--- Abbas autem Sancti uincentii Adalbero cum audisset episcopum interemptum, uelletque illo ire,  aperta ei fronte illico dicitur, quod si insanienti se turbe insereret, pari mox internecioni succumberet. Asserunt certe qui illi negotio interfuerunt, ita diem diei sequenti tunc continuatum, ut nulla noctis occubitum opacitatis signa pretenderint. Quibus cum obiicerem claritatem ignium hoc fecisse, sacramentis astruebant, quod et uerum erat, ignes interdiu obrutos, consumptosque fuisse. Ignis autem in monasterio uirginum ita preualuit, ut quedam de corporibus sanctorum exureret.



CAPUT X.

Tandem sepelitur episcopus in ecclesia S. uincentii extra urbem.---In crastino igitur quoniam nemo erat pene qui iacens episcopi cadauer sine iactu aut  probro seu maledicto preteriret, de sepultura uero nullus cogitaret, magister Anselmus, qui hesterno cum seditio estuaret, omnino se abdiderat, ad tragedie huius auctores precem fudit, ut hominem, uel quia episcopi nomen et insigne habuerat, sinerent quoque humari uix annuunt. Quia ergo nudus ad terre canina quadam uilitate, a uespertinis ferie quinte horis, tertiam crastini diei horam usque iacuerat, iubetur tandem a magistro leuari,  et salbano superiecto ad S. uincentium deportari. Dici non potest quot minis, quot conuiciis curatores funeris urgebantur, quot mortuus ipse maledicis sermonibus illapidatur.  Delatus ad ecclesiam nichil prorsus officii, non dico quod episcopo, sed quod Christiano competeret in exsequiis habuit.  Terra receptui eius semicauata, corpus est intro breui tabula sic compressum ut pectus et uenter prope usque ad crepitum premeretur. Et cum malos pollinctores, ut dixi, haberet, ad hec certe adhuc a presentibus arguebantur, ut miserrimum corpus quo possent nequius attrectarent. Ea die in eadem ecclesia a monachis nichil diuinum actum est. Sed quid dico ea die? imo per aliquot dies, cum de ad se fugientium salute trepidi, de sua ipsorum etiam morte timerent.

Multi nobiles uiri sepulture traduntur. Radulphus Remensis archiepiscopus missas agit pro defunctis.---Nec mora Guinimarum castellanum  uxor eius, et filie, nobile ualde genus, ipse sole impingentes et trahentes in biroto  aduexerunt. Postquam Rainerius, sumpta alicubi posteriore parte cum inter duas rotas, super axem positus, superiore parte coxarum adhuc stridente ex ignibus, a quodam suo rustico, et quadam nobili iuuencula consanguinea sua, miserabili et ipse modo adducitur. Super his duobus sermo bonus, ut dicitur in libro Regum, inuentus , ut omnes qui bene sentirent, eorum mortibus condolerent, nec uspiam mali erant, excepta societate interfectorum Gerardi. Unde et multo compassibilius suo episcopo sunt sepulti. Reliquie autem Adonis uicedomini post plures huius seditionis et incendii, dies paruissime reperte, et in panno angustissimo constricte, usque ad diem quo Radulphus  Remensis archiepiscopus Laudunum uenit ecclesiam reconciliaturus, sunt seruate. Qui ueniens ad S. uincentium, solemnes tunc primum pro episcopo, et suis complicibus egit missas, cum multi a mortibus eorum preterfluxissent dies. Radulphus autem dapifer eadem qua et alii die, ab anu matre cum paruulo filio delatus quoquo modo est sepultus, et filius super patris pectus positus.

Inter missarum solemnia ciues a Communia dehortatur.---uenerabilis autem et sapiens archiepiscopus, cum quedam defunctorum corpora in melius transtulisset, omnibus tamen cum maximo affinium ac parentum dolore diuina officia impendisset, inter missas sermonem habuit de exsecrabilibus communiis illis, in quibus contra ius et fas uiolenter serui  a dominorum iure se subtrahunt. Â»Serui, inquit apostolus, subditi estote in omni timore dominis .Â« Et ne serui causentur duritiam uel auaritiam dominorum, adhuc audiant: Â»Et non tantum bonis et modestis, sed et discolis .Â« Plane in authenticis canonibus damnantur anathemate, qui seruos dominis religionis causa docuerint inobedire, aut quouis subterfugere, nedum resistere . Unde et illud argumento est, quod neque ad clerum, neque ad sacros ordines, non ad monachatum quispiam recipitur, nisi qui exsors a seruitio habeatur; receptus autem, neutiquam contra exigentes dominos teneatur. De qua re etiam multoties in regia curia sepius, alias in diuersis conuentibus disputauit. Hec per preoccupationem  diximus, iam nunc retrograde ad ordinem redeamus.



CAPUT XI.

Thome Codiciasensis grassationes ac rabide crudelitates.---Perpensa igitur scelestissimi ciues perpetrati quantitate facinoris magno, extabuere metu, regium pertimescentes iudicium, unde qui medicinam querere debuerunt, suo uulnus uulneri addiderunt.  Thomam enim Codiciasensis, ut dicitur, filium, cui erat castellum Marna , presidium ad sui contra regios impetus defensionem accersire disponunt. Is ab ineunte adolescentia predas de pauperibus, et Hierosolymitanis peregrinis faciens, et incestuosis matrimoniis coalescens,  ad innumerabilium hominum exitium plurimam 510 uisus est attigisse potentiam. Cuius crudelitas nostris est in tantum seculis inaudita ut aliqui qui etiam crudeles putantur, mitiores uideantur in nece pecudum, quam iste in hominum. Nam non modo eos gladio simpliciter, et pro certo, ut fieri solet, reatu interimit, sed horrendis excarnificando suppliciis. Cum enim captos ad redemptionem quoslibet cogeret, hos testiculis appendebat propria aliquoties manu, quibus sepe corporea mole abruptis, eruptio pariter uitalium non tardabat. Alteri suspenso per pollices aut per ipsa pudenda, saxo etiam superposito humeros comprimebat, et ipse subter ob ambulans, cum quod habere non poterat ab eis extorquere non posset, fustibus super eorum corpora  tandiu bacchabatur, donec ei placentia sponderent, aut in penis morerentur.

Dici ab ullo non potest quot in eius carceribus fame, tabo, cruciatibus, et in eius uinculis expirarunt. Certe ante hos duos annos cum in montem Suessonicum contra quosdam rusticos opem cuidam laturus abisset, tres ex illis in quadam se occuluere cauea. Cumque ad ora spelei cum lancea deuenisset, unius ex eis ori telum appodians sic impegit, ut interaneis terebratis per podicem ferrum lancee redderetur. Quid prosequor infinita? Per ipsum duo inibi residui periere. Quidam etiam de captiuis saucius proficisci non poterat. Interrogat hominem cur non celeri gradu graderetur. Ille respondit  se non posse. Sta, inquit, ego faciam ut egre properes. Equoque desiliens, gladio ei utrumque succidit pedem, unde et mortuus est. Frustra contexam huiusmodi pestes, cum alias nos maneat non minor occasio referendi. Ad rem ueniam.

Pagenses seu rustici urbem Laudunensem diripiunt.---Ipse Gerardi interfectores diu sub excommunicatione retinuit, diu fouit, neminem non sceleratissimum coluit, cui illud Sallustianum potius quam Catiline congruit. Quia gratis malus atque crudelis erat. Ad hunc ergo pro cumulo malorum dirigentes et ut ad se ueniret, seque contra regem tueretur orantes, tandem uenientem in urbe recipiunt. Cum ille auditis eorum precibus consuluisset suos, quid sibi facto opus esset, responderunt unanimes  in tanta retentione urbis suas sibi contra regem non sufficere uires  dixit eis ut egrederentur in campum inibi retecturus consilium. Quibus ferme milliario ab urbe digressis infert. Ciuitas hec cum caput regni sit, non potest contra regem a me teneri. Quod si regia arma ueremini, in terram meam me sequentes, me patrono et amico utimini. Quo dictu consternatissimos reddidit. Mox ergo metu perpetrati facinoris amentes, et regem suis ceruicibus imminere putantes, innumerabile cum eo uulgus aufugiunt. Et Teudegaldus ille peremptor episcopi, qui lacunaria, et fornices ecclesie B. uincentii, claustralesque recessus, fugitiuos quos occideret  querendo, exerto gladio rimabatur, qui episcopalem annulum digito preferens, se presulem testabatur. Is cum suis complicibus non ausus urbem repetere, Thomam pene uacuus sequebatur. Thomas autem Guillelmum filium Haduini, et alios captos liberarat in urbe. Is enim expers Gerardi proditionis exstiterat. At fama pegasea celeritate transfusa uicinorum rurum homines ac oppidanos exsuscitat, uacuam habitatoribus ferens urbem. Tunc quique pagenses ad solitariam proruunt ciuitatem, domosque plenas, nemine defensante, preoccupant. Ciues plane cum essent opulenti, habitu se pauperes ostendebant. Oculos enim procerum aduersum se irritare nolebant.

 Eo tempore illa illegitima Ingelranni predicti et incestuosa uxor, cum iam sub specie continentie pro senio et corporis mole aspernaretur Ingelrannum, ueteri tamen amasiorum usu carere non poterat. Unde et iuuenem idoneum cum amaret, et eam Ingelrannus ab eius omnino confabulatione arceret, tantis repente hominem lenociniis dementauit ut eum ad se accersiret, in domo sua statueret, filiam suam paruulam ad palliandos amores nefarios pactis sponsalibus daret, defensoremque terre sue contra Thomam, quem irremediabiliter ipse, qui dicebatur pater, oderat, et quem prorsus exheredare uolebat, faceret. Iste cum ea tempestate Codiciaci esset, et hostem se Thome futurum omnibus modis declararet, census tamen deesset unde  tanta presumeret, accidit ei huius fortune successus.

Ingelrannus et Guido iterum urbem deuastant.---Audientes autem Ingelrannus et Guido  Thomam ab urbe digressum, populumque secutum, Laudunum adeunt, sine hominibus domos omni ubertate refertas inueniunt. Quorum tanta copia fuit, ut si caute ab iis qui preerant custodiretur, ne prodige a parasitis ac furibus detraheretur, frustra aduersus predictum iuuenem exterminandum niteretur, neque ipse ullam in uita sua inopiam pateretur. Quis enim dicat, aut dicens fidem faciat, quid pecuniarum, quid uestium, quid in omni specie uictualium ibi sit repertum? Cum enim rustica manus et suburbani, quin etiam Montiacutani  et Petripontenses, Ferani quoque huc uenerint, antequam Codiacenses, mirum dictu est! quid priores inuenerint, quid tulerint, cum nostri recentiores tardius aduenissent, munda omnia, et quasi illibata se reperisse iactauerint. Sed quid pensi ac moderati apud helluones et scurras? uinum et triticum qua si repertitium non habebat pretium, et cum tales non haberent uectigalia ibidem, libidine dilapidabantur horrenda. Cepit ergo inter eos ex prouentu 511 rapinarum oboriri contentio, et a quibusque quelibet rapta minoribus ad potentiorum iura transibat. Duobus certe, si tertius obuiaret, spoliabatur. Erat itaque miserrimus urbis status. Hi qui ab urbe profugerant, domos clericorum et procerum quos oderant, diripuerant atque incenderant:  at modo residui proceres profugarum usque ad confosceras [f., ferras] et pessulos, omni substantia atque utensilibus addemnabant.

Non ergo ne monachus quidem ullus tuto poterat ingredi urbem, uel egredi, quin aut equo priuaretur, aut propriis induuiis nudaretur. Ad sanctum uincentium sontes insontesque cum peculio multo coierant. Quid, Domine Deus, gladiorum exertum est super monachos, non tam census, quam personas uolentes. Ibi Guillelmus, Haduini filius, immemor sibi a Deo liberationis indulte, quemdam suum compatrem, cui mox spoponderat immunitatem membrorum et uite, et ad se ex fide collegerat teneri a suis [f., seruis] Guinimari et Raineri procerum, qui cesi erant, et damnari permisit. A filio enim  prefati castellani ad equi caudam pedibus alligatus, breuique tractu cerebrum cum fudisset, furcis illatus est. uocabatur autem is Robertus cognomento Manducans, uir diues et probus. At dispensator uicedomini, de quo supra diximus, qui uocabatur, ni fallor, Ebrardus, qui cum quo die ipso comederat, seruus dominum perdiderat, euectus est in sublime. His generibus mortium et alii sunt exacti. Inextricabile est que in euersorum, uel inuersorum punitione geri ubique contigerit explicare. Sciendum autem quia die postero necis facte Thomas uenit in urbem, hoc est feria sexta, Sabbatoque recesserit, et in ipsa Dominica tanti facinoris mox Deus penas incusserit.

 uitia Galdrici exhibentur. Facta sunt hec anno incarnationis Dominice millesimo centesimo duodecimo, feria sexta paschali, tertio Kalendas Maii. Nimirum ipse episcopus infinite leuitatis erat, ut etiam si que inepta ac secularia cogitaret, facillime lingua absolueret. Certe uidi illam meam quam prelibaui consobrinam, cum nuper in urbe nupta quo pudoratius poterat se haberet: ille etiam, me audiente, merdosam atque rusticam appellauit, quia se ab exterorum colloquiis ac uisibus absentabat, ac se ei more ceterarum nullatenus ingerebat. Plane et librum quemdam de Hierosolymitana expeditione conscripseram, quod cum uidere gestisset, eique illatus fuisset, tantopere exosum habuit, quoniam domini mei Suessorum episcopi Lisiardi nomine  proemium operis insignitum uidit, ut deinceps nequaquam legere dignaretur, cum cetera opuscula mea, et se ultra omnem ualentiam meam appretiaretur. Et cum efficax uideretur in elaborandis opibus, totum subito expendebat in causis inutilibus. Sed mala ista cum huius temporibus prematuruerunt.

Quanta mala Lauduni patrata fuerint ista tempestate.---Sciendum est quia non solum in isto, sed ex aliorum, imo totius summa populi iniquitate increuerunt. Nam in tota Francia qualia apud Laudunenses nusquam scelera contigerunt. Paruissimo enim antequam ista fierent tempore, presbyter quidam in propria domo a puero quem familiariorem habebat, cum sederet ad prunas a tergo percussus  interiit. Cuius corpus ille sumens, in cameram secretiorem recondidit et a foris asserauit. Cumque per aliquot dies non uiso domino, quonam abisset a famulo quererent, mentiebatur nescio quorsum hominem expetisse negotia. Et cum pre fetoris insolentia inter edes foueri non posset, collecta ille domini substantia cadauer in camino domus super cineres prono ore composuit, et instrumentum desuper pendens,  quod siccatorias uocant, super eum deiecit, ut putaretur quia sic eum machine casus obtuderit, sicque cum rebus aufugit.

Decani quoque non longe ante Kalendas sue dieceseos presbyterorum agebant. Cumque quidam Burgundus presbyter, loquax nimis et promptulus, contiguum sibi presbyterum super quodam leui capitulo  accusasset, pro ipsa culpa decanus ab eo sex nummos tantum exegit. Qui id damni satis superque egre ferens, nocte cum Burgundus reuertisset ad sua, presbyter qui denarios perdiderat insidias ipsi tetenderat. Qui cum domus sue gradus cum lucerna ascenderet, ille eum a posterioribus in occipitio claua percussit, qui ex ictu intestatus occubuit.

Alter quidam Exosimi ipse presbyter, cum haberet presbyterum missarum solemnia agentem, altaribusque presentem, a quodam suo apparitore sagitta feriri mandauit. Qui percussus etsi non interiit, instigator tamen ac opifex non sine interimendi affectu fuit, nec homicidii, et sacrilegii, apud Christianos mandati [f., inauditi], crimine caruit. Referuntur  et alia sub eodem tempore atque pago perpetrata.

Presagia prefatas calamitates prenuntiantia. Puer geminus.---Apparuere et uisiones malum quod pretulimus presagantes. uisum est cuidam super Laudunum lunarem cecidisse globum, quod significat repentinum uenturum urbi defectum. Cuidam quoque ex nostris uisum est ante genua crucifixi in ecclesia Beate Marie tres ingentes seriatim trabes oppositas. Locus autem in quo Gerardus interiit cruore uidebatur opertus. Crucifixus eminentiorem ecclesie personam significauit, 512 cui uere terna trabes obstitit, dum prauus introitus, et peccatum quod in Gerardo, et ad ultimum in plebe commiserat, ingens fini eius offendiculum prebuit. Locus ille in quo obierat  sanguine tegebatur, dum perpetrata malignitas nulla penitudine abolebatur. Audiebantur preterea sicut a monachis Sancti uincentii didici, et tumultus quidam, ut putabatur, malignorum spirituum, et species incendiorum in ere nocturnis horis in urbe. Natus est etiam ante aliquot dies puer geminus clune superius ibidem, duo scilicet habens capita, duo usque ad renes cum suis brachiis habens corpora. Duplex ergo superius, inferius simplex erat. Baptizatus itaque triduo quoque uixit. Multa denique et uisa sunt, et contigere portenta, de quibus minime ambigebatur, quin precinerent malum illud maximum quod sequebatur.



CAPUT XII.

 Penas sumit Deus de nece Gerardi.---Postquam sopito aliquantisper turbine Ecclesia cepit pedetentim clericorum restaurari studio. Quoniam igitur paries ille, quo Gerardus [supplenda sunt hec uerba: interfectus est] propter uim incendii ceteris debilitatior uidebatur, arcus quosdam inter ipsum parietem medium, qui exustior fuerat, et exteriorem edem immodicis sumptibus peregerunt. Cumque quadam nocte fragor ingens increpuisset, tonitrus impulsu fulminis ita concussus est, ut iuncti parieti dirimerentur arcus, et paries in partem redderetur accliuis, et necessario iam destrui oporteret ab imis. Et, o mirum Dei iudicium! Quid de his, Domine, tua censet seueritas, qui hominem tibi astantem quoquo modo te orantem punire [f., punire uoluisti;  uel, puniri permisisti], si insensibilem sub quo hec sunt acta parietem non concessum est indemnem esse? Nec id iniuria fuit, ut tantam iniuriam egre tuleris, Domine. Certe si inimicus meus ueniam petendi causa genibus meis iaceret affusus, et a suo hoste ante meos perimeretur pedes, ob contumeliam mihi factam plane omnis mea erga eum animositas illico sopiretur. Hoc nos homines, et tu potissimum uena clementie, Deus. Si tu infantes tui prorsus ignaros sub Herode coronas, solum quia causa perniciei eorum tu fueras, putandumne est quod penes hunc, licet peccatorem, licet immeritum, ad tui nominis uilipensionem occisum, obdurare te queas? Non est hoc tuum, infinita pietas.

 Feretra et sanctorum reliquie circumferuntur, quo multe sunt corrogate pecunie ad ecclesiam restaurandam.---Interea secundum illum qualemcunque morem ad corrogandas pecunias ceperunt feretra et sanctorum reliquie circumferri. Unde factum est ut pius ille arbiter, qui quos hinc corripit, illinc misericorditer consolatur, multa qua ibant miracula exhiberet. Erat autem magnificum phylacterium quiddam, quod ferebatur cum aliqua cuiuslibet memorie theca, in quo de camisia matris uirginis et de spongia ori Saluatoris illata, et de cruce ipsius, si de capillis eiusdem Domine nostre nescio, continetur. Est autem ex auro et lapidibus, et uersus auro insculpti mysteria interna cantantes. In pagum itaque Turonicum secunda sua profectione uenientes,  cuiusdam predonis municipium, quod Busensiacus dicitur [uulgo BuzenÃ§ais], attigerunt, et sermonem de calamitate ecclesie sue inter alia ad populum habuerunt. Cumque presensissent clerici nostri, quod dominus, et oppidani eius malos animos gererent ad uerbum, et exeuntes de castello diripere destinarent, in arcto [uel alto] positus is qui declamandi habebat officium, licet fidem eorum que spondebat non haberet, tamen astanti populo, ait: Si est animus infirmus in uobis, accedat ad sacras reliquias, et haustis laticibus, quos reliquie attigerint, profecto sanabitur.

Miraculum 1. Mutus puer et surdus sanatur.---Tunc letus dominus, eiusque castrenses, dum eos estimant ex suo ipsorum uerbo pro mendacibus  capiendos, offerunt ei puerum mutum et surdum annos natum circiter uiginti. Dici non potest ab aliquo sub quanto periculo et angore tunc clerici constiterunt. At cum altis communem Dominam cum suo unico Iesu Domino exorantes suspiriis, epotis sacris aquis interrogatur a trepidante presbytero, nescio quod uerbum. Cui ille mox absolute non ad uerba interrogata respondit, sed eadem que presbyter uerba dixit. Qui enim nunquam audierat quid diceret, nisi quod dicebatur, ignorabat. Quid immorer? In paupere oppido corda confestim seipsis largiora fuerunt. Oppidi unum dominus quem solum habebat equum mox prebuit, cum ceterorum munificentia suas pene possibilitates excederet. Quorum ergo proditores esse uoluerant, horum cum  magnis lacrymis Deum adiutorem laudantium sic fuere prosecutores, ut iuuenem, qui sanatus fuerat, perpetuo sanctorum reliquiarum contubernio manciparent. Quem ego in hac nostra Nouigenti ecclesia hebetem, et ad omnia dicenda et intelligenda rudem uidi, qui fidelis tanti miraculi circumlator, in tali exsecutione non multum post tempus diem obiit.

Miraculum 2. Mulier a passione digiti curatur.---In Andegauensi urbe femina quedam erat, que puellula nupserat, in qua pueraria etate annulo quem digitulo inseruerat irretractabiliter, ut sic dicam, die noctuque insertum tenuerat. Iuuencula igitur accedentibus annis in maiorem carnulentiam  excrescente, etiam circa annulum hinc inde caro protuberans, metallum pene contexerat, unde et eximendi eum a digito spes tota perierat. Aduenientibus itaque sacris pignoribus, 513 dum post sermonem habitum cum ceteris mulieribus oblatura uenisset, cum manum tetendisset ad reliquias argentum depositura quod tulerat, crepuit annulus, et sub manu ipsius ante sancta collabitur. Quo uiso populus, et maxime mulieres, quod tantam gratiam Mater uirgo femine illi contulerat, quod etiam ipsa petere non audebat, dici non potest quid nummorum populus, quid potissimum femine monilium, annulorumque contulerint. Pagus Turconicus uirtutum communis omnium Domine iucundabatur odore respersus; at uero Andegauensis iactitabat se Dei Genitricem  habere pre manibus.

Miraculum 3. Mulier hausta aqua a sacris reliquiis tacta, conualuit.---Alias, sed quo id actum sit oppido plane exprimere non possum, in eadem tamen diecesi, ad quamdam honestam feminam, diutissima nec minus desperata infirmitate detentam, ipsa summopere petente, reliquie delate sunt a clericis. Quas cum illa precordialiter uenerata fuisset, sacrisque unde dilute fuerant potata laticibus nec mora Maria medicante conualuit. Cumque sacra Dei debitis muneribus honorasset, et portitor sacrorum pedem a domus limine excessisset, ecce puer equo insidens, rhedamque trahens, angiporti medium, per quod transiturus fuerat, occupabat. Ad quem clericus: Sta, inquit, donec sancta pretereant. Cumque  preterisset lator eorum, et ille caballum urgere cepisset, ad repetitionem itineris nusquam eniti potuit. Quo respiciens ille qui ferebat reliquias: uade, inquit, in nomine Domini. Et hoc dicto equus pariter et rheda progreditur. Ecce que in Maria prestas, quamque reuerentiam sibi exigit.

Miraculum 4. Auditum atque loquelam recipit iuuenis.---In tertia profectione apud Nigellam  eos contigit deuenire castellum. Habebat autem Radulphus dominus castri ipsius iuuenem mutum et surdum in domo sua, quem et perhibebant diuinandi scientiam haud dubium quin a demonibus habere; quem et ideo plurimum ferebatur amare. Sacre ergo reliquie castro inuecte, satis tenuibus donariis sunt a populo honorate. Ille autem  mutus et surdus, cui prefati muti et surdi per significationes innotuerat sanitas, imo et presentia uidebatur, calceis suis cuidam pauperi attributis, nudipes, et mente compuncta Lehumnum  monasterium usque pignora sacra prosequitur. Cumque sub feretro interdiu excubaret, hora prandendi contigerat. Plurimis itaque clericorum euntibus esum, et paruo numero ad custodiam remanente sacrorum, cum et ipsi paululum extra ecclesiam deambulatum issent, reuertentes inueniunt hominem solo stratum tantopere uexari, ut ab ore ipsius et auribus cruor cum magno fetore proflueret. Quo clerici uiso, et socios, qui pransum ierant, ad theatrum tanti miraculi accelerant.  Epasmo igitur rediens ad clericos an loqui ualeat nescio quibus uerbis interrogando tentatur. Mox ille eadem que audierat a percunctatore respondit. Infinitas cuncti glorias in sublime Deo tulerunt, quis dicat iubilos? Denique ad Nigellam oppidum omnimodis precibus redire coguntur, ut quod sacris minus primo detulerant, integerrime suppleretur. Quod et eximie factum est. Et hic se clarificauit Domina, cuius Filius Deus, que hucusque distulerat nature dona consummat.



CAPUT XIII.

Ad Anglos transferuntur reliquie.---Exinde transmarinas petituri partes, cum se huic mediterraneo Oceano contulissent, opulentos quosdam mercatores sub eadem classis euectione habentes, secundo  quantum ad flamina equore ferebantur. Et ecce immanium, quos multum uerebantur, piratarum conspiciunt sibi ingruere ex aduerso salandras. Cumque remis undas uerrentibus illi adnauigantes fluctuum cumulos prora diuiderent, uixque stadii interstitio a nostris absisterent, et sacrorum portitores cum e piratis ualde metuerent, consurgit in medio quidam nostras presbyter, et eleuato phylacterio, in quo regis [regine] celorum pignora tenebantur, ex Filii et Matris nomine eis interdixit aduentum. Nec mora pro imperio ad puppim rediere rates, nec minori sunt celeritate [deest hic forte expulsi] quam accelerare gestierant. Hinc laus apud liberatos, hinc gloria, mercatores bone illi Marie gratulabundi multa sibi obtulere pretia.

 Qui cultum sacris pignoribus denegarant rustici puniuntur.---Igitur prospere deuecti ad Anglos, cum ad Wintoniensem uenissent urbem plurima inibi miracula claruerunt. Apud Essecestriam quoque non disparia contigerunt, causasque plurimorum munerum effecerunt. Taceamus consuetudinarias egritudinum medicinas, insolita attingamus. Non enim ode puricum eorum scribimus, ipsi conscribant, nec facta uiritim sed queque predicatoria decerpimus. In omnibus pene locis reuerenter, ut competebat, excepti, cum ad uicum quemdam uenissent, non a presbytero intra ecclesiam, non a rusticis intra domos habitabiles admissi sunt; duas inibi sine mansoribus edes repererunt, in unam se et sua impedimenta omnia conferentes, alteram  sacris reliquiis aptauerunt. Nequissimo itaque uulgo in sua contra diuinas res pertinacia perdurante, in crastino clerici cum ab illo rure migrassent, ecce tonitruorum 514 crepitus terrificum e nubibus fulmen expressit, quod decidens burgo illi irruit, et omnia que in illo fuerant habitacula in fauillam uertit. Et, o Dei mira discretio! cum ille due domus intersite aliis que ardebant essent domibus, ille manserant, ut Deus euidens daret indicium propter irreuerentiam, quam erga Dei Genitricem habuerunt, idem miseros homines passos incendium. At presbyter improbus, qui in barbaris quos docere debuerat, crudelitatem auxerat, collecta suppellectili quam ignibus celestibus se preripuisse gaudebat,  utrum ad fulmen nescio, an ad mare transiturus aduexerat. Quo in loco cuncta que congesserat, et que transponere nitebatur, identidem fulmine sunt consumpta. Ita gens agrestis, et incomposita ad Dei mysteriorum intelligentiam, suis suppliciis est edocta.

Sacrilegus, qui pecunias sacris reliquiis oblatas abstulerat, laqueo se suspendit.---Ad aliud quoddam municipium uenerant, in quo cum ex opinione, et euidentia miraculorum, tum multiplex ad sanctas reliquias ferueret oblatio, Anglicus quidam ante ecclesiam positus dixit ad socium: Eamus bibitum. At ille, non habeo pretium. Ego, ait, inferam. Quonam, inquit, reperies? Considero, ait, hos clericos qui mendacio ac prestigiis tot pecunias a  fatuis eliciunt, ego plane quomodo enitar, ut id ex ipsis meis contraham obsoniis. Dixit, et ecclesiam ingreditur, ad consistorium, in quo locate erant reliquie, accedit, et simulans quod eas osculo uenerari uellet, ore apposito denarios, qui oblati fuerant, labiis inhiantibus haurit. Inde regressus ad comparem: ueni, ait, et compotemus, quia sufficiens potationis nostre pretium iam habemus. Quomodo, inquit, cum illud non haberes, accepisti? Ex his, ait, que illis impostoribus intra ecclesiam dantur bucca mea abripiente presumpsi. Male, inquit, fecisti, qui a sanctis illa tulisti. Tace, inquit, et huic proxime taberne te confer. Quid uerbosor? Solem in Oceanum  duxere bibentes. At uespera incumbente, ille qui nummos sacris subduxerat aris, ascensa  equa domum se regredi profitetur. Cumque nemus contiguum attigisset, facto laqueo cuidam arbori se appendit, ubi fede moriens oris sacrilegi penas pendit. Ex multis que apud Anglos uirgo imperiosa peregit, hec nos excepisse sufficiat.

Bos nullo impellente cursim se offert ad deferendas reliquias.---Lauduni quoque postquam a corrogando redierant, dictum mihi a quodam bone indolis clerico est, cui materiei aduerhende officium fuerat delegatum ad tecta ecclesie reparanda, quia in subeundo monte inter boues unus lassescendo defecerat. Cumque plurimum clericus estuaret bouem, non reperiens quem pro eo iugo fatigati inferret, ecce repente bos illo cursim se obtulit, et quasi ex industria operi auxilium laturus aduenit.  Qui motu alacri cum currum ad ecclesiam usque cum aliis perduxisset, clericus ualde sollicitus erat cuinam bouem illum ignotum redderet. Qui mox ut solutus est, non ducem, nec qui se minaret exspectauit, sed ocius unde uenerat, repedauit.

De casu aquile deaurate in summa sanctorum arca posite.---Is ipse etiam, qui hoc mihi retulit, id pariter quoque narrauit, quia uidelicet die illa, qua Gualdrius episcopus disposita nece Gerardi Rome proficisci ceperat, ipse post sacerdotem ad missas stabat . Cum repente die admodum serena, nec flabris ullis flantibus,  aquila ex ea deaurata, que arce sanctorum feretra continenti supererat, saltum faciens quasi uiolenter impulsa ruit. Ex quo euentu tunc quidem tales coniecturas habuerunt, quasi principalis pars loci, episcopus scilicet moriturus esset. At uero nos et hec eadem forsitan significata sentimus, et dignitatem urbis, que specialiter inter urbes Francie totius est regia, ruisse, imo magis ruituram esse putamus. In illo enim, quod retulimus ciuitatis discrimine, rex ipse, cuius auaritia prouenerat, nec semel eam quidem reuisit. Prepositus etiam regius conscius nequitie perpetrande, paucis horis antequam oborta seditio committeret urbem, premissa concubina et liberis, ex urbe recessit, et antequam tria uel quatuor milliaria peregisset, eamdem uidit  ignibus conflagrari.



CAPUT XIu.

Hugo decanus absque electione episcopatu donatur a rege.---Igitur exacto his modis episcopo, de eligendo altero regias aures appellere ceperunt. Datur ei nulla electione premissa quidam Aurelianensis decanus, cuius decaniam, quia referendarius regis quidam Stephanus ambiebat, qui episcopus esse non poterat, ipsi a rege episcopatum obtinuit, decaniamque suscepit. Quo ad consecrationem exhibito, cum prognosticum eius aucuparentur, uacuam repererunt paginam. Ac si diceret: De eo nichil uaticinabor, cum nulli pene futuri sint actus. Post paucos enim menses occubuit. Aliquas tamen de episcopi domibus restituit.  Quo decedente,  iste legitime et inuitus eligitur. In hoc, inquam, legitime, quia in nullo uenalis introiit, nec quidquam Simoniace agere intendit. Cui tamen in prognostico suo Euangelicum capitulum dure sonuit, quia idipsum quod Galdricus habuit: Â»Tuam, scilicet, ipsius animam pertransibit gladius .Â« Quid autem infortunii sibi immineat, Deus uiderit.

Teudegaldus episcopi occisor furcis infertur.---Antequam uero ad alia progrediamur, dicendum est quod Teudegaldus proditor 515 ac interemptor episcopi, post biennium internecionis illius a militibus Ingelranni captus, et furcis illatus est. Is in Quadragesima comprehensus, postquam pene usque  ad uomitum comederat et biberat, et coram aliquibus, quod dici nefas est, se Dei gloria plenum, uentrem protendendo et mulcendo, manu iactauerat, tentus et in carcerem relegatus, non a Deo, non ab homine penitentiam petiit, nec etiam productus ad penam, cuipiam quidquam dixit, eaque insensibilitate ad Deum qua uixerat interiit. Sed iam ad omissa redeamus.

Thomas excommunicatur.---Igitur Thomas qui nefarios illos, et Gerardi primum, et postea episcopi domini sui et cognati occisores, cum illa communia maligna susceperat , ab archiepiscopis totius Francie et episcopis non solum in conciliis, synodis,  ac regiis curiis, sed et postmodum ubique parochiarum ac sedium per omnes Dominicas, succrescente ineffabiliter malitia, creberrimo passim anathemate pulsabatur. Nouerca autem sua illa Ingelranni male presumpta, cum crudeliorum ursa fera gereret animum, et Thomam quasi emulum sibi uideret emergere, Ingelrannum paternos affectus erga eum, ipsumque patris nomen compulit abiurare. Unde femineo consilio cum cepisset eum a suo iure arcere, et apertus ei hostis existere cepit, ut comici uerbis utar, de stulto insanum facere. In tantum ergo furorem mens paulatim malis in dies potioribus imbuta prorupit, ut ius fasque assereret, si non secus ac bestias incedendo homines estimaret. Quia enim a muliercula iniuste, ut res erat,  exheredebatur, iuste a seipso et a suis complicibus posse baccari cedibus putabatur. Procurabat quotidie seuissima illa nouis semper consiliis, quos ei ad subuersionem proponeret, hostes; ille e contra minime feriabatur indesinenter contra eum exsequi predas, incendia et mortes. Nostra etate non uidimus duas uspiam conuenisse personas, quorum administratione uiderimus sub una causa tot euenisse res malas. Nam si fuit ille caminus, hec oleum dici potest.

Tales plane utrobique fuere mores, ut cum ueneris non parcerent indifferenter operibus, non minus tamen, imo amplius fierent mox prebita occasione crudeles. Sicut enim haud iura nunquam maritalia tenuere, ita nec illum une coniuges ab scortorum  poterant aut externarum carnium riualitatibus cohibere. Quid plura? Cum ista illum nouarum quotidie rerum molitionibus instigaret, et ille homicidiis insontium rabiem exsatiare non posset, in tantum ut uno die decem hominibus oculos eruerit, quos nec mora mori contigerit, fiebat ut utrinque lassati facerent momentaneas paces; sed post paululum femina illa ueteres refricante morbos, in mutuas consurgerent neces.

Ambiani calamitates, per Ingelrannum comitem, et alios excitate.---Igitur Laudunensis prouincia cum his sub utroque malignitatibus quateretur, in Ambianensem Deo iudice est translata calamitas. Nam  post funestum excidii Laudunensis euentum, Ambiani rege illecto pecuniis fecere communiam,  cui episcopus nulla ui exactus debuisset prestare fauorem, presertim cum et nemo eum urgeret, et cepiscopi sui eum miserabile exitium, et infaustorum ciuium confligium non lateret. uidens itaque Ingelrannus urbis comes ex coniuratione burgensium comitatus sibi iura uetusta recidi, prout poterat, iam rebelles armis aggreditur. Cui etiam non defuit, Adam sic enim uocatur, et sue cui preerat ipse turris auxilium. A burgensibus ergo urbis pulsus, ab urbe in turrem se contulit. Qui cum in comitem irremissis assultibus grassarentur, et Thomam quasi amantiorem suum dominum ad communie illius sacramenta uocantes, contra parentem, ut putatur, suum filium suscitarunt. Ignominiosam enim ualde  matrem habuit, et ideo semper patris affectu caruit. Perpendens interea Ingelrannus, quia sui eui grauitatem caupones et macellarii irriderent, accersito Thoma, pactoque cum eo federe, etiam nouercam illam prebitis innumeris sacramentis nouo ei insinuauit amore. Que nimirum sibimet non ignaua, non parui ponderis gazas ab eo exegit pro innouata pace.

Exhausto denique Thomas plurimo quem habebat thesauri cumulo, opem quoque Ingelranno spopondit contra burgenses, quibus cum uicedomino adnitebatur episcopus. Thomas igitur et Adam, qui turri presidebat, ceperunt acerrime insistere uicedomino atque burgensibus. Et quamprimum, quoniam episcopum et clericos facte cum burgensibus factionis  arguebant, res peruasit Thomas ecclesie. Et in una quidem uillarum eius, presidium sibi firmat, per quod ceteras mox incendiis et predis exterminat. Ex una earum cum maximam captiuorum abduxisset cateruam, multamque pecuniam, residuum promiscui sexus, et diuerse etatis uulgus, cohortem certe que illo confugerat plurimam in ecclesia concremata cremauit. Inter captiuos autem quidam, qui panis emendi gratia in uillam uenerat, eremita captus ante eum ducebatur. Erat uero imminens, postridie scilicet, festum beati Martini. Cumque flebiliter inclamasset ad Thomam cuius professionis esset, qua pro causa eo deuenisset, 516 saltem pro honore sancti Martini sibi miseresceret. Ille e uagina pugione exempto, eius traiecit pectus et  uiscera, Accipe, dicens, propter sanctum Martinum. Leprosum pariter carceri truserat. Quod elephantiosorum prouincialium cetus audiens, obsedit tyranni fores, conclamans ut sibi socius redderetur. Quibus ipse comminatus est, nisi recederent se uiuos incensurum. Et cum territi aufugissent, in tuto positi, et ex regione pariter conglobati, Deum super eo in uindicem compellantes, pari uoce latis in altum uocibus ei maledixerunt. Leprosus autem idem in penali carcere diem clausit.

Mulier quoque pregnans ergastulo itidem relegata, ibidem interiit. Quidam de captiuis tardius expediebant iter, quibus sub collo eas quas uocitant canolas precipiens perforari, senis eorum, ni fallor, aut quinque, funes fecit inseri, sicque sub truci  angaria profiscici. Qui post paululum in custodia sunt defuncti. Quid uerba protrahimus? In illo negotio triginta solus homines proprio ense peremit. At nouerca sua uidens tantis hominem inserere se periculis, auida perimendi eum mandat uicedomino, ut Thome subtiliter excursus obseruet. Qui cum illum nescio qua euntem nocte quadam circumfudisset insidiis, confossus membra uulneribus etiam in poplite lanceam hostis pedestris accepit. Qui cum alias, tum in geniculo durissime lesus, uellet nollet, a cepto desiit.

Defectus inter sacra facienda infortunia prenuntiant. Episcopus Ambianensis Godefridus abdicat episcopatum Cluniaci et Carthusie aliquandiu uixit,  ac post iubente Remensi archiepiscopo rediit.---At episcopus antequam ecclesia sua tale exterminium pateretur, quodam die festo missas acturus erat. Quidam uero specie religiosus presbyter sacramentum ante eum ex sola aqua nescius confecerat, post quem et episcopo idem accidit. Cumque libamen assumpsisset, et non nisi aquam esse sensisset, dixit: Magnum scitote pro certo malum ecclesie imminet isti. Quod ipsum infortunia presbyteri, que ante contigerant, astruebant. Cum ergo uidisset suam nec clero nec populo presentiam esse gratam, quia neminem iuuare poterat, assumpto quodam nostro monacho, inconsultis omnibus clero suo ac populo libellum, ut ita dicam, repudii dedit, et archiepiscopo Remensi annulum, sandaliaque remisit,  et se in exsilium iturum nunquamque deinceps episcopum futurum utrobique mandauit. Ex-pontifex ita factus cum Cluniacum attigisset, rursus sponte propria episcopus factus altare inibi consecrauit. Inde digressus Carthusiam perrexit, de quo loco in huius opusculi primordio nobis sermo fuit. Ibi extra conuentum in cellula commanens, sex de uiatico suo argenti sibi marcas retinuit. Qui post duos menses non ab aliquo suorum, sed ab archiepiscopo remandatus, moras in reditu non fecit; ad hoc enim marcas sibi utiles futuras sciuit. Clerus autem et populus eum non sine merore recepit, qui eo absente super altero eligendo non sine magna ipsius aspernatione non sategit. Ipse enim turbam mouerat quam sedare non poterat.

 Thoma itaque ad sua translato, et ex uulnere prelibato iam impotenter agenti, quoniam filius Ade, nomine Adelelmus, puer pulcherrimus in futuram desponderat coniugem ipsius filiam. Qui Thomam iam leserat in Adam, et in turrim eius ipsa Ingelranni turpis concubina arma conuertere parat. Ipse autem in fidelitate Ingelranni hucusque contra burgenses steterat. Rege ergo conducto turrim obsidione circumdat. Et certe Adam regi hominium fecerat, nec ab eo defecerat, rexque eum in sua fide susceperat. Referri non possunt ab aliquo, ne ab eis quidem quorum pars periclitabatur, facte neces de burgensibus per turrenses, cum ante obsidionem, tum postea crebriores. Nullus enim apud urbanos actus erat, sed passio sola. Quod primum promoto  nondum malo facile Godefridus episcopus, sicut omnibus notum est, sedasset, nisi uicedominum, qui maximo eum semper habuit contemptui, timuisset. Eius plane moris est ut neminem reuereatur, nec cuiquam beneficus sit, nisi aut de ipso male loquatur, aut sibi male faciat. Qui dum ab uno morderi timet, et scienter perfidissimo placere gestit, Deo iusto iudice, ab ipso potissimum, et ab omnibus laceratur.

Galterius archidiaconus Thome comitis dolo et imperio trucidatur.---Thomas igitur turri subuenire non potuit, intra quam et filiam, et militum suorum probiores dimiserat. Mala autem ubique tanta egerat, ut archiepiscopi et presules pro ecclesiis querimonia  data ad regem dicerent, se in regno eius Dei officia non facturos nisi ulscisceretur in illum. Nam ea tempestate, qua pestifer ille contra Ingelrannum burgensibus adnitebatur, Galterius, de quo supra egimus, qui cum Guidone coarchidiacono suo solus de proditoribus Gerardi resederat, ad illam bonam Ingelranni lateralem, suam uidelicet uterinam sororem, quod adulterinum connubium ipse miscuerat, circa mediam ferme Quadragesimam locuturus perrexerat. Quod cum Thomas addidicisset, missa legatione citissima imperat Roberto cuidam, omnium scelestissimo  ut Galterium ab Ambianensi redeuntem obseruent, et quot possunt interimant. Que ille non alias quam ab ipso Laudunensi promontorio prospectans, per ipsam  uie concauitatem, qua de 517 monte descenditur, in occursum illi cum suis uenit. Galterius autem premisso comitatu iam in urbem mulo sedens sequebatur. Sic igitur solitudine aucupata gladiis eum crudelissime conciderunt. Quo occiso ad Thomam cum mulo hilares reuertuntur.

Creciacum castrum expugnatur a rege.---De his ergo ac similibus cum maximis Ecclesiarum doloribus apud regias cum impeterentur aures, in sequenti anni Quadragesima postquam archidiaconum occiderat, collecto rex aduersus eum exercitu, presidia que in uillis abbatie Sancti Ioannis exstruxerat aggreditur. De equestribus autem uix ex corde opitulabatur regi cum etiam pauci essent, leuis autem armature infinitum prorsus agmen. Quos ille contra  se conflari audiens garriebat, cum etiam prorsus impos lecto decumberet. Monitus a rege ut adulterina castella destrueret, fedissime respuit. Oblatis sibi multorum affinium auxiliis exsibillauit. Tunc archiepiscopus et episcopi, factis in altum gradibus, multitudinem asciuerunt, commonitorium eis pro negotio fecerunt, a peccatis absoluerunt, et ut sub nomine penitentie castro illi quod Creciacum  uocant, de salute animarum tuti irruerent, imperarunt. Quod et mirabili ausu peruadunt. Erat autem munitio insolite fortitudinis, ita ut omnis eorum nisus multis ridiculus uideretur. Cum ergo qui intus erant, defensioni intenderent, capto tamen iam priori uallo, astitit rex in porta castelli, et submonitis oppidanis ut castrum sibi traderent, cum  se dicerent non facturos, protensa manu iurauit se non comesurum donec caperetur. Ea tamen die soluit impetum. In crastinum uero regreditur, arma sumit, de militibus autem uix quispiam coarmari uoluit. Cumque aperte eos proditionis arcesseret, accitis pedestribus, ipse prior uallo insistere et ad interiora niti cepit. Nec mora penetratur intro, ingens uictualium copia reperitur, defensores tenentur, oppidumque diruitur.

Tandem se dedit Thomas.---Haud longe hinc aliud municipium, nomine Nouigentum. Huius clauibus regi delatis, incole profugerunt. Apud Creciacum aliqui furcis appensi sunt de captiuis ad terrorem defensorum, aliqui alias occisi. De assultoribus  nescio si aliquis preter unum militem. Thomas autem apud Marnam tuebatur se, qui, facta pecuniaria redemptione apud regem et regios, et pacto ecclesiis damno quod fecerat, hinc paci, illinc se reddidit communioni. Ita uir omnium superbissimus iniquissimusque per manum pauperrimam, quam sepe punierat quamque spreuerat, punitus est. Illud non est reticendum quod, cum rex Laudunum cum suo hoste uenisset, eris mollities intempestiua cuncta reddiderat. Tunc archiepiscopus ad eos: Â»Oremus, ait, Deum, ut, si uult fieri quod proposuimus, det serenum.Â« Quo dicto, er extemplo renituit.

Godefridus episcopus redit a Carthusia. Rex, obsidione facta Ambiani, inexpugnabilem turrim experitur.---Igitur Dominica Palmarum reuersus a Carthusia  Godefridus episcopus, longe alia quam ibi didicerat, incipit propagare. Regem ergo arcessit, et die celebri ac uerendo ipsum et astantem populum aduersus turrenses sermone habito, non Dei, sed Catillinario irritare intendit, spondens regna celorum his qui turrim expugnando perierint. Postridie pro muro Castellionis  ingentes machine porriguntur, eisque milites imponuntur. Turrenses ante cortinis sese protexerant, ne esse eorum proderetur. Episcopus uero nudipes ad Sanctum Aceolum non tunc pro hoc exaudiendus abierat. Interea turrenses permittunt eos se muris ingerere, machinas admouere. Quibus applicitis, Alerannus quidam talium peritissimus, duas quas instituerat phalaricas opponit, et quater uicenas  pene mulieres ad saxa que imposuerat intorquenda disponit. Milites autem interni contra externos prelia cominus ense tractabant. Cumque Achilleis animis sua propugnacula defensarent, mulieres, uiris equiparande, missis ex tormento lapidibus utrasque confregerunt. Et feruescente iactu missilium, quater uicenis, ut relatum est, uulneratis, etiam regem iaculo in pectore loricato leserunt. De his autem qui spiculis sunt traiecti, preter unum nullus euasit. Hoc episcopi nepos Rothardus clericus retulit.

At milites qui de machinis pendebant, obrui se uidentes, fugam ineunt; nec mora ceteri. Quibus aliquantisper amotis, turrenses prosiliunt, machinas concidunt, materiemque ad se conuehunt, cum  eos a longe conspicerent, nec aggredi auderent tria pene millia, qui prius oppugnarunt. uidens igitur rex inexpugnabilem locum cessit, obsideri iubens dum fame coacti se redderent. Huc usque perseuerat obsidio, et dici non potest quot de burgensibus solis quotidie pene depereant. Adam uero extra positus suburbia, et Ingelrannum atque uicedominum crebris hostilitatibus urget. Unde etiam si uexatio intellectum daret auditui, scire possent quia, etsi Thomas succubuit, non omnes tamen cause sunt pares, nec Dei penes omnes equa iudicia, ut sit episcopo ad neces licentia prouocandi.



CAPUT Xu.

Reinsendim abbatissam perimit seruus ipsius. uasa sacra subripuit Anselmus quidam. Duello innocentem  superauit.---Antequam autem ad contigualia deuoluamur, quoniam et de Suessorum quibusdam dicturi sumus, sciendum est quia super omnes Francie prouincias Laudunenses detestabiliora agunt. Nam qui presbyteros, episcopum, archidiaconum occiderant, nuperrime etiam solertissimam feminarum abbatissam Sancti Ioannis, genere clarissimam, Ecclesie prouectricem, nomine Rainsendim 518, Laudunensis indigenam, suus seruus occidit, quodque passa est pro Ecclesie fide consustinuit. Quid quod ipsa ecclesia non uocabat a sacrilegiis? Que tamen quia regina omnium non reliquit inulta, digne prosequimur. Ab his, quos  matricularios uocant, qui gazas ecclesie familiarius asseruabant, uasa ministerii cepere subduci, que tamen in magistros  eorum retorquebantur clericos. Erant plane laici. Hec primo a quibusdam. Secundo quidam Ansellus uulgo urbis oriundus, immanis et rusticus, infra dies Dominici natalis ante matutinos, cruces, calices, aurea queque subripuit. Cumque post aliquod tempus prerepti auri massulam Suessonico cuidam mercatori uenum tulisset, et furtum sacrilegum quod fecerat, prodidisset, ac sacramentum ab eo ne se proderet accepisset, ille interim damni illius conscios per Suessorum parochias excommunicari audiuit. Quod is animaduertens Laudunum uenit, rem clero prodidit. Quid plura? conuentus ille negauit.  Is, contra datis uadibus, bello [f., duello] eum pugilaturus impetiit. Nec ille distulit. Erat autem Dominica. Quibus clerici pre properatione  commissis, ille qui furem compellauerat, uictus ruit. In quo duo constant, aut eum qui furem peierando prodiderat, minus recte fecisse, aut, quod multo uerius est, legem illegitimam omnino subiisse. Huic enim legi certum est nullum canonem conuenisse.

Alia audacior committit furta.---uictoria denique Ansellus tutior ad tertium prorupit sacrilegium. Nam ineffabili commento gazophylacium prorupit, et copiosius aurum gemmasque tulit. Quibus tultis, celebrato iam  sacri laticis iudicio, in hunc cum aliis matriculariis iniectus est, superque natando conuictus, cum quo et alii primi damni cognitores: quorum alii furcis illati, aliis uero parsum. Is pariter  tractus spondet se dicturum, dimissus diffitetur. Secundo euectus in furcam, prodere rem se iurat. Remissus ait: Sine premio nichil faciam. Appenderis, inquiunt. Et uos nichil habebitis, ait. Inter hec Nicolaum castellanum Guinimari filium, adolescentem clarissimum, infinitis iaculabatur conuiciis, cuius manibus hec fiebant. Consulitur episcopus et magister Ansellus quid facto oporteat. Melius est, aiunt, ut pecunia sibi detur, quam tanta auri quantitas amittatur. Pacti ergo ei sunt quingentos ferme solidos. Quibus sponsis, multum quod in uinea sua condiderat restituit aurum. Pollicitus uero se de patria recessurum fuerat, trium autem ei dierum commeatum episcopus spoponderat. In quo spatio cum elabi clam uellet, et uniuersos urbis ipsius prouideret  egressus, uilla ex parte eius grandium fluminum species apparebant, que eum progredi omnino uetabant.

Palam ergo illum recedere sine ullo furto sui fructus hec inuisibiliter sibi proposita fluenta cogebant. Quo cum uentum foret, et se nolle recedere quedam furiosissima loquens diceret, cumque eum episcopus magis urgeret, cepit quasi extra se positus mussitare, quedam se scilicet adhuc scire que distulisset dicere. Quod cum per uicedominum didicisset episcopus occasionem nactus, quoniam se iurauerat nil plus scire, solidos quos ei proposuerat dare, subtraxit, et carceri relegauit. Qui etiam suppliciis adactus, gemmas confracti operis se penes se habere fassus est. Et ad locum eos ducens, ostendit  eas in linteolo sub saxo pendentes. Cum his omnibus quoque phylacteria sacra subduxerat, que quandiu tenuit, dormire non poterat, quia sanctis feralem animum concutientibus, tanti eum sacrilegii horror inuaserat. Igitur et ipse in sublime prouectus, appositus est ad patres suos, plane diabolos.



CAPUT XuI.

Matris Ioannis, Suessorum comitis, actus nequam. Manassis etiam mater.---Ioannes interea, Suessorum comes , militia solers pacisque studiosus fuit, cuius tamen intentio sola sua utilitas fuit. Nam paterna et auita nequitia in exitium matris semper Ecclesie redundauit. Porro mater [Ioannis] inter cetera potentie sue miracula  , linguam diacono cuidam a gutture  exemptam succidi fecit, oculosque conuelli. Nimirum id presumpsit parricidalis audacia. Nam Iudei cuiusdam studio fratrem proprium cupiditate comitatus ueneno occiderat. Quam ob causam et Iudeum ignis assumpsit, et ipsa pridie quam caput ieiunii sequebatur, postquam eximie cenauerat, in ipso sui somni nocte primordio paralysi percussa, officia lingue perdidit, totius corporis inualitudinem incurrit; quodque potissimum est, nil deinceps quod ad Deum pertineret sapuit, et de cetero porcum uixit. Cui etiam iusto Dei iudicio, quasi pro medela, pene lingua desecta est. Sic se ab initio Quadragesime usque ad octauas Pasche, cum diem clausit, habuit. Inter ipsam autem, et hunc Ioannem, et episcopum Manassem, filios eius, non modo simultates, sed lethalia  odia erant, et hec genuina. Nam genus illud uicissim infestos se habent. Certe dum ad tumulum delata fuisset, inter sepeliendum mihi comes isdem de ea, que sunt superius relata narrabat, adiiciens: Quid, inquit, pro ipsa dilargiar, cum pro sua ipsius anima ipsa nil uoluerit dilargiri?

In Ioannem illum, Iudaice perfidie sectatorem, scripsit Guibertus tractatum contra Iudeos.---Denique comes ipse, cui recte dici posset, Â»pater tuus Amorrheus et mater tua Cethea ,Â« non modo ad parentem regenerauit utrumque, sed multo deteriora peregit. Ipse Iudeorum et hereticorum perfidiam  tantopere coluit ut quod Iudeis metum fidelium impresumptibile erat, ipse diceret de Saluatore nefaria. Quam male autem in celum posuerit os suum , intelligi potest 519 ex meo illo libello quem contra ipsum rogatu Bernardi decani scripsi. Que quoniam ori Christiano indicibilia sunt et piis auribus exsecrabiliter exhorrenda, supprimimus. Cum Iudeos attolleret, a Iudeis pro insano habebatur, dum uerbo sectas eorum approbaret, et nostra in promptu sequeretur.

Quam nefanda profert agitque comes. Generosum uxoris ipsius factum.---Et certe in Natali et Passione Dominica, et in huiusmodi tam humilem se prebebat, ut uix perfidum putaremus. Nocte paschali se in ecclesia ad uigilandum contulerat, religioso cuidam  clerico, ut de mysterio dierum illorum aliqua sibi diceret, suggesserat: Qui cum qualiter passus sit Dominus, et quomodo resurrexit, intimasset, exsibilans comes ait: Ecce fabula, ecce uentus. Si tu, inquit, pro uento et fabula, que dixerim habes, quid hic uigilas? Pulchras, ait, mulieres, que istic cexcubant, libenter attendo. Certe cum coniugem iuuenculam speciosam haberet, ea contempta rugosissimam ita affectabat anum, ut cum intra domum cuiusdam Iudei lectum sibi, et illi sepius apparari faceret, nunquam tamen stratu cohiberi poterat, sed in aliquem angulum turpem, aut certe intra apothecam aliquam pre furore libidinis se cum illa sordidissima contrudebat. Quid, quod cum uxore sua parasitastrum quemdam, exstinctis iam nocte lucernis,  sub specie sui cubitum ire mandauit, ut adulterii sui crimen impingeret? Que cum non esse comitem ex corporis qualitate sentiret  suo quo ualuit nisu, et pedissequarum auxilio, scurram dure cecidit. Quid plura? Non sanctimonialem, non monacham a sua abusione excluserat, nec fratrum plane sanctorum unquam riualitati pepercerat.

Impiissima et infelici morte periit comes ille.---Huius putidissimi blasphemias cum pati iam uirgo Mater, omnium regina, non posset, redeunti ei ab expeditione regia, collegarum suorum demonum ad urbem iam propinquanti ingens globus apparuit, qui hirta coma, sensu effero domum ueniens, ea nocte coniuge repulsa, cum anu predicta concubuit, in qua  et lethali morte decubuit. Cumque anxiari cepisset, predictum clericum, cum quo in uigiliis egerat super urinarum suarum consideratione consuluit. Qui ei de morte respondens cum sua anima, et de perpetratis libidinibus eum conueniret, ille intulit: uis, inquit, ut leccatoribus , scilicet presbyteris, mea erogem? ne obolum quidem. A multis discretioribus te didici omnes feminas debere esse communes, et hoc nullius momenti esse peccatum. Dixit, et nichil aliud quam rabiem postea dixit, aut fecit. Nam astantem sibi coniugem pede uolens propellere, cuidam militi   sedente ea, impegit grandem adeo, ut eum euerteret.

Tenebantur ergo insanissimi hominis manus, ne se suosque disiiceret, donec defatigaretur, donec uirginissime Genitrici et Deo Filio eius inimicum diaboli extorqueret spiritum.



CAPUT XuII.

Clementii, Ebrardi, et gregalium hereseos summa.---At quoniam hereticorum, quos hic nefandus amabat, meminimus, quidam rusticus, Clementius nomine, cum fratre Ebrardo, apud Buciacum, proximam Suessioni uillam, commanebat. Qui, ut uulgabatur, de primoribus sue hereseos erat. De hoc ferebat impurissimus ille comes, quod sapientiorem  eo neminem comprobasset. Heresis autem ea est, non que palam suum dogma defendat, sed que perpetuis damnata susurris clandestina serpat. Eius uero talis dicitur esse summa.

 Dipensationem Filii uirginis phantasma fatentur.

Baptisma paruulorum non intelligentium sub patrinis quibuscunque adnullant.

Suum autem appellant uerbum Dei, quod fit quo nescio rotatu longo sermonum.

Mysterium quod fit in altari nostro ita exhorrent ut ora sacerdotum omnium os inferni appellent.

Et si pro uelamine sue hereseos aliquoties inter alios nostra sacramenta suscipiant, sic pro dieta habent, ut ea die nil amplius edant.

 Sacra cemeteria a reliqua terra comparatione non diuidunt.

Coniugia damnant, et fructificare coitibus.

Et certe cum per Latinum conspersi sint orbem, uideas uiros mulieribus cohabitare sine mariti, coniugisque nomine, ita ut uir cum femina, singulus cum singula non moretur, sed uiri cum uiris, femine cum feminis cubitare noscantur. Nam uiri apud eos in feminam nefas est.

Edula omnium que ex coitu nascuntur, eliminant.

Conuenticula faciunt in hypogeis aut pennalibus [penetralibus, uel penatibus] abditis, sexus simul indifferens, qui candelis accensis cuidam muliercule sub obtutu omnium, retectis, ut dicitur, natibus, procumbenti eas a tergo offerunt; hisque mox exstinctis  chaos undecunque conclamant, et cum ea que ad manum uenerit prima quisque coit.

Quod si inibi femina grauidetur, partu demum fuso in idipsum reditur.

520 Ignis multus accenditur, a circumsedentibus puer de manu in manum per flammas iacitur, donec exstinguitur. Deinde in cineres redigitur; ex cinere panis conficitur; cuique pars pro eucaristia tribuitur, qua assumpta nunquam pene ab heresi ipsa resipiscitur.

Isti Manicheis parum dissimiles.---Si relegas hereses ab Augustino digestas, nulli magis quam manicheorum reperies conuenire. Que olim cepta a doctioribus, residuum demisit ad rusticos, qui  uitam se apostolicam tenere iactantes, eorum actus solos legere amplectuntur.

Ad iudicium uocantur ab episcopo Suessionensi. Coram Guiberto interrogantur.---A domino ergo Suessorum pontifice uiro clarissimo Lisiardo prefati duo ad examen urgentur. Quibus cum ab episcopo ingereretur, quod conuentus preter ecclesiam facerent, et heretici ab affinibus dicerentur; respondit Clementius: Num legistis, domine, in Euangelio, ubi dicitur: Â»Beati eritis?Â«  Cum esset enim illiteratus, quod Â»eritisÂ« significaret hereticos estimabat. Putabat etiam quod heretici dicerentur, quasi hereditarii, haud dubium quin Dei. Cum ergo discuterentur quid crederent, Christianissime responderunt, conuenticula tamen  non negarunt. At quia talium est negare, et semper hebetum clam corda seducere, addicti sunt iudicio exorcizate aque. Cumque in ipso apparatu rogasset me episcopus, ut ab eis secreto quid sentirent elicerem, et eis baptisma infantium proponerem, dixerunt: Â»Qui crediderit et baptizatus fuerit, saluus erit .Â« Cumque in bona sententia magnam quantum ad ipsos intelligerem latere nequitiam, interrogaui quid putarent super his qui sub aliorum fide baptizantur. Et illi: Propter Deum ne nos adeo profunde scrutari uelitis. Itidem ad singula capitula addentes, nos omnia que dicitis credimus. Tunc recordans uersus illius, in quem Priscillianiste olim consenserant, scilicet:

Iura, periura, secretum prodere noli:  
dixi ad episcopum: Quoniam testes absunt, qui eos talia dogmatizantes audierunt, cepto eos addicite iudicio; erat enim matrona quedam, quam per annum Clementius dementauerat. Erat et diaconus quidam, qui ex prefati ore alia capitula maligna audierat.

Probatur eorum fides per sacramentum et aquam. Populus hereticos igne absumit.---Missas itaque egit episcopus, de cuius manu sub his uerbis sacra sumpserunt: Corpus et sanguis Domini ueniat uobis ad probationem hodie. Quo facto, piissimus episcopus, et Petrus archidiaconus uir fide integerrimus, qui ut non subiicerentur iudicio, eorum promissa respuerat, ad aquas procedunt. Episcopus cum  multis lacrymis litaniam precinuit, deinde exorcismum fecit. Inde sacramenta dedere se nunquam contra fidem nostram credidisse, aut docuisse. Clementius in dolium missus, ac si uirga supernatat. Quo uiso, infinitis gaudiis tota effertur ecclesia. Tantam enim sexus utriusque frequentiam opinio ista conflauerat, quantam inibi nemo presentium se uidisse meminerat. Alter confessus errorem, sed impenitens, cum fratre conuicto in uincula coniicitur. Duo alii e Durmantiis uilla probatissimi heretici ad spectaculum uenerant, pariterque tenti sunt.  Interea perreximus ad Beluacense concilium, consulturi episcopos quid facto opus esset. Sed fidelis interim populus clericalem uerens mollitiem  concurrit ad ergastulum, rapit, et subiecto eis extra urbem igne pariter concremauit. Quorum ne propagaretur carcinus, iustum erga eos zelum habuit Dei populus.



CAPUT XuIII.

Puella festo die S. Nicasii suere presumens dat penas. Huic opem fert B. uirgo.---Apud Nouiomum ecclesia est parochialis, in beati Nichasii honore ab Alduino [al., Harduino] quondam episcopo dedicata. Ipse etiam eius reliquie istuc a Remensibus deportate aliquandiu quieuerunt, non dico in predicta ecclesia, sed in urbe. Ante hoc ergo ferme quinquennium, cum imminens martyris festiuitas iussa esset a presbytero debitis feriis honorari, quedam ea die paupercula sola degens sub matre puella,  suendi quidpiam presumpsit opusculum. Que cum manibus suenda coaptans filum per linguam, ut assolent, et labra protraheret, fili nodus, qui multe erat grossitiei, ac si id preacutum lingue summitati adeo inseritur, ut nullatenus exinde eximi posset. Nam si ab aliquo tentaretur euelli, immodicis misera angustiis angeretur. Cum frequentia igitur populari calamitosa illa ad episcopalem ecclesiam, Regine martyrum misericordiam precatura non uerbis, cum matre progreditur. Loqui enim filo linguam terebrante ac inibi dependente uix poterat. Quid plura? Turba quidem uulgi lacrymose compatiens domum rediit, postquam diu laborantem puellulam multumque spectauerat. Illa die ipso cum nocte sequenti perseuerans in petendo, comite matre remansit.  Postridie cum Dominam celorum ac terre precordialissimis precibus pulsauissent, et sicut Ansellus presbyter ecclesie sacrista mihi retulit, letaniam matre prenuntiante, filia submurmurante, ac si scirent litteras mirabili ordine texuissent, filia ad Matris uirginis altare progreditur, flebiliterque complectitur, moxque filum inter oscula crebra laxatur. Ad theatrum tante gratie clerus et populus accersit, infinitis laudibus cum Deo uirgo Mater attollitur, 521 que in eo Reginam martyrum se probauit, quod commissam in martyrem culpam pro se sic ulta est, sicut motum denique suum in satisfactione placuit. Nec parum martyris nobilitas claruit, qui in eo quod pauperculam humilem puniit, quantum superbos, qui sibi aduersantur, aduersetur innotuit.  Hoc in eadem qua factum est ecclesia, mihi et relatum, et filum mire grossitiei cum nodo adhuc cruento a prefato presbytero ostensum. Simile quid etiam in die Annuntiationis beate Marie nostra etate est actum, quod a Ratbodo urbis episcopo constat scriptum.

Milites qui Nouigenti res abstulerant a Deipara plectuntur.---In hac ipsa Nouigenti, cui Deo auctore seruimus, Ecclesia, miles quidam rapinam fecerat, fratrum scilicet boues abduxerat, Caluiacumque castrum deueniens, unum de bobus comedendum a se, ut putabat, complicibusque decoxerat. Ad primum ergo quod de carnibus illis ori intulit, diuina uirtute percutitur, et uterque ei inter masticandum  oculus a fronte, et ab ore lingua expromitur; sicque eo damnato, uellet nollet, residua preda reducitur.

Alter contigui fluuii partem, qui Aquila nuncupatur, piscationi sue ascribere nitebatur, que ex antiquo prefati loci fratribus debebatur. Cumque fratrum piscator ab illa parte fluminis per ipsum militem omnino absterreretur et pro hoc Ecclesia multis placitis urgeretur, a Domina prepotenti in membris aliquibus paralyseos ualetudine conquassatur. Sed hoc cum fortune, non ultioni diuine ascriberet, dormienti illi piissima uirgo astitit, et aliquot ei alapas non sine seueritate in facie dedit. Qui exinde experrectus, et ex uerbere sensatior factus, illico nudipes ad me uenit, ueniam petit,  quid beata Maria animositatis sibi intendisset, aperuit, usurpata remisit. Hoc unum didici, quod nemo isti Ecclesie infensus fuit qui non ad euidens detrimentum uenerit, si perseuerare delegerit.

Itidem compendii.---Apud Compendium quidam prepositus regius aduersabatur ecclesie beate Marie, et beatorum Cornelii et Cypriani. Quem cum foro medio clerici conuenirent, et ex nomine tante Domine, tantorumque patronorum, ne id faceret denuntiarent, ille sacris in nullo deferens nominibus, fede rogantium ora exprobrando confudit; sed inter ipsa uerba, cum equo insideret, ruit, et  sordidissimas bracas, quibus cingebatur, uentris profluuio mox sub se respexit.

S. Iusti reliquias percutiens mulctatur.---Et quia  de reuerentia sanctis exhibenda dicere cepimus, municipium est in eodem pago Beluacensis episcopii, quod Sancti Iusti uocatur. In quo, cum seditio mota fuisset, et enormi insolentia uiles quique clientuli cum burgensibus baccharentur, clerici sancti pueri ac martyris Iusti reliquias ad sedendum populum in loculo detulerunt. Cui quidam opportunior ceteris reuera parasitus cum se retulisset obuium, gladium irreuerens et nequam sacratissimo loculo intulit. Qui dicto citius in terram ruens, fetida, ut ille superius, alui manatione computruit.

Presbyter pene ueneno exstinctus B. Marcelli meritis sospitati redditur.---In eodem Bellouacensi pago apud quamdam uillam quidam presbyter regebat  Ecclesiam. Quem dum quidam rusticus nimis insectaretur odio, adeo inualuit ut eum tradere niteretur exitio. Quia ergo palam non poterat, hunc ueneficio corrumpere parat. Bufonem ergo per membra discissum in fictilem eius ampullulam, qua uinum ad missas seruare consueuerat, trusit. Solent autem huiusmodi ad id operis uasa fieri, ut arcto et productili collo, uentre proiectiora existant. Ad missas ergo presbyter ueniens, uino illo iam ueneficato mysteria sacra egit. Quibus expletis mortifera cepit exanimatione deficere, fastidire cibos, mansa bibitaque reiicere, et omnino tabescere. Postquam autem diu lecto decubuerat, tandem uix elaborauit exsurgere, ueniensque ad ecclesiam,  uas unde morbi originem se sumpsisse cognouerat, tenuit, cultroque collum obterens quidquid intro latebat humoris per pauimenta profudit. Erat autem idem uidere iam ex consecratione . . . . . semen bufunculis uberrime plenum. Comperit homo quod precordia sua mortibus essent addicta, et dum desperatissime prestolatur imminentia fata, accipit hec a quodam consilia. Si uis, ait, pestifera que concepisti egerere, aut de sepulcro Marcelli Parisiorum pontificis, aut de altari eius puluerem tibi afferri quere, quem dum cum aqua hauseris, de tua protinus salubritate confide. Quod cum ille facere maturasset, sacros cum multis ad sanctum affectibus pulueres ebibit; nec mora cum omni circumstanti uirulentia infinitorum reptilium globos  egessit, malumque uniuersum reddita sospitate recessit. Nec mirum si Deo presens Marcellus hec peragat, qui ab eo corporis interstitio absens olim non minora in simili re patrarat.



CAPUT XIX.

Quidam demonis suasione sibi mortem consciuit, sed per S. Iacobum ad uitam reuocatur.---Que dicturus sum nostris inaudita temporibus relatione cuiusdam religiosi ac uere humilis monachi accepi., Qui quidem Ioffredus uocatur. Samurensis quondam castri et aliorum castrorum in Burgundia dominus fuit, cuius uita quia uero 522 cognata dignoscitur, uerba sua . . . . . . [f., per se] conferenda putamus. Relatio autem sic se habet. Iuuenis quispiam  in superioribus terrarum sibi contiguarum partibus fuerat, qui femine cuidam non uxorio, id est debito, sed usurario, ut secundum Solinu . . . loquar, id est, indebito amore coheserat. Is aliquando aliquantisper resipiscens ad Sanctum Iacobum Galiciam orationis gratia meditatur abire. Sed in ipsa pie intentionis massa quiddam fermenti inseritur; nam cingulum mulieris secum in illa peregrinatione asportans, eo pro eius recordatione abutitur, et recta eius oblatio non iam recte diuiditur. Inter eundum ergo diabolus occasionem incursandi hominem nactus, apparet ei in specie Iacobi, et ait: Quo tendis? Ad Sanctum, inquit, Iacobum. Non bene, ait, uadis. Ego sum Iacobus  ad quem properas, sed rem mee dignitati tecum indignissimam portas. Cum enim in totius fornicationis uolutabro hactenus iacueris, modo penitens uis uideri, et quasi aliquem boni initii pretendens fructum, ad meam te tendere presentiam profiteris, cum adhuc illius obscene muliercule tue balteo accingaris. Erubuit homo ad obiecta, et credens reuera apostolum, infert. Scio, domine, quondam me et nunc etiam flagitiosissime operatum, dic, queso, quid ad tuam clementiam proficiscenti consilii dabis. Si uis, ait, dignos pro perpetratis turpitudinibus fructus penitudinis facere, membrum illud unde peccasti, ueretrum scilicet, pro mea et Dei fidelitate tibi abscinde, et postmodum ipsam uitam, quam male duxisti, tibi pariter desecto gutture  adime. Dixit, et ab oculis eius se subtrahens in multa mentis hominem peruersitate reliquit.

Ad hospitium igitur nocte perueniens, diabolo, non ut putabat, apostolo, qui se monuerat obedire preproperat. Dormientibus itaque sociis mentulam sibi primo precidit, deinde cultrum gutturi immergit. Cum stridorem morientis, et crepitum sanguinis prorumpentis comites subaudissent, exciuntur a somno, et, lumine adhibito, quid circa hominem factum fuerit uident. Merent denique, tam funestos sodalis sui exitus attendentes, sed quid a demone consilii acceperit nescientes. Quia ergo qua id causa ei contigerit, ignorarunt, tamen illi curam exsequiarum non negarunt; quodque taliter mortuo indebitum fuerat, pro comperegrino, ut  uidebatur, suo missarum officia celebrari mandarunt. Quibus ad Deum fideliter fusis, placuit Deo ut resarcito uulnere gutturis, uitam per apostolum suum repararet exstincto. Exsurgens igitur homo, et cunctis supra quam dici potest rediuiuum stupentibus fari incipit. Sciscitantibus itaque qui aderant quid animi in se interficiendo habuerit, de diabolica sub apostoli nomine apparitione fatetur. Inquisitus quod iudicium post sui homicidium in spiritu censura subierit, ait: Ante Dei thronum sub presentia communis domine Dei genitricis uirginis Marie, ubi et patronus meus apostolus sanctus Iacobus aderat, delatus sum. Illic cum quid de me fieret coram Deo tractaretur, et beatus apostolus memor intentionis mee, licet peccatricis, et adhuc  corrupte, pro me Benedictam illam precaretur, ipsa ex ore dulcissimo sententiam protulit, homini misero indulgendum fore, quem malignitas diaboli sub sancta specie sic contigit corruisse. Sic me in seculum hec [f., hoc] euenit ad mei correctionem, et horum denuntiationem, Deo iubente rediisse. Senior ergo, qui hec mihi retulit, ab eo qui rediuiuum uiderat se audisse narrauit. Nam ferebatur etiam quod cicatrix euidens et insignis illi remansit in gutture, que miraculum circumferret, et abrasa tentigo pertulusum, ut sic dicam, ad urinas residuum habuisset.

Monachus quod monasterium mutasset, obita morte ad thronum Dei adducitur, iubeturque ad seculum redire agende causa penitentie.---Celebris quoque  relatio est, sed nescio utrum syllabis uspiam commendata, quod quidam  ad sancte conuersationis habitum ex laico, nisi fallor, conuersus, in aliquo monasterio accesserat, professionisque inibi se sacramento deuinxerat. Qui minorem illic regule obseruantiam, quam uolebat, considerans, exacta ab abbate licentia in aliud quasi religiosius se contulit, ibique deuotione quamplurima uixit. Qui post tempus aliquod in ualetudinem incidit, ex ualetudine obiit. Qui a presentibus excedens diuersarum potestatum altercationem mox incidit. Nam contrariis uirtutibus prime professionis irruptionem causantibus, lucis spirituum ratio, que super bone actionis eius testificatione innitebatur,  plurimum obtendebatur. Ad Petri ergo celestis ianitoris audientiam questio prouocatur, sed a Petro protinus huiusmodi contentio ad diuina ora refertur. Re igitur ad eum sic delata, dicit Dominus: Ite ad Richardum iusticiarium, et pro sententia quam tulerit facite. Fuit autem isdem Richardus, uir summe potens in terrenis possessionibus, sed multo potentior in equi iustique tenoribus.

Ad Richardum uenitur, causa edicitur, sententia a Richardo depromitur. Quoniam, inquit, sponsionis tenetur reus, periurium euidens incurrisse dignoscitur, nec in causam iustam habent demones, quamuis eis multum iuste hominis obuient actiones; sed mea ex Deo censura denuntiat ut hec emendaturus ad seculum redire debeat. Ad superos  itaque ille pridem, funus emergens, abbatem euocat, quid uiderit insinuat 523, culpam desertionis ac periurii publice fassus, ad pristinum monasterium reuertitur. Unde nouerit omnis qui uspiam quocunque sub Dei nomine se mansurum stabiliter profitetur, obseruet que Deo et sanctis pollicetur, quia locum mutare non debet, nisi ab iis qui sibi non presunt, male agere compellatur.

Fenerator eternum periit.---Quoniam de qualitatibus morientium loqui aliquoties utile est, Lauduni homo quidam fenoribus undecunque deditus erat, cuius finis dignam cum exitio uitam egisse monstrat. Nam in extremis agens, cum a paupercula quadam, persoluto iam debito, usuras exigeret, et illa cum per imminentem sibi exitum obtestans, ut  remitteret, imploraret, quod ille pertinacissime abnegaret, illa in arcto posita quidquid erat fenoris acceptum mutuo, preter unum denarium, comportauit. Cumque et solum illum remitti sibi peteret, iurat neutiquam se ille facturum. Quid remorer? Quesiuit illa quem uix ualuit reperire denarium, et in ultimo carnis spiritusque confligio iam stridenti infert. Quo ipse moriens sumpto sibi in os posuit, quem dum quasi uiaticum deglutisset, animam exhalauit, et ad diabolum sub tali tutore migrauit, unde et a sacris locis merito extorris iacuit.

Alterius itidem feneratoris anima traditur demonibus.---Apud Attrebates quid acciderit super huius moris homine attexam. Is crumenas suas turpibus longo tempore infercierat lucris. Tandem metallorum plurium  montibus cumulatis, supremas attigit horas. Et ecce in hominis specie diabolus aduenit, bouem nigrum pre se ducens. Qui morientis lectulo astans: Dominus, inquit, meus hunc tibi bouem mittit. Cui eger: Gratulor, ait, domino meo pro munere. uade, inquit ad uxorem suam, et homini qui bouem adduxit appara quod comedat, bouem autem intromitte, et bene asserua. Dixit, et extemplo efflauit. Interim tamen homo tanquam comessurus, inquiritur, bouique pabula deferuntur, sed neuter reperitur. Factum ergo cuncti mirantur et horrent, nec boni quidpiam tales munerum missiones portendere censent. Funere apparato, et copore in libitima locato, processio clericorum consueta mortuis officia prebiturorum  domum usque peruenit. Sed demones famulo suo exsequias celebrantes tantam eris turbam in eorum aduentu exsuscitant ut repentinus turbo cum serena essent omnia frontem domus, quam Ymbergam dicunt, pene subuerteret, et partem lectice in medio posite subleuaret. Hec de talibus pauperum corrosoribus dixisse sufficiat.

uenatores diabolum loco fere capiunt. Unde tanta illo in tempore demonum potestas.---Nemo autem miretur, quod idem maligni spiritus in ludificandis, aut ledendis hominibus, hoc tempore multum possunt; nimirum quia que faciunt, bestialiter, et non in nomine Domini faciunt. Unde in pago uilcassino non ante multos annos factum comperimus, quia scilicet cuiusdam de loci proceribus  homines alicubi sub eadem regione uenabantur. Taxonem ergo male fugacem cauee intrudentes, imo cum demonem intrusissent, intrusisse putantes, sacco excipiunt. Quem summa ui inde eximentes et plus quam animal illud patitur, ponderosum sentientes, cum asportare nocte iam incidente cepissent, ecce uox a monte contiguo per mediam siluam ruit. Audite, inquit, audite. Cumque altrinsecus post ipsos plurime succlamassent uoces, quid illud? uox denuo intulit. Caduceum, inquit, hunc portant. Qui forsitan sic et merito uocabatur, et multos cadere fecit. Quo dicto infinite demonum copie undecunque quasi ad eruendum proruunt in tantum ut nemus uniuersum ex frequentia obrui uideretur. Diabolo ergo, quem ferebant, non taxone proiecto,  pene amentes effecti fugam ineunt. Qui domum uenientes, nec mora temporis mortui sunt.

In ipsa prouincia rusticus quidam crure intecto, pedibus nudis, super fluminis crepidinem, dum e labore rediret, extrema sua lauaturus Sabbato uesperascente desederat. Mox ab imo aque ipsius, in qua diluebat uestigia, diabolus eius pedibus innexuit. Cumque rusticus se ligatum sentiens a uicinis adiutorium inclamasset et ad domum propriam delatus fuisset ab eis, ceperunt rude hominum genus omni artificio agere, si quomodo ualerent compedes terere. Qui ergo circa hunc inutilem circuitum eluctantes nichil efficiunt, suos quique nisus eludunt. Spiritualia enim spiritualibus comparanda sunt. Tandem post rotatus diuturnos homo se inter eos  peregrinus immiscuit, ad compeditum ipsis spectantibus sese proripuit, et in momento resoluit. Quo facto expedite recessit, nec quis esset interrogare licuit. Demonia autem mulierum amores, et ipsos etiam concubitus affectantia ubique affatim celebrantur, et nisi puderet, a nobis plurima dicerentur. Sunt quoque quedam in nequitiis infligendis atrocia, aliqua uero solis contenta ludibriis. Sed stylum iam ad letiora uertamus.



CAPUT XX.

Abbas corpus S. Emundi curiositate ductus inspiciens, manuum contractione corripitur.---Apud Anglos beatissimus martyr Eadmundus rex, sicut quondam  et nunc quoque prodigiosus existit. Taceo de eius corpore pigmentis non hominum, sed celestibus hactenus incorrupto, in quo ac si 524 uiuentis unguium ac crinium excrementa miramur. Sed illud dicere est, quod in tanto miraculo positus a nemine patitur se uideri. Abba eius loci nostrorum temporum quidam per se scire uoluit, utrum caput olim in passione decisum corpori foret, uti uulgabatur, unitum. Actis itaque cum suo capellano ieiuniis detexit, aspexit que pretulimus, carnibus nusquam flaccentibus, ac si dormientis omnia uisus et tactus periculo addidicit, alter a capite, alter a pedibus utrum haberet attraxit, solidumque cognouit, sed mox utriusque manus perpetua imbecillitate contabuit.

 Mira adhuc dicam. Capreolum in monasterio monachi a paruo nutrierant. Qui cum pecuali lasciuia, hac illacque per edificia, ipsamque ecclesiam oberraret, casu tibiam fregit. Cumque tribus claudicans pedibus pedentim quo poterat modo excursitans loci omnia peragraret, forte ingressus ecclesiam ad martyris feretrum ire contendit. Cui mox ut bestiali curiositate se subdidit, tibie sanitatem recepit. Quid faciet pius martyr, si petatur fideliter in humana natura, qui liberalitatem ingenitam, et ut rectius dicam, serenitatem regiam sic ostendit in fera?

S. uitonus ulceratas manus sanat monacho.---Et Sanctus Witonus apud urbem Wintonium se in signis huc usque prebuit efficacem. Nam non ante multa tempora monachus utramque horribiliter exulceratus  manum ut hac in parte esset elephantioso omni deterior, eo prorsus ad omnia erat destitutus officio. Cui sanctus, cum a suis absentatum uigiliis hac de causa nocte offendisset, apparuit, et generali cur abesset psallentio acquisiuit. Illico ille torturam et purulentiam manuum occasionem absentie sancto suggessit. Porrige, inquit, huc manus. Quibus exporrectis, sanctus utramque constrinxit et uniuersam scabiosam illam cutem ab eo quasi chirothecas extraxit, et leuiorem pueruli carne substituit.

Igne probantur reliquie S. Arnulphi. Consobrinum Guiberti incolumitati restituunt.---Brachium beati Arnulfi martyris in oppido, unde eram oriundus,  habebatur, quod a quodam locis illis illatum cum oppidanos reddidisset ambiguos, ad probationem ignibus est iniectum, sed exinde saltu subito est ereptum. Succiduo denique tempore, quidam consobrinus meus, de castri primoribus, grauissima est passione percussus. Cui brachium beati martyris cum fuisset ingestum, ualitudo loco se mutans ad tactum eius locum ferebatur in alium. Cumque uis illa diffugeret, et fugienti e uestigio sacri brachii tactus insisteret ad ultimum post aliquot in uultu membrisque discursus, in ipso iuguli scapularumque confinio, tota morbi illius uiolentia euagans, sublata paululum in modum muris cute, pariter glomerata  sine dolore delituit. Cuius rei causa quotannis omnes clericos, qui eius festiuitati intersunt, eo die, quoad uixit, lautissime pauit, eiusque posteri facere hodieque non desinunt. Quod brachium aui mei non uxor, sed familiaris quedam ad tales femina satis solers ad seculum opimo auro lapidibusque contexit.

Aliud Arnulphi miraculum.---Gusia  huius Laudunensis pagi castellum est, in quo beati Arnulfi itidem brachium esse dicitur. Quod fures cum direpto ecclesie thesauro pariter diripere uoluissent, iamque tenerent, de eorum sese manibus extorsit, nec uspiam ferri quiuit. Hoc ipsi fures, cum residuis que asportauerant deprehensi, hora ipsa, qua erant efferendi in furcas, confessi sunt. In auro, quo  ipsum colitur brachium, locus est, qua nullo inclusorum artificio gemma ulla potuit cohiberi. Inserta enim nec mora laxabatur. Mutata cum opifice, et opifex ac opificium cassabatur.

B. Leodegarii meritis a febri leuatur Guibertus.---Leodegarium martyrem signis egregium, ad subuentiones alacrem non nescimus. Ego enim adhuc pusio, optime tamen horum memor, sub matre agens diebus paschalibus febre quotidiana atrociter estuabam. Sub oppido autem erat ecclesia sub nomine Sanctorum Leodegarii et Machuti, cui continuum olei lumen mater mea fide humili ministrabat. Cum ergo quidquid pene est uictuum, fastidirem, euocatis ipsa duobus clericis, capellano suo, et magistro meo, sub eorum custodia eo me deferri precipit.  Iuxta prauitatem uero ueteris usus, ecclesia illa ad ius eius pertinebat. uenientes illuc ergo clerici, stratum ante altare sibi et mihi nocte illa fieri impetrarunt. Ecce nocte media intra eamdem ecclesiam cepit terra quasi malleis concuti, aliquoties sere arcarum cum multo strepitu circumuelli, crepitus aliquando quasi uirgarum super arcas audiri. Clerici uero a sonitu experrecti, ceperunt multum ne timor in deterius me uerteret, formidare. Quid plura? eis mussitantibus subaudiui tamen, ex eorum contubernio, et lampadis prelucentis solatio, parce timui. In his noctem transiens, ita sospes ad matrem redii, ac si nichil incommodi pertulissem, et qui pridem lautissima horrueram, communem iam promptus  ad cibum, non minor sum repertus ad pilam.

Rex Anglorum senior Guillelmus turrim in ecclesia magnifici Dionysii  ex suis strui fecerat  . Quod opus quoniam ab artificibus minus erat ordinate contextum, uidebatur 525 in dies sui parturire ruinam. Cumque plurimum ab Iuone tunc temporis abbate et a monachis timeretur, ne ueteri damnum basilice noui operis ruina infligeret  talis uisio sollicito abbati se intulit. Honeste multum habitudinis dominam in medio Beati Dionysii ecclesie stantem  uidebat, que sacerdotali more exorcismum aque faciebat. Cumque abba femine auctoritatem miraretur, que insolita faceret, contemplabatur; quod post aque benedictionem eam hac illacque dispergeret, postque dispersionem, qua disperserat, circumquaque signum crucis exprimeret. Nec mora temporis turris ruit, sed nullam ecclesie partem, dum rueret, lesit. Illa enim Benedicta inter mulieres, cuius uentris benedictus est fructus , sua eam benedictione iuxta abbatis uisa munierat. Alias ergo ruens hominem subter ambulantem operuit. Cum itaque compertum esset omnibus uirum  lapidibus adopertum, humanitatis causa congeriem ab eo dimouere ceperunt. Tandem exhaustis cementi et saxorum montibus, peruenitur ad illum; quem, mirum dictu, sospitem, alacremque reperiunt ac si domi desedisset. Quadri nempe e regione alter alteri sese compaginantes, ipsi ediculam confecerunt. Non ergo ei sub diutina nescio quot dierum inibi mora fames, non metus, non insolentissimus excluso homini calcis odor offecit.

Excellentissimam igitur Mariam celorum ac terre patronam, cum Dionysio totius Francie domino [f., inuocantes], libri ponamus clausulam.


FINIS.



APPENDIX AD LIBRUM III GUIBERTI DE uITA SUA





HERMANNI MONACHI DE MIRACULIS S. MARIAE LAUDUNENSIS DE GESTIS uENERABILIS BARTHOLOMAEI EPISCOPI ET S. NORTBERTI LIBRI TRES



EPISTOLA HERMANNI MONACHI AD BARTHOLOMAEUM LAUDUNENSEM EPISCOPUM.


 526 uenerabli Patri et domino suo, domno BARTHOLOMAEO, Dei gratia Laudunensis urbis episcopo, frater HERMANNUS, omnium monachorum peripsema, summis pontificibus in celesti sociari curia.

Quam nobili genere ortus Bartholomeus.---Cum dudum in Hispaniam ad uidendum gloriosum regem Hildefonsum, Felicie matertere uestre filium, profectus, felicissimum ab eo promissum suscepissetis quod si secundo ad eum uidendum reuerteremini, daret uobis corpus B. uincentii leuite et martyris, nec non et casulam pretiosissimam, quam beata Dei Genitrix S. Hildefonso Toletane ciuitatis archiepiscopo dederat, ob remunerationem trium libellorum quos de uirginitate sua composuerat, cepistis a mea paruitate querere utrum eos denique  libellos alicubi uidissem, utque eos ubique perquirerem studiosius precepistis. Cum uero eos in urbe Catalaunensi forte reperissem et uobis renuntiassem, protinus pergamenum comparatum mihi tradidistis, meque ad prefatam urbem propter eos transcribendos direxistis.

Hermannus uitam et libros S. Hildefonsi descripsit; quibus Miracula B. uirginis subiunxit.---Quare  nomen suum haud prefixerit auctor.---Bartholomei cura per SS. Norbertum et Bernardum decem monasteria constructa in diecesi Laudunensi.---Scripsi ergo primo uitam eiusdem Hildefonsi; deinde prefatos eius libellos subiunxi. Quibus scriptis, addidi miracula, que prefata sancta Dei Genitrix in Francia, et Anglia fecerat per reliquias suas, que in Laudunensi seruantur ipsius ecclesia. Hec ergo miracula iussu quidem paternitatis uestre composui, sed ut maioris auctoritatis essent et a nullo propter dictaminis rusticitatem despicerentur, paruitatis mee nomen illis pretermittere nolui, sed sub nomine canonicorum eius Ecclesie ea pretitulaui. Post ipsa quoque miracula subiunxi, quo modo diuina misericordia in diebus uestris nouem, imo  decem monasteria uestro labore construi fecerit per domnum Norbertum, domnumque Bernardum abbatem Clareuallensem, quorum nullum fuerat tempore quadraginta trium episcoporum predecessorum uestrorum; uos autem singulis constructis abbates prefecistis, nec tamen antiquiora que inuenistis corrigere destitistis. Et si uita mihi comes, Deo uolente fuerit, etiam alia que in diebus uestris  contigerunt, uel contingere uidero, subnectere proposui. Hunc ergo librum uestre paternitati et Ecclesie Laudunensi relinquo in memoriam mee  pusillitatis, ut particeps sim bonorum que in ea facta fuerint.



CAPITULA LIBRI PRIMI.


     527 CAP. I. De prosperitate et aduersitate Laudunensis Ecclesie; et interfectione Gualdrici episcopi, et Girardi de Cyrisiaco, et succensione duodecim ecclesiarum.
    CAP. II. De electione domini Bartholomei episcopi, et nobilitate eius.
    CAP. III. De miraculis sancte Marie per Franciam.
    CAP. Iu. De duobus contractis sanatis apud Issuldunum castellum.
    CAP. u. De iuuene surdo et muto curato apud Bucensi castellum.
    CAP. uI. De pace facta inter duo castella dissidentia.
    CAP. uII. De muliere egrota Turonis curata.
    CAP. uIII. De iuuene surdo et muto Turonis curato.
    CAP. IX. De uindicta sancte Marie facta ad Sanctum Laurentium de Cala.
    CAP. X. De muliere parturiente Andegauis sanata.
    CAP. XI. De muliere sterili Cenomanis fecundata.
    CAP. XII. De miraculo apud montem de Guarda castellum.
    CAP. XIII. De tribus miraculis in urbe Carnotensi factis per sanctam Mariam.





LIBER PRIMUS.



CAP. I.---De prosperitate et aduersitate Laudunensis Ecclesie, et interfectione Gualdrici episcopi, et Girardi de Cyrisiaco, et succensione duodecim ecclesiarum.


 Uniuersis sancte Matris Ecclesie filiis per totum orbem terrarum dispersis, Beate Marie Laudunensis ecclesie canonici, uidere Deum deorum in Sion. Quoniam iuxta Beatum Paulum apostolum tota sancta Ecclesia unum Christi corpus est , et huius corporis membra sunt diuerse Ecclesie, uel singuli fideles, dumque patitur unum membrum, compatiuntur omnia membra, et dum glorificatur unum membrum congaudent omnia membra , tribulationem et dolorem, quem inuenit Ecclesia nostra in diebus nostris , et consolationem, quam per Dominam nostram  sanctam Dei Genitricem post tribulationis luctum recepit, uestre scribendo notificamus dilectioni, quatenus et uos congaudentes nobis, Deo, et pie Matri eius gratias agatis.

Laudunensem itaque Ecclesiam certum est inter precipuas regni Francorum Ecclesias antiquitus fuisse celebrem, quam beatus Remigius Remorum archiepiscopus, sicut in eius uita legitur, ex propriis 528 redditibus locupletauit, nobilissimumque et strenuissimum uirum sanctum Genebaudum in ea primum episcopum consecrauit: cumque ab eius tempore usque ad nostram etatem, per quingentos fere et eo amplius annos, in magna prosperitate floruisset, ecce in diebus Ludouici regis Francorum, qui fuit filius Philippi regis, pater autem Ludouici Iunioris, duram iusti iudicis Regis regum  experta est animaduersionem. Sicut enim quondam per Dauid regem filiumque eius Salomonem omnipotens Deus urbem Hierusalem excellenter glorificauit, sed postmodum propter peccata inhabitantium, per Nabuchodonosor regem Babylonis funditus destrui permisit, sic etiam Ecclesiam nostram, quam, ut predictum est, per multa tempora insigni gloria sublimauerat, in diebus nostris non quidem ex toto destrui, sed nimia passus est tribulatione uexari, ita ut de ipsa quoque ueraciter illud propheticum dici possit: Â»Quoniam suscepit de manu Domini duplicia pro omnibus peccatis suis .Â«

Hanc autem tribulationem quedam perturbatio precessit, que future calamitatis quasi seminarium,  et radix, ac prenuntia uisa est exstitisse. Quidam si quidem nobilis princeps et castellanus Laudunensis, nomine Gerardus de Cyrisiaco, dum in eadem Sancte Genitricis ecclesia genibus flexis suppliciter oraret, ab inimicis suis, qui eum aggredi non audebant, dolose circumuentus, et ab oratione surgens, diuersis gladiorum plagis ibidem est interfectus  . Cuius sanguine pauimentum ecclesie respersum, cum multoties aqua superfusa non posset ad plenum ablui, pluresque spectatum uenientes non parum super hoc admirarentur, uir sapientissimus magister Anselmus, tunc temporis Ecclesie nostre canonicus et decanus, per totum pene orbem Latinum scientie et eloquentie sue fama notissimus, nonnullis secrete colloquens prenuntiasse fertur illam sanguinis effusionem, nonnisi eiusdem  ecclesie concrematione diluendam, quoniam tantum scelus non aqua, sed potius igne foret expiandum.

Nec fefellit uirum prudentem sua opinio. Post modicum etenim tempus, Deo permittente, diabolo stimulante, domnus Gualdricus, eiusdem urbis episcopus, seditione subita a ciuibus concitata, in domo sua cum quibusdam ex militibus suis crudeliter occiditur, prefata Sancte Marie ecclesia  , cum aliis propinquioribus decem fere ecclesiis, domus quoque adiacentes episcopi atque canonicorum, multorumque ciuium igne supposito concremantur. Tota insuper urbs Laudunensis ciuibus per uaria loca dispersis, pene usque ad internecionem destrui uidetur, ita ut multi per eam transeuntes, ruinasque eius et cineres aspicientes, pre nimia compassione  lacrymas funderent, illam Ieremie lamentationem super ea non incongrue replicantes: Â»Quomodo sedet sola ciuitas plena populo? facta est quasi uidua domina gentium .Â« Quemadmodum autem olim Dominus urbem Ierusalem destrui, et filios Isrel captiuari permittens, ad consolationem tamen paucorum, qui remanserant, Ieremiam prophetam ibidem cum eis reliquit, sic et nobis in tanta calamitate positis, duos sapientissimos uiros, prefatum scilicet magistrum Anselmum, germanumque eius magistrum Radulphum misericorditer reseruauit, qui tam clericos quam laicos dulciter consolantes, et diuersis sententiis Scripturarum refouentes, ne in tribulationem aduersitatibus deficerent, exhortabantur.



CAP. II.---De electione domini Bartholomei episcopi; et nobilitate eiusdem.


Inter consolationum tamen colloquia, cum sapientibus et religiosis uiris diligenter et sollicite discutientes, utrumnam aliquem inuenire possent, per quem tam miserabilis et horrenda clades reparari ualeret. Tandem, inspirante Deo, repererunt salubre consilium, ut ad eiusdem urbis episcopatum eligerent domnum Bartholomeum, Remensis ecclesie Beate Marie canonicum et thesaurarium, tam generis notabile quam et morum probitate, in Remensi, Laudunensique prouincia famosissimum. Cognatorum siquidem eius excellentia, non solum in Francia, sed et in Hispania, Burgundia quoque, et Lotharingia predicabatur. Hilduinus namque  comes Rociensis auus eius duxit coniugem Adeladam germanam domni Manasse Remorum archiepiscopi, ex qua genuit Ebalum comitem de Roci, et Andream comitem de Rameruth, patrem Ebali Catalaunensis episcopi, septemque filias. Harum unam, nomine Feliciam, in Hispania duxit coniugem Sanctus rex Arragonensis, et ex ea genuit Hildefonsum regem potentissimum, qui patri succedens in regno, fortissimas urbes, et castella paganis uiolenter preliando abstulit, et Christianis tradidit, Cesar-Augustam scilicet beati uincentii martyris archidiaconatu famosam; Terassonam quoque, et Tudelam, Barbastam, et Burgiam cum aliis multis,  totaque pene 529 Hispania sibi subiugata adeo nominis sui opinionem dilatauit ut ab aliis alter Iulius, ab aliis secundus Carolus uocaretur, ob memoriam illius preclari Caroli Francorum regis, qui quondam Hispaniam uictor subegit.

Secundam filiam Hilduini comitis duxit coniugem Rotholdus comes Perticensis, de qua genuit Rotholdum comitem et Iulianam matrem Margarete regine Nauarrensis. Tertia, nomine Margareta, nupsit Hugoni comiti Claromontensi, de qua genitus est Rainaldus comes, qui ex Adelada uermandensi comitissa genuit Margaretam coniugem illius preclari Caroli Flandrensium comitis. Quarta, nomine Ermentrudis, nupsit Theobaldo comiti de Risnel, de qua genuit Heldiardem matrem Bertranni comitis,  qui in Hispania defunctus est, sororisque eius Beatricis, que ex Hugone de Montcornet genuit Bartholomeum Laudunensem archidiaconum et thesaurarium. Quintam, nomine Adam, duxit Godefridus de Gusgia, et ex ea genuit Guidonem patrem Burcardi. Defuncto autem Godefrido, eadem Ada accepit maritum Walterum de Aath. Quo mortuo, accepit tertium maritum Theodoricum de Auesniis, et cum eo exstruxit cenobium quod dicitur de Lesciis in propria possessione sua; defunctoque eodem Theodorico, ipsa se ex toto contulit eidem cenobio, ubi pluribus annis religiose uiuens, defuncta et sepulta est. Sextam duxit coniugem Ernulfus comes de Waren; qui genuit Othonem comitem de Cisni; qui Otho genuit Aubertum; qui Aubertus genuit Aubertum  comitem, et Ernulfum episcopum de uerduno.

Quidam autem nobilissimus princeps in Burgundia nomine Falco de Iur, uel de Serrata, comperta nobilitate et excellentia prefati comitis Hilduini ambiebat unam ex filiabus eius sibi coniugio sociari; sed cum id impetrare nequiret, iurante patre nunquam filiam suam Burgundioni dandam, contigit ut Philippus rex Francorum eumdem comitem Hilduinum cum domno Helinando Laudunensi episcopo, aliisque nonnullis principibus, pro communi negotio regni Romam transmitteret ad dominum papam. Quod ubi notificatum est predicto principi Falconi, insidias redeuntibus per plurima loca parauit, sicque in itinere captos, et omnibus que habebant spoliatos, non prius dimittere uoluit donec idem  comes promitteret iureiurando se filiam suam ei daturum. Qua sponsione accepta, omnes liberos dimisit plurimaque eis dona liberaliter contulit, et cum magno honore ad propria remisit. Comes itaque reuersus in Franciam, filiam suam nomine Adeladam, cum multis opibus in Burgundiam transmissam, prefato principi coniugio sociauit. De qua idem Falco supradictum episcopum domnum Bartholomeum genuit, cum aliis filiis et filiabus, quarum una fuit Ermentrudis, quam rursum de Burgundia in Franciam delatam Henricus comes de Grandiprato coniugem duxit; et ex ea equiuocum sibi Henricum comitem genuit; germanamque eius  Adeladem matrem Ricardi uirdunensis ac Laudunensis archidiaconi.

Hic ergo Bartholomeus adhuc puerulus in Franciam ad Ebalum auunculum suum comitem Rociensem defertur, litterisque traditus a domno Manasse Remorum archiepiscopo, matris sue auunculo, educatur, et primo canonicus Sancte Marie Remensis ecclesie, deinde thesaurarius efficitur. Postea uero cum iam Laudunensis Ecclesie esset canonicus, Adela uermandensis comitissa, coniux Hugonis Magni, qui fuit germanus Philippi regis Francorum, cum post mortem eiusdem Hugonis, de quo genuerat Radulfum comitem uermandensem, et Simonem episcopum Nouiomensem, nupsisset Rainaldo comiti Claromontensi, eumdem Bartholomeum  sciret mariti sui esse consobrinum, pro amore eius fecit eum thesaurarium ecclesie sancti Quintini uermandensis; sicque, ut supradictum est, et generis nobilitate, et morum probitate et diuitiarum opulentia idem Bartholomeus famosus habebatur. Electus itaque unanimi totius cleri et populi assensu ad pontificatum urbis Laudunensis, domno Radulfo Remorum archiepiscopo, qui prefato Manasse matris eius auunculo successerat, presentatur, et ab eo multisque aliis episcopis, tempore Paschalis pape, et Ludouici regis Francorum, celeberrime consecratus, ouibus desolatis nouus pastor transmittitur.

Sed ille Laudunum ueniens, et non ecclesiam, non domum episcopalem, imo nil pene preter fauillas  et cineres inueniens, dici non potest quantum doluerit, quantum gemuerit, quoniam non se honore sublimatum, sed honore deflebat pregrauatum. Ipsi enim illa Scripture sententia non immerito uisa est tunc temporis posse congruere; Â»Homo nascitur ad laborem .Â« Nec non et illud quod Dominus de semetipso in Euangelio 530 dicit: Â»Filius hominis non habet ubi caput reclinet .Â« Illud etiam beati Pauli apostoli: Â»Si quis episcopatum desiderat, bonum opus desiderat ;Â« opus, inquit, non honorem. Sic et iste de magna requie, et diuitiis, omnimodaque corporis sui uoluntate in locum desolatum ueniens, non se ad honoris excellentiam gloriabatur promotum, sed ad operandi laborem  dicebat uocatum; ideoque etiam si forte episcopatum desiderauit, bonum opus desiderauit. Protinus ergo, ac si aliquod desertum introisset, ecclesiam simul et domos episcopales cepit renouare et uelut a fundamentis reparare.



CAP. III.---De miraculis sancte Marie per Franciam.

Sed quia, ut predictum est, non sola maior ecclesia Sancte Marie, sed et alie fere duodecim cum multis domibus clericorum et laicorum fuerant combuste, maiorque pars ciuium, per prouinciam dispersa erat, et eorum qui remanserant unusquisque de proprie domus reparatione sic occupabatur ut uix aliquis inueniretur qui matris ecclesie adiutor existeret, consuluerunt nonnulli sapientes et  religiosi uiri ut electos ex clericis aliquos boni testimonii uiros, cum reliquiis Domine nostre et aliorum sanctorum, per Franciam ad expetendas fidelium eleemosynas transmitteremus. Eorum itaque consilio elegimus septem canonicos ex fratribus nostris, Bosonem scilicet, Robertum, Anselmum, Herbertum, Robertum, Bonefacium, Amisardum presbyterum, Odonem, qui postea fuit abbas monasterii quod dicitur Bone Spei, in episcopatu Cameracensi. Sex quoque laicos ex ciuibus eis addidimus, Ricardum uidelicet, Ioannem Piot, Odonem, Lambertum, Bosonem, et Theodoricum de Brueriis. Hos itaque cum feretro Domine nostre, et aliis capsis reliquiarum transmisimus ad accipienda donaria fidelium.

 Ecclesia uero fuerat succensa feria quinta paschalis hebdomade, ipsique egressi sunt feria quinta ante Pentecostem, id est in octauis Ascensionis, demoratique sunt usque circa festum Matthei euangeliste. Dominus ergo, cui per Prophetam dicitur: Â»Deus repulisti nos, et destruxisti nos, iratus es, et misertus es nostri ;Â« et alibi: Â»Cum iratus fueris, misericordie recordaberis ;Â« Ecclesiam nostram, quam dure flagellari permiserat, precibus sue piissime Matris placatus, non distulit misericorditer refouere. Plurima siquidem miracula in eodem itinere per eius ostendit reliquias, de quibus nonnulla pretereuntes, pauca tantum, sed notissima posterorum notitie scribendo transmittimus.



CAP. Iu.---De duobus contractis sanatis apud Issuldunum castellum.


In pago Buturicensi castellum quoddam uocatur Issuldunum . Huius castelli dominus uir ditissimus nomine Gaufridus, in domo sua longo tempore pro anima sua duos contractos retinuerat et aluerat, quorum calcanei ita natibus inherebant ut nullo modo incedere, uel se possent erigere. Suscepto itaque cum magna processione feretro Domine nostre et in ecclesia posito, rogauerunt se illuc deferri, et de limpha, qua reliquie lote fuerant, calcaneos suos et crura lauari. Quo facto, statim uidente uniuerso populo, caro que natibus inherebat cepit disrumpi, sanguisque per crura ubertim defluere. Protinus super pedes suos  erecti amplexati sunt feretrum, perfecteque sanati, fratres nostros subsecuti sunt redeuntes usque Laudunum, et ad ecclesie opus ad lapides portandos, ad aquam deferendam, ad cementum preparandum quotidie exhortabantur populum. Consummata ecclesia unus eorum reuersus est in terram suam, id est ad castellum Issuldunum, alter nomine Benedictus, remansit Lauduni, seruiens in hospitali fere per duodecim annos, ibique defunctus est.



CAP. u.---De iuuene surdo et muto curato, apud Bucensi castellum.

Egressi de Issulduno uenerunt ad aliud castellum, quod dicitur Bucensi , cuius dominus tante rapacitatis et feritatis  erat ut multi incolarum dicerent fratribus nostris quod omnia que habebant eis auferret. Erat autem ei filius fere quindecim annorum a natiuitate surdus et mutus. Perterritis ergo fratribus nostris cito misericordie Mater succurrit. Quidam namque religiosus monachus ibi habitans, auditis miraculis Domine nostre, cum magno honore feretrum eius in ecclesia suscepit, deinde reuestitus reliquias eius in uino et aqua lauit, caput 531 et faciem predicti iuuenis aqua ipsa perfudit, et ex ea potum ei dans sub feretro eum recumbere iussit; ipse uero genibus flexis Dominam nostram suppliciter exorare cepit. Nec mora, iuuenis obdormit, cunctisque uidentibus pre anxietate sudor ex toto eius corpore profluit, uene circa aures turgescunt, sanguis ex auribus  ubertim exsilit. Protinus euigilans surrexit, et uoces quasdam emittere cepit.

Monachus ab oratione surgens letus accurrit, et iuuenem alloquitur. Ille, qui nunquam antea audierat, respondere nesciebat, sed quod audiebat alios dicentes, idem post eos ipse prosequendo imitabatur. Statim monachus signa pulsando populum euocat, iuuenem loquentem et audientem ostendit, et cum gaudio lacrymando, Te Deum laudamus incipit. Nuntius e uestigio ad patrem de rapinis uenientem dirigitur, quid eius filio contigerit refertur. Ille continuo discalceatus ad ecclesiam pedes currit, et coram feretro prostratus misericordie Matri gratias agit, inde quadraginta solidos, quoniam non multa pecunia abundabat, obtulit.



CAP. uI.---De pace facta inter duo castella dissidentia.


Hinc ad aliud castellum duobus tantum milliariis remotum fratres nostri ire uoluerunt, sed, propter feritatem et predas illius raptoris, nullus inhabitantium cum eis illuc audebat proficisci. Tamen idem raptor, misericordia Dei Genitricis animatus, cum militibus suis et ceteris habitatoribus feretrum et reliquias humeris suis imponunt, nudisque pedibus omnes procedentes, ad inimicorum suorum tendunt castellum. Illi, hoc audientes et miraculum quod ibi sancta Dei Mater de raptoris filio fecerat cognoscentes, protinus et ipsi nudis pedibus  omnes inimicis suis obuiam ruunt, feretrumque ab eis susceptum cum gaudio in castellum suum deferunt, laudantes Christi misericordiam, qui per suam Matrem hostes hostibus occurrere pacifice fecerat.



CAP. uII.---De muliere egrota Turonis curata.

Inde per Cormeriacum  Turonos uenerunt, et cum magna reuerentia suscepti ab archiepiscopo Turonensi, die Sabbati ante uesperas in ecclesia Sancti Mauritii quieuerunt. Uxor cuiusdam carpentarii in eadem urbe per octo annos infirmitate nimia depressa lectulo decubuerat, ita ut nusquam posset ire nisi portaretur. Eadem nocte dormienti misericordie Mater apparuit, precipiens ei ut se ad feretrum suum in ecclesia Sancti Mauritii  faceret deferri. Euigilans mulier rogabat maritum ut cito deferretur. Ille non multum diues, lecticam paratam non habens, fecit eam deferri in uili instrumento, quod uulgariter uannum uocamus, in quo annona excussa purgari solet. Supposita ergo feretro protinus obdormiuit, et post modicum euigilans sana surrexit. Deinde feretro sociata, uidente populo subsecuta est illud usque ad ecclesiam Sancti Martini.



CAP. uIII.---De iuuene surdo et muto Turonis curato.

Quo audito canonici Sancti Martini, cum abbate Sancti Iuliani, obuiam procedunt, et cum honore maximo reliquias Domine nostre suscipiunt. Erat in eadem ciuitate quidam iuuenis a matris utero  surdus et mutus, quem unus ex fullonibus infantulum repertum nutrierat et educatum arte sua imbuerat. Hic ergo adductus ad Domine nostre reliquias, sub feretro recubuit et obdormiuit. Nec mora, anxiari et ex toto corpore sudorem emittere cepit, deinde, uenis circa aures inflatis, sanguis ubertim ex eius auribus profluxit. Protinus surrexit et audiuit, nec tamen loqui sciebat, quia non didicerat, sed quod alios loqui audiebat, hoc dicebat: Cuius nomen quia nesciebatur, canonici nostri eum appellauerunt Christianum. Sociatus ergo fratribus nostris uenit cum eis Laudunum, et fere septem annis mansit in domo Guidonis archidiaconi Laudunensis.



CAP. IX.---De uindicta sancte Marie facta ad Sanctum Laurentium de Cala.


Egressi de urbe Turonensi uenerunt ad Sanctum Laurentium de Cala, in festo eiusdem martyris. Monachus quidam ibi habitans noluit eis concedere ut poneretur feretrum Domine nostre super altare Sancti Laurentii, sed super quondam minus altare in parte ecclesie fecit illud poni, timens uidelicet amittere offerendam consuetam in eodem festo. Sed cum Turonenses qui reliquias nostras prosequebantur, referentes miracula que uiderant, omnes peregrinos 532 superuenientes exhortabantur ut, relicto maiori altari, ad feretrum Domine nostre offerrent, inuidie liuore percussus idem monachus iussit feretrum et omnes reliquias eiici de ecclesia. Prepositus uero castelli, uituperans monachum  statim tradidit fratribus nostris tentorium spatiosum quod sibi parauerat. Matrone quoque loci cortinas plurimas deferentes idem tentorium decentissime perornare studuerunt, luminaribus insuper sufficientibus splendidissimum tota nocte fecerunt.

Sed rex iustus iehsu Christus noluit iniuriam Matri sue illatam dimitti impunitam. Ad uesperas siquidem prefatus monachus, morbo caduco subito depressus, coram omni populo in terram cecidit, magnumque terrorem uidentibus incussit. Campana etiam maior de turre cadens confracta est, ipsa quoque turris in superiori parte fissa et disrupta crepuit. Quod uidens monachus, sero se  male fecisse penituit, nudisque pedibus coram feretro terre prostratus, Regine celi humiliter satisfecit, utque super maius altare feretrum deferretur rogauit, sed fratres nostri noluerunt acquiescere roganti.



CAP. X.---De muliere parturiente Andegauis sanata.

Exinde Andegauis uenerunt, et magnifice ab episcopo ipsius urbis suscepti sunt. Ubi mulier quedam, uxor scilicet Fulberti ditissimi uiri cognomento Pellicei, pariens nimio dolore per aliquot dies cruciabatur, iamque mortem sibi uicinam imminere pertimescebat. Audiens ergo miracula Domine nostre, petiit reliquias eius sibi afferri, delatisque cochlear argenteum obtulit, lympham  in qua lote fuerant cum fide bibit; statimque partu edito liberata, Deo et pie Matri eius gratias egit.



CAP. XI.---De muliere sterili Cenomanis fecundata.

Cenomanis matrona quedam sterilis, cum uiro suo ditissimo, fratres nostros suscepit hospitio, et prostrata coram Domine nostre feretro, dari sibi prolem orauit. Nec frustrata est fide sua. Post circulum siquidem anni filium genuit; et frequenter postmodum uenit Laudunum, agens Domine nostre gratias.



CAP. XII.---De miraculo apud montem de Guarda castellum.

Inter urbem Cenomanicam, et castellum quod dicitur ad montem de Guarda, transitus difficillimus  et siluarum decisione a comprouincialibus obsitus erat, pro dissensione et lite que tunc temporis erat, inter regem anglorum et comitem Andegauensem. Egressi ergo tarde de urbe Cenomanica, uenerunt ad illum difficilem transitum, dicentibus cunctis obuiantibus quod nullatenus transire possent nec ad castellum quo tendebant peruenire. Interea dies in noctem uertitur, pluuie quoque nimietas exorta, iam pene de salute cogit eos desperare. Â»Clamauerunt ergo ad Dominum cum tribularentur, et de necessitatibus eorum eduxit eos .Â« Subito enim, Deo miserante, tanta transierunt facilitate ut nullum omnino in transeundo impedimentum haberent. Peruenientibus ad castellum milites obuiam processerunt, nimiumque mirantes  quomodo transissent, benignissime eos susceperunt, dicentes quod reuera misericordia Domini fuisset cum eis. In crastino cum redeuntes per eumdem aditum transire uoluissent, nullatenus donec iter cum magno labore expeditum fuit transire potuerunt, sicque pie Matri Domini gratias retulerunt, que in hora magne necessitatis magnam eis misericordiam fecerat.



CAP. XIII.---De tribus miraculis in urbe Carnotensi factis per sanctam Mariam.

In uigilia Natiuitatis sancte Marie, ante uesperas Carnotum uenerunt, et honorificentissime suscepti sunt a domno Iuone Carnotensi episcopo, totaque canonicorum processione extra urbem usque ad  uineas eis occurrente, feretrumque positum est in maiori ecclesia super altare sancte Marie. Et ecce quedam mulier contracta erat in urbe quam episcopus idem iam quinque annis in domo, ubi panis suus coquebatur, aluerat. Que pre nimia infirmitate sic iacebat incuruata ut ne ad communem quidem necessitatem, nisi a duobus portaretur, posset ire. Prima ergo noctis hora apparuit ei in somnis Domina nostra, precipiens ei ut quantocius surgeret, ad maiorem ecclesiam iret, et feretrum suum Laudunense quereret. Protinus euigilans 533 sana surrexit, et ad ecclesiam currens per plateas cum gaudio uociferabatur clamando: Domina sancta Maria! Domina sancta Maria! Familia episcopi secuta est eam, ipse quoque episcopus somno  excitatus, audiens et gaudens egenam suam sanatam. Intrauit mulier sana ecclesiam, querens cum clamore ubi esset feretrum Sancte Marie Laudunensis. Stansque coram eo, gratias ei referebat, et quomodo sibi apparuisset cunctis enarrabat.

Statim episcopus omnia signa iussit pulsari citius, et ipsemet incepit Te Deum laudamus. Quod dum cantaretur, ecce altera contracta, tam ipsi episcopo quam cunctis aliis notissima, ecclesiam sanata intrauit, et ad feretrum recto cursu ueniens, scabellula duo, quibus rependo et sustentando se ad petendam eleemosynam circumferre solebat, super altare posuit, ipsaque stans coram populo, Deo et pie Matri eius gratias agebat. Protinus ipse rursum  omnia signa precepit sonari, incipiens secundo prefatum hymnum. Qui antequam finiretur, diuine pietati placuit tertium superaddere miraculum.

Quidam etenim iuuenis miles, filius uidelicet Carnotensis uicedomini, qui in castello quodam catenis religatus captus seruabatur, subito insperatus ecclesiam ingreditur, et matre sua cum militibus et ciuibus sibi occurrente, letus ad altare progreditur, genibusque flexis coram feretro, et per Dominam nostram se dicens ereptum, quadraginta solidos ei statim obtulit. Quod cernens episcopus, non solum in maiori ecclesia, sed et in omnibus aliis ecclesiis etiam minimis per totam urbem, omnia signa diutius sonari, et Deo laudes directis nuntiis precepit decantari,  ipse tertio incipiens Te Deum laudamus. Quantus per totam urbem signorum strepitus et clangor, que uox letitie, quot dulcium lacrymarum flumina pre nimia exsultatione, ab utroque sexu et diuersa etate sint effusa, etiam nobis tacentibus pius lector facile potest aduertere. Sic itaque fratres nostri, beate Marie miraculis exhilarati, fidelium donis locupletati, ad nos cum gaudio circa festum sancti Matthei euangeliste redierunt, totamque urbem Laudunensem huiusmodi relationibus ualde letificantes, post tribulationis luctum, nouum gaudium nobis intulerunt. Per omnia benedictus Deus, qui uiuit et regnat per omnia secula seculorum.



CAPITULA LIBRI SECUNDI.


    CAP. I. De surdo et muto apud Nigellam curato.
    CAP. II. De aurifice ceco Atrebati.
    CAP. III. De puella sanata apud Sanctum Audomarum.
    CAP. Iu. De liberatione clericorum sancte Marie in mari a piratis.
    CAP. u. De uindicta super negotiatores facta apud Dobras.
    CAP. uI. De muliere parturiente liberata Cantuarie.
    CAP. uII. De ceco illuminato apud Wintoniam.
    CAP. uIII. De alio infirmo ibidem curato.
    CAP. IX. De duodecim infirmis ibidem curatis.
    CAP. X. De puella infirma curata apud Christikercam.
    CAP. XI. De incredibili uindicta Dei ibidem facta.
    CAP. XII. De infirmis septemdecim sanatis apud Essecestram.
    CAP. XIII. De glutino contracto curato in episcopatu Salesberiensi.
    CAP. XIu. De febricitante curato apud Wiltoniam abbatiam sanctimonialium.
    CAP. Xu. De puella ceca illuminata apud Danauexeriam.
    CAP. XuI. De surdo ibidem sanato.
    CAP. XuII. De puella curua apud castrum Bannistaplum curata.
    CAP. XuIII. De monacho claudo ibidem curato.
    CAP. XIX. De alio claudo curato apud castrum Totenes.
    CAP. XX. De mirabili uindicta ibidem facta super eo qui se suspendit.
    CAP. XXI. De liberatione clericorum per sanctam Mariam apud castrum Bristolth.
    CAP. XXII. De puero sanato apud Bageiam ciuitatem.





534 LIBER SECUNDUS. De his que per Angliam gesta sunt.



CAP. I.---De surdo et muto apud Nigellum curato.


Ex oblationibus ergo fidelium per Franciam collectis, toto autumnali et hiemali tempore templum Domine nostre ex magna parte reparatum est. Sequenti uero Quadragesima, cum adhuc pars operis maxima superesset, pecunia uero paulatim decresceret, consuluerunt nobis nonnulli sapientes, ut denuo ex canonicis aliqui eligerentur, qui tam litterarum scientia quam modulatione canendi et peritia Laudunensi Ecclesie forent honori, et cum feretro Domine nostre sanctorumque reliquiis in Angliam transmitterentur, que tunc temporis magna diuitiarum florebat opulentia, pro pace, et iustitia, quam rex eius Henricus  filius Guillelmi regis in ea faciebat. Electi sunt itaque ex canonicis Boso  presbyter, neposque eius Robertus, Radulphus presbyter, Mattheus, cognatusque eius Bonifacius, Robertus genere Anglicus, et Helinandus, Ioannes presbyter parochie Sancti Martini, et Amisardus clericus. His ergo electis, feretrum Domine nostre tradidimus cum aliis pluribus sanctorum reliquiis, inter quas eminebat et forma et dignitate unum phylacterium, in quo sic sculptum legitur:

Spongia, crux Domini, cum sindone, cum faciali
Me sacrat, atque tui Genitrix et uirgo capilli.

Tantis itaque talibusque fultos presidiis, prefatos socios nostros in Angliam transmisimus, prospera et illis imprecantes, et cum magna processione aliquantulum eos prosequentes, feria secunda ante  Dominicam palmarum ab urbe Laudunensi in pace dimisimus.

Redeuntes autem eodem anno mense Septembri, circa Natiuitatem Sancte Marie, sic nobis ea que sibi contigerant retulerunt. Egressi, inquiunt, a uobis uenimus ad castrum, quod Nigella  uocatur, in pago uermadensi, et honorifice suscepti fuimus a canonicis, et a domno Radulpho patre domni Iuonis, eiusdem castri principe et possessore. Qui uidelicet Radulphus habebat in domo sua quemdam a natiuitate surdum et mutum, nomine Ioannem, quem ab infantia nutrierat usque ad uirilem etatem, ita ut tunc barbam prolixam haberet. Hic ergo uidens populum causa sanctarum reliquiarum ad ecclesiam festinantem, nutu signorum a domino suo commonitus,  etiam ipse cum aliis cucurrit. Potata deinde aqua, de qua sancte reliquie lote fuerant, ore quoque et auribus eius diligenter ex ea lotis, sub feretro recubuit et obdormiuit. Nec mora, uidentibus cunctis, pre nimia anxietate toto corpore sudorem cepit emittere, sanguis etiam ex auribus et naribus atque uenis, que circa guttur et collum prominebant, ac si rupte forent, ubertim profluere. Euigilans post paululum surrexit, et coram feretro stans clamare cepit in uoce exsultationis, sed non confessionis, quoniam loqui nesciebat, quod non didicerat, qui nunquam audierat. Quod tamen alios dicentes audiebat, hoc ipse respondere compellantibus et sibi loquentibus uolens, post illos dicebat. Que tunc  populi letitia, quis clamor fuerit, nullus sufficienter referre ualebit. Sic ille, perfecte sanatus, fere usque ad mare nos est prosecutus; nobiscum etiam transisset, nisi eum reuerti rogassemus.



CAP. II.---De aurifice ceco illuminato Atrebati.

Inde circa Parasceuen Atrebatum urbem uenientes, non minus honorifice suscepti sumus. Et ecce quidam aurifex senex in eadem urbe manens, qui iam per duodecim annos oculorum lumine priuatus fuerat, audiens feretrum Sancte Marie Laudunensis aduenisse, interrogabat formam, uel qualitatem, seu quantitatem eiusdem feretri. Quam cum didicisset, protinus ex imo pectoris trahens alta suspiria, lacrymasque 535 ubertim profundens: Heu! inquit, hoc feretrum manibus meis composui  ego peccator in iuuentute mea, iussu Domni Helinandi Laudunensis episcopi. In hoc idem episcopus pretiosas reliquias posuit, inter quas fuit caput sancti Walarici abbatis, nec non et caput sancti Montani, qui, sicut ab eodem episcopo audiui, cum oculorum uisum amisisset, ortum sancti Remigii beate Cilnie matri eius prenuntiauit, sibique de lacte eius lumen reddendum subiunxit, quod et postea contigit. Sed, o tu piissima Dei genitrix, quam hodierna die huc gaudeo aduenisse, faciesne misericordiam tuam in me peccatore, ut instar sancti Montani recepto lumine feretrum tuum, quod composui, rursum possim uidere? Talia cum lacrymis dicendo, rogauit ut ex lympha, qua reliquie lote fuerant, oculi sui tangerentur. Quo facto, de  ipsa aqua bibit, sicque per totam noctem in oratione peruigil coram feretro mansit. Mane facto lumen recepit, Deoque et pie Matri eius gratias egit.



CAP. III.---De puella sanata apud Sanctum Audomarum.

Inde ad Sanctum Audomarum uenimus, ubi puella quedam a natiuitate manum aridam habens ex aqua reliquiarum bibit, manusque eius ex ea lota est, et sic sanata est.



CAP. Iu.---De liberatione clericorum Sancte Marie in mari a piratis.

Postmodum mare transire sperantes, uentumque prosperum exspectantes, tempore paschali, in festo  Marci euangeliste, summo mane apud portum, qui uocatur Wissant, a nautis conuocati, nauem intrauimus. Nobiscum etiam plures negotiatores introierunt, qui propter lanam emendam de Flandria in Angliam ire uolebant, seque nobiscum securius transire sperabant, plusquam trecentas marcas argenti secum in sacculis et marsupiis ferentes. Magister nauis uocabatur Coldistannus. Cum ergo quasi circa medium maris uenissemus, unus ex sociis nostris, a longe prospiciens, uidit procul nauem uelut in littoris angulo positam. Quod cum prefato Coldistanno indicasset, ille iuuenem usque ad summitatem  mali, explorandi causa iubens conscendere, ex dictis eius animaduertit piratarum, qui per mare predandi causa discurrunt, nauem adesse, statimque nimis perterritus indicauit omnibus mortem propinquam imminere.

Protinus omnes timore necis reddimur exsangues, e uestigio enim cernimus nauem appropriantem instar uolucris aduolantis, lanceas et clypeos cum gladiis coruscantes, loricas etiam solis splendore perfusas relucentes. Peccata nostra inuicem confitemur; et quia mors iam ad ianuam adesse uidetur, non exspectatur presbyter ad suscipiendam confessionem, sed etiam ipse presbyter rerum imminentium periculo perturbatus laico confitetur  . Negotiatores quoque predicti iam de uita desperantes  in tanto positi periculo, sacculos et marsupia sua cum tota pecunia Domine nostre offerunt, et super eius feretrum proiiciunt, cum nimio fletu misericordiam eius implorantes, ut corpora sua tantummodo de piratarum manibus et exitio mortis eripiat, totamque pecuniam eorum propter ecclesiam suam restaurandam ipsa retineat.

Interea pirate fiunt propinquiores paulatim, ita ut iam uix iactu sagitte distare uiderentur Sed cum in tanta necessitate positi omnino de uita desperaremus, Bosonem presbyterum, quem ceteris prouectiorem uidebat Coldistannus, exhortatur ut assumptis sancte Marie reliquiis potestatem sibi nocendi piratis interdicat. Illico presbyter ex fide uiri animatus, genibus flexis coram feretro, Matrem Domini  lacrymis perfusus suppliciter inuocat; deinde uelociter surgens, supradictum phylacterium capillis eius pretiosum, cum timore et deuotione fidenter accipit, ipsoque Coldistanno uiriliter eum utraque sustentante, in eminentiorem puppis locum ascendit, et manu contra hostes eleuata, ne ultra ueniant, ne nobis nocendi potestatem habeant, ex auctoritate Dei matrisque sancte Marie fortiter adiuuando prohibet et interdicit. Et, o mira diuine uirtutis potentia! mox ut uerba complens signum crucis de eodem phylacterio contra hostes fecit, dicto citius, uento uehementi et contrario, nauis eorum impulsa retro propellitur, malus nauis eorum frangitur, parsque eius super unum ex ipsis decidens, eum exterebrat,  et in mare mortuum precipitat.

Iesu pie, Iesu bone, que nobis tunc adfuit letitia et exsultatio, quando concidisti secum perturbationis nostre, et circumdedisti nos letitia misericordie tue!  Quantas tibi protinus, Matrique tue Domine nostre laudes erepti de morte persoluimus! uentus siquidem, qui hostibus nostris erat 536 contrarius, nobis factus est prosper et salubris, ita ut cum gaudio recolentes canticum Moysi tam celeriter nos transuehi miraremur. Breui itaque mora interposita leti ad portum peruenimus, disponentes partem pecunie reddere negotiatoribus,  quam ipsi timore mortis Domine nostre donantes super eius feretrum posuerant, imo turbati proiecerant. Sed illi mox ut littus attingentes uiderunt se necis euasisse periculum, pristini metus obliti, sine nostra licentia unusquisque sacculum suum et marsupium assumpsit, Domineque nostre solo uerbo gratias agentes, nichil ei reliquerunt.



CAP. u.---De uindicta super negociatores facta apud Dobras.

Quam tamen exinde uindictam Matri sue iudex iustus fecerit Filius suus, audiant omnes qui, sua Deo dantes, rursus ea auferunt. Cum enim tota pene Anglia circuita, maximos lane aceruos emendo pecuniam suam expendissent, ipsaque lana quamdam magnam domum super littus maris, quod Dobras   dicitur, sitam replessent, ecce nocte transitus sui diem precedente subito incendio domus eadem cum tota lana cremata est; sicque illi, omnibus amissis pauperes effecti, sero penitentes doluerunt se iniuriam fecisse Regine celi.



CAP. uI.---De muliere parturiente liberata Cantuarie.

Nos itaque non ex umbra mortis, sed ex ipsis faucibus eius, ut nobis uisum est, liberati, gratiarum laudes Domine nostre referentes, assumpto eius feretro atque reliquiis Cantuariam uenimus, ubi tunc erat archiepiscopus domnus Guillelmus nobis notissimus, quoniam iam dudum pro audientia lectione magistri Anselmi Laudunum petens, multis  diebus in episcopi domo manserat, ibique filios Radulphi cancellarii regis Anglorum docuerat. Hic ergo cum ingenti gaudio nobis occurrens, honorificentissime nos cum monachis Sancti Augustini suscepit, et quandiu uoluimus benigne retinuit. Et ecce matrona quedam eiusdem urbis ditissima, iam per octo dies nimio partus dolore cruciata, omnino fuerat desperata, ita ut de solo eius funere tractaretur. Hec audiens aduentum nostrum misit ad nos uirum suum, querentem si quis nostrum sciret aliquam pariendi medicinam. Tunc Boso presbyter, cui precipue cura reliquiarum seruandarum commissa fuerat, consuluit ei ut coniugem suam exhortaretur ueracem peccatorum suorum confessionem presbytero suo facere, deinde ex lympha qua  reliquie lote forent fideliter bibere. Rediens maritus que inuenerat coniugi retulit. Sed illa, que iam penitus non solum loquelam, uerum etiam memoriam pro doloris nimietate perdiderat, auxiliante Deo protinus ex ipso calore fidei aliquantulum roborata et recreata, uenienti presbytero peccata sua confiteri curauit, deinde subiunxit eamdem nocte sibi in uisu quamdam speciosissimam Dominam de Francia uenientem apparuisse, et ut peccata sua ueraciter confiteretur precepisse sicque se sanandam fore promisisse.

Cum hec presbyter post confessionem auditam ad nos ueniens retulisset, illico nos ab eius marito rogati,  et pro relatione presbyteri de futura eius sospitate certificati, cum reliquiis ad lectum decumbentis uenimus, easque coram ipsa lauantes, et aquam lauationis ei potandam tradentes, continuo discessimus. Et ecce priusquam ad ecclesiam reuersi essemus, nuntius post nos accurrens, eam peperisse et sanatam esse retulit. Unde tam ipsa quam maritus eius exsultantes, multa munera et ornamenta Domine nostre contulerunt; post reditum etiam nostrum uestimenta pretiosa sacerdotalia Laudunensi ecclesie ipsa transmisit.

Hoc autem probatissimum apud nos erat nullum omnino posse sanari, nisi esset de ipso episcopatu in quo eramus, prouidente, sicut credimus, Domina nostra ne aliquis ignotus eger de longinquis partibus  adueniens diceretur spe questus a nobis pretio conductus esse, uel ipse pro accipienda pecunia aduenisse, sicque sermonibus imperiti uulgi uiliores redderentur. De illis etiam, qui erant ex ipso episcopatu, nemo curabatur, nisi prius peccata sua presbytero suo confiteretur, si tamen etatis esset idonee. Quod si infantulus erat, admonebantur parentes uice puerorum facere confessionem.



CAP. uII.---De ceco illuminato apud Wintoniam.

Postmodum ad urbem Wintoniensem uenientes, et honorifice ab urbis ipsius episcopo suscepti, per octo dies ibi mansimus, in quibus plurima fieri miracula uidimus. Erat in eadem ciuitate miles quidam honorabilis, nomine Radulfus, cognomento Buarius,  pincerna regis Anglorum, 537 qui iam per octo annos oculorum lumen amiserat, unde et a rege pro ipsa cecitate filiis suis officium suum reddi impetrauerat. Hic ergo in die Ascensionis Dominice compertis miraculis que fiebant, ad feretrum se fecit adduci, peccatorumque confessione presbytero suo facta  , lotarum reliquiarum aquam fideliter bibit, et oculos suos ex ea fecit lauari. Episcopo itaque maiorem missam in ecclesia pro tanta solemnitate celebrante, cum post euangelium sermo finitus fuisset, rogante populo, cum reliquiis de ecclesia exiuimus, ne molestiam episcopo faceremus. Cum uero in platea coram ecclesie ianua rursum sermo fieret et episcopus canonem inciperet, subito idem Radulfus ad reliquias pro foribus ecclesie positas  lumen recepit, Deumque et sanctam eius Matrem cum clamore laudare cepit. Quod miraculum in tanta ueneratione est habitum ut quinquies ipsa die reuerteretur populus ad audiendum uerbum, et honorandas reliquias oblationesque repetendas.



CAP. uIII.---De alio infirmo ibidem curato.

Erat in eadem urbe quidam ditissimus Gualterus, cognomento Kiburs, qui iam sex annis infirmitate grauissima sic depressus fuerat ut nunquam de lecto surgere potuerit. Auditis ergo miraculis Domine nostre, per internuntios a nobis poposcit auxilium. Ipse enim cum alia infirmitate etiam fluxu uentris adeo laborabat ut nec etiam competenter in  lecto deferri posset. Mandauit itaque ei Boso presbyter ut peccatorum suorum ueram confessionem presbytero suo faceret, et quia non solum prius, sed etiam in ipsa egritudine dicebatur multoties usuras a debitoribus accepisse, promitteret Deo se nunquam ulterius eas sumpturum, et de acceptis congrue debitoribus satisfacturum. Obediuit ille; deinde ut cum reliquiis iremus ad eum humiliter rogauit, quoniam ipse ad nos non poterat deferri. Missi sunt tres ex nostris Boso presbyter, Robertus et Bonifacius. uenerunt ad eum, reliquias coram eo et in aqua lauerunt, et ex ea potum illi dederunt, ipsumque ea resperserunt. Mirum dictu! Qui sex annis in lecto decubuerat, illico sanus surrexit, et exsiliens ad Domine nostre feretrum gratias agens  cucurrit.

Tribus clericis qui ad eum ierant tres annulos aureos dedit, coram feretro tres scyphos argenteos, multamque pecuniam, et alia ornamenta obtulit. Que cum in platea publice prolata nonnulli uidentes, pro multitudine diuitiarum eius dicerent eum pauca obtulisse, nam ferebatur plusquam tria millia libras Anglice monete in thesauro eius repositas esse, respondebat ille se ad presens nolle amplius dare, donec usuras, quas a debitoribus suis acceperat, redderet, sicut Deo promiserat. Unde protinus per totam urbem fecit clamari ut qui ei usuras dederat ueniret, et sua reciperet. Quanta tunc ibi fuerit uox letitie et laudationis, dicentibus uniuersis per Dominam  nostram sanctam Mariam alterum Wintonie representatum esse Zacheum, et plus de usurarum redditione animeque eius saluatione quam de corporali curatione Deum laudantibus; nec ipse Tullius, si adfuisset, explicare digne potuisset.



CAP. IX.---De duodecim infirmis ibidem curatis.

Plures alii etiam infra octo dies, quibus in eadem urbe Wintoniensi mansimus, curati sunt infirmi, quod propter tedium auditoribus remouendum, singillatim enumerare pretermisimus. Hoc tantum fidenter asserimus, palam et publice duodecim sanatos fuisse, quorum alii surdi, alii claudi, quidam ceci, quidam fuerant muti. Quique omnes aut de ipsa ciuitate, aut de circumiacenti erant regione; ideoque cunctis fuerant noti.



CAP. X.---De puella infirma curata apud Christikercam.


Dc Wintoniensi ciuitate uenimus ad uillam que dicitur Christikerca, id est, Christi Ecclesia, ubi in octauis Pentecostes annuum festum, et conuentus celeberrimus solebat esse negotiatorum. Appropinquantes ergo eidem uille, tanta subito tamque uehementi depressi sumus inundatione pluuie, ut nunquam antea nos similem uidisse meminerimus. Ecclesiam ipsius oppidi decanus quidam cum duodecim canonicis tenebat, qui rogantibus nobis ut susciperemur, respondit ecclesiam illam necdum ex integro fore constructam, ideoque nos non recipiendos, ne solitam amitteret negotiatorum oblationem. uix tamen nobis concessit ut, donec nimietas pluuie  cessaret, feretrum Domine nostre super quoddam minus altare poneretur, in remota eiusdem ecclesie parte. Sed cum uideret quosdam negotiatorum qui miracula Wintonie gesta audierant, feretrum Domine nostre cum oblationibus expetere, et maius altare dimittere, felle commotus iracundie, iussit illud de ecclesia eiici. Eiecto feretro, non est facile dictu quantam anxietatem patiebamur, quoniam et immensitas pluuie, tam nos quam equos nostros adhuc uehementer deprimebat, et tota uilla negotiatoribus repleta, nusquam nobis hospitandi locus patebat.

Sed in tanta miseria citius nos respexit Domine 538 misericordia. Nam matrona quedam calamitati nostre compatiens, uirum suum exorat ut domum  nouam quam edificauerat, namque [f., eamque] negotiatoribus pro duobus marcis locauerat, celesti Regine que a decano de ecclesia expulsa fuerat, ipsa die commodet et in ea tam ipsam quam clericos eius sequenti nocte hospitari permittat, negotiatoribusque mandet ut interim sibi aliud hospitium querant. Annuit maritus coniugis precibus, nosque iam pene pluuie uehementia madefactos et deficientes in domum suam nouam suscepit, uestesque nostras luto perfusas ablui fecit et exsiccari; feretrum et reliquias Domine nostre competenti foco decenter cortinis exornato collocat; deinde nobis omnem hospitalitatis humanitatem exhibere curat.

 Unus ex negotiatoribus tres campanas, quas uenales habebat, ad domus eiusdem laquearia suspendit, earumque sonitu conuocat socios, et locum ascendens eminentiorem, quomodo decanus feretrum nostrum de ecclesia sua eiecerit refert, et ut nullus eorum ad ipsam ecclesiam eat, sed omnes potius ad hospitium nostrum diuinum officium audituri conueniant exhortatur. Postremo cuncti, pariter congregati, unanimiter edictum proponunt ut, si quis negotiatorum ecclesiam ingrederetur, quinque solidos sociis persolueret. Erat autem tunc Sabbatum ante octauas Pentecostes.

Tantam itaque hospitis nostri beneuolentiam protinus ostendit Domina nostra se gratanter recepisse. Habebat siquidem idem hospes noster prope  oppidum unam domum, in qua boues eius et pecora seruabantur, ibique manebat quidam pauper rusticus, eisdem pecoribus custodiendis deputatus. Huius rustici filia, puella paruula, tortum pedem a natiuitate habebat, ita ut calcaneus in anteriori parte, digiti uero pedis in posteriori positi essent. Rogati ergo ab hospite nostro ut de aqua reliquiarum lotarum eiusdem puellule pes debilis contingeretur, fecimus eam adduci. Bibit ex aqua ipsa, pesque eius ex ea lotus est. uigilauit coram feretro illa nocte. Mane autem facto, dum more solito missam coram feretro in eadem domo solemniter cantaremus  ecce puellula sanata, pedem  suum rectum omnibus ostendit, dominosque suos, qui nos benigne receperant, magnifice letificauit.



CAP. XI.---De incredibili uindicta Dei ibidem facta.

Post prandium eadem die Dominica, licentia ab incolis accepta gratiarumque actione pro beneficio eorum illis reddita, de oppido exiuimus. Sed non distulit iustus Iudex Matri sue factam iniuriam uindicare. uix enim dimidio stadio procul recesseramus, cum ecce post nos cum clamore cursores super equos adueniunt, et ut ardenti uille succurramus exorant. Respicientes post tergum, uidemus totam uillam succensam cremari. Interrogantes uero quomodo id contigisset, audiuimus ab eis draconem de  proximo mari egressum, nobis discedentibus in uillam aduolasse, et primitus ecclesiam, deinde quasdam domos flamma, quam ex naribus suis emittebat, succendisse. Quod audientes et humana curiositate tantum prodigium uidere sitientes, deputatis feretro idoneis custodibus, uelociter super equos ad uicum recurrimus cernimusque draconem incredibilis longitudinis quinque capita habentem, per nares flammas sulphureas emittentem, et de loco ad locum uolantem, domosque singillatim succendentem. Redeuntes uero usque ad ecclesiam iam eam inuenimus concrematam, et sic incredibiliter, ut non solum ligna, sed et ipsi parietes, imo maximi lapides, ipsaque altaria in fauillam et cinerem funditus essent redacta, ita ut omnibus inspicientibus stupor exinde  mirabilis incuteretur.

Decanus uero ubi uidit domum suam et ecclesiam succensam, uestes et supellectilem suam festinanter colligens et circumligans ad nauem, que in proximi maris littore defixa erat, fecit deferri, sperans ea ibi ab igne posse saluari. Sed draco protinus, ac si propter hoc solum uenisset, nauem uolatu petens, cuncta que in ea erant succendit, deinde, mirum dictu et incredibile auditu! ipsam quoque nauem simul cremauit. Ad domum quoque hospitis nostri uenientes, et quomodo se haberet scire uolentes, inuenimus eum, salua domo, et omnibus que habebat, exsultantem, suamque liberationem bone hospite sue celi Regine deputantem. Non solum uero  ipsa domus eius, in qua hospitati fuimus, sed et alia procul posita, in qua pecora eius seruari diximus, mansit illesa, ita ut de omnibus rebus suis nichil omnino perdiderit. Negotiatores etiam, qui multam nobis impenderant beneuolentiam, ita superna fouit gratia ut aut nichil aut parum de rebus suis amiserint. Quia enim ibidem consuetudo erat uno tantum die durare nundinas, finito prandio iam omnes sarcinas suas collegerant, et circumligatas antequam draco ueniret reposuerant. Terrorem tamen maximum illis incussit aspectus draconis, ita ut eos cursim per diuersa uideremus fugientes. Decanus uero ille, qui feretrum Domine nostre de Ecclesia eiecerat, sera motus penitentia, nudis pedibus illud prosecutus est, et coram eo prostratus, iudiciaque Dei  iusta protestatus, quod male gesserat, sibi indulgeri exorabat.



539 CAP. XII.---De infirmis septemdecim sanatis apud Essecestram.

Inde uenimus ad urbem que dicitur Essecestra, ubi erat Robertus archidiaconus, qui diu manserat Lauduni pro audienda lectione magistri Anselmi. A quo gratantissime suscepti mansimus ibi per decem dies. In quibus miracula plurima contigerunt, quorum precipua et excellentiora fuerunt de septemdecim infirmis curatis, quibusdam cecis, aliis surdis, mutis et claudis. Contendebant ciues mirabiliter quis eorum nos hospitio susciperet, uel quis susceptis necessaria procuraret. Erat ibi quidam infirmus qui iam per uiginti quatuor annos ad  portam templi recubuisse iugiter in lecto ferebatur, ita ut nusquam ire posset, nisi a duobus portaretur. Hic, septimo die aduentus nostri consilium a nobis querens, confessus est peccata sua, bibit ex aqua lauationis reliquiarum et ex ea lotus obdormiuit. Protinusque, mirabile dictu! sanatus ex integro, exsiluit de grabato, in quo tantopere iacuerat, et uidentibus cunctis ad feretrum currens, et coram eo stans in uoce exsultationis et confessionis, Deo et pie Matri eius gratias referebat.



CAP. XIII.---De Glutino contracto curato in episcopatu Salesberiensi.

Erat ibi et alius contractus, nomine Glutinus, qui merito sic uocabatur, quoniam toto corpore sic erat conglutinatus, ut calcanei natibus, et tibie  dorso inhererent, ita ut uelut in unum globum redactus, faciem assidue super genua teneret. Hic ergo, cum peccata sua confessus et aqua lauationis reliquiarum lotus, intra decem dies quibus ibi mansimus non curaretur, mirantibus nobis et unde esset querentibus, profitetur se non esse de ipso episcopatu, sed de Salesberiensi. Protinus a nobis acriter obiurgatus cur tentasset ibi sanitatem assequi, quam certum et probatum erat nulli extra episcopatum suum donari, cum lacrymis et nimio eiulatu cepit nos miserabiliter adiurare ut, pro Dei sancteque Matris eius amore, ad ipsam urbem Salesberias proficisceremur.

Tam ipsius ergo quam totius plebis id ipsum exorantis  satisfacientes precibus, post decem dies egressi de Essecestra, et retrogradum iter arripientes, ad ipsam urbem tendere cepimus. Et ecce ipse itineris peritus uehiculo sedens iam processerat, et in ipso principio episcopatus nos operiebatur. uix autem nobis ingressis primum stadium episcopatus, ecce ipse qui precesserat, cum uehiculo occurrit; statimque uelut Domina nostra nolente eum ulterius fatigari, perfecte curatus de curriculo exsiliuit, et omnibus qui undique cernentibus confluebant, ad feretrum gratias agens in media uia cucurrit. In hoc reuera probatum est illud, quod supra diximus, nullum extra suum episcopatum potuisse sanari. Inde ergo, sicut dispositum fuerat, ad ipsam urbem Salesberias peruenimus  ubi honorifice suscepti sumus ab episcopo ipsius urbis, pro notitia magistri Anselmi, quoniam cognati eius Alexander et Nigellus ad scholam eius diu manserant Lauduni.



CAP. XIu.---De febricitante curato apud Wiltoniam abbatiam sanctimonialium.

Postea uenimus ad quamdam abbatiam sanctimonialium, que uocatur Wiltonia, ubi nobis ostenderunt sepulturam uenerabilis Bede presbyteri, egregii doctoris; prope quem sepulta est inclyta uersificatrix, que proprio nomine uocata est Murier. Quidam ex longo tempore febricitans iacebat ad sepulcrum uenerabilis Bede presbyteri, ubi quamplures consueuerant sanari. Eadem nocte aduentus nostri apparuit ei in somnis Murier illa uersificatrix,  dicens ei: Non potes hic modo per Bedam sanari, quoniam beata Domini Mater ad nos descendit. Quod cum nobis in crastino retulisset, et ex aqua reliquiarum lotarum bibisset, illico sanatus est. Reuersi sumus per Essecestram, non tamen introiuimus urbem, quamuis multis rogaremur, ne uiliores essemus, quoniam iam decem diebus in ea manseramus.



CAP. Xu.---De puella ceca illuminata apud Danauexeriam.

Exinde uenimus in prouinciam que uocatur Danauexeria, ubi ostenderunt nobis cathedram, et furnum illius famosi secundum fabulas Britannorum regis Arturi, ipsamque terram eiusdem Arturi esse dicebant. Ibi nos plurimum honorauit quidam clericus  nomine  Agardus, qui iam diu Lauduni manserat, quique postmodum in Northmannia factus est episcopus urbis Constantiniensis. Dum ergo ibi essemus, puella quedam fere decennis, nomine Kenehellis, ceca a natiuitate, in uilla que Bomine 540 uocatur, ad feretrum uenit, et lota oculos ex aqua reliquiarum lumen recepit.



CAP. XuI.---De surdo ibidem sanato.

Sed et iuuenis quidam in eadem uilla surdus a natiuitate ad feretrum uenit, et lotus aures aqua reliquiarum protinus audiuit. Quidam etiam uir ibidem manum aridam habens, coram feretro pro sanctitate recipienda uigilabat. Sed sicut Britones solent iurgari cum Francis pro rege Arturo, idem  uir cepit rixari cum uno ex famulis nostris, nomine Haganello, qui erat ex familia domni Guidonis Laudunensis archidiaconi, dicens adhuc Arturum uiuere. Unde non paruo tumultu exorto, cum armis ecclesiam irruunt plurimi, et nisi prefatus Algardus clericus obstitisset, pene usque ad sanguinis effusionem uentum fuisset. Quam rixam coram feretro suo factam credimus Domine nostre displicuisse, nam idem uir manum habens aridam, qui pro Arturo tumultum fecerat, sanitatem non recepit.



CAP. XuII.---De puella curua apud castrum Bannistaplum curata.

Post hec uenimus ad castrum, quod dicitur Bannistaplum,  ubi manebat quidam princeps, nomine Iellus de Totenes, cuius uxor erat germana Guermundi de Pinkeni . Hic ergo partim pro coniugis sue notitia, que de Ambianensi erat religione, unde et nostra uidebatur esse comprouincialis, magis autem pro miraculis que per Dominam nostram facta didicerat, gratantissime nos suscipiens, per triduum secum retinuit, scyphumque argenteum, et calicem pretiosum, nec non et cortinas, aliaque ornamenta, que adhuc in Laudunensi seruantur ecclesia, sed et equum, qui ea deferret, dedit, multaque alia; quindecim libras Laudunensis monete ualentia superaddidit. Cuius deuotionis quasi cita remuneratrix uolens esse Domina nostra, euidens ibi miraculum ostendit. Puella  namque duodenis in eius domo manebat, adeo toto corpore incuruata ut nusquam ire ualeret, nisi quod solummodo cum scabellulis rependo per terram se trahebat prout poterat. Hec ergo ad feretrum adducta, peccata confessa, aqua reliquiarum lota, quandiu ibi fuimus non est curata, sed cum iam nobis discedentibus cum magno fletu clamaret, Heu! piissima Domina sancta Maria, ergone sic discedes, et me non curatam relinques? protinus uidentibus cunctis sanata, proiectis scabellulis exsiliens stetit, et ad feretrum gratias agens cucurrit.



CAP. XuIII.---De monacho claudo ibidem curato.

Monachus etiam quidam religiosus de caritate ibidem manebat, in cella quam prefatus princeps  Iellus edificauerat, qui iam per biennium morbo insanabili, quem medici sciam uocant, adeo laborauerat ut nusquam nisi claudicando et baculo substendando posset incidere. Hic ergo per totum triduum nobis in eadem ecclesia remorantibus pro posse suo dulcissime seruiens et ex aqua lotarum reliquiarum lotum morbi super femur lauans, quandiu ibi fuimus non est curatus; sed, cum iam de castro egressi licentiam a populo gratias agentes peteremus, et ipse nos cum baculo claudicando prosequeretur, repente curatus baculum proiecit, et ad feretrum cursim ueniens, uidentibus cunctis libenter, et hilariter illud amplexando deosculatus humerum supposuit, et ex una parte longius nobiscum  deportauit.



CAP. XIX.---De alio claudo curato apud castrum Totenes.

Post hec ad prefati principis Ielli castrum uenimus, quod Totenes dicitur, deducentibus nos quibusdam ex hominibus eius, ubi honorifice a quibusdam monachis suscepti triduo ibi mansimus. Quidam ergo senex illic manebat a natiuitate claudus, et omnibus notus, ut pote prepositi eiusdem castri germanus. Hic, auditis miraculis que fiebant, cum fide et multa deuotione ad feretrum uenit, et ex aqua lauationis reliquiarum bibens, eaque lotus protinus coram populo est erectus. Quod miraculum  in tanta ueneratione est habitum ut confestim germanus eius ipsius castri prepositus ad feretrum quadraginta solidos Anglice monete obtulerit, infinitusque populus post eum multa addiderit.



CAP. XX.---De mirabili uindicta ibidem facta super eo qui se suspendit.

Sed ecce terribile miraculum sequitur, quod a tempore Iude proditoris raro contigisse legimus. Tres siquidem iuuenes eiusdem territorii, carnis consanguinitate ad inuicem propinqui, uidentes tantam pecuniam ad feretrum deferri, detrahere nobis ceperunt, dicentes nos questus causa magicis artibus talia facere miracula. Quorum unus alios duos exhortatur ut secum ad  feretrum eant, simulantesque se illud osculari, 541 de nummis super altare positis ora sua lambendo repleant. Abnuentibus illis tantum facinus perpetrare sanctamque Domini Matrem offendere, perfidus ille cepta persistens in malitia, dimisso foras equo cui sedebat, ecclesiam intrauit, ad feretrum uenit, simulansque se illud ueneranter deosculari, de aceruo nummorum quantum potuit ore rapuit, et protinus exiuit, conscensoque equo socios qui eum prestolabantur repetens, nummos quos rapuerat ostendit, usque secum ad proximam tabernam irent potatum inuitauit. Respondentibus illis se quidem cum eo ituros, sed de tali furto non bibituros, miser ille tabernam introiit, et, prout libuit, satiatus exiit. Postea illi duo ad populi  conuentum redeunt; infelix uero ille, conscenso equo, celesti uindicta eum persequente, proximam siluam, que uix dimidio milliario procul erat, expetiit, resteque linea collo suo circumligata, in unius arboris ramo se suspendit. Equus cui insederat, uacuus ad populum rediens, mirum intuentibus stuporem prebuit. Statim prefati duo iuuenes, comparis sui equum recognoscentes, et quid ei contigisset admirantes, sed nescientes equi uestigia, perscrutando et cursim prosequendo ad siluam celeriter peruenerunt, eumque reste suspensum, et iam mortuum inuenerunt. Deponentes autem eum, et marsupium, quod ad eius balteum pendebat, soluentes, nummos quos rapuerat, adhuc recenti  saliua oris eius infectos, repererunt. Quod protinus cum maximo luctu ad feretrum reportantes super altare reposuerunt, terreque prostrati, et pro defuncti cognati sui anima misericordiam sancte Dei Genitricis implorantes, coram uniuersis facinus quod miser perpetrauerat retulerunt. uideres populi cateruas audito tanto scelere stupentes, et pro tam celeri uindicta pectora sua tundendo ubertim lacrymas emittentes.



CAP. XXI.---De liberatione clericorum per sanctam Mariam apud castrum Bristolth.

Inde uenimus ad fortissimum illud castrum, quod uocatur Bristolth, quod magno flumine circumdatur, per quod maritimas naues de Ibernia insula uariis mercibus onustas, tunc quam plurimi negotiatores  illuc adduxerunt. Nos ergo clericis eiusdem castri gratanter suscepti, audientesque naues multas aduenisse, gauisi nos emendarum nouarum uestium opportunitatem inuenisse, ad portum descendimus, nauesque introgressi, tantam uarietatem diuersarum mercium diligenter et auide, utpote nouitatis uidende curiosi, perspiciebamus. Quod cernens hospes noster, innotuit nobis consuetudinem Hibernentium negotiatorum esse ut ignotos homines incaute naues suas introgressos, subito et improuise, nauibus a littore propulsis, ad exteras nationes transuehebant, et barbaris uendebant, monuitque ut ab eorum insidiis caueremus. Sed, cum eius monita paruipendentes, rursum naues frequentare non omitteremus, ecce benigna Dei  Genitricis prouisione, sequenti nocte non dormiendo, sed uigilando, commonitus est idem hospes noster nobis dicere ne ulterius naues illas ingrederemur, quoniam, si quis illa die aliquam illarum intraret, absque omni dubio se protinus transducendum et barbaris sciret esse uendendum. Quod cum nobis mane facto iureiurando notificasset, nos credentes quod uerum erat, misericordia scilicet Domine nostre nos fuisse premonitos, ad naues ulterius non ascendimus, sed emptis necessariis discessimus.



CAP. XXII.---De puero sanato apud Begeam ciuitatem.

Inde uenimus ad urbem, que Begea  uocatur, et honorifice ab episcopo clericisque ac  monachis suscepti sumus. In ipsa autem urbe sunt balnea calida, que ab aliis therme uocantur. Puer quidam duodenis, eadem die aduentus nostri lauandi causa cum sociis suis easdem thermas ingressus, sed minus caute sibi prouidens, aque calentis uehementia depressus, usque in profundum thermarum est submersus. Unde tamen a parentibus extractus et cum luctu domum relatus, uitalem spiritum iam funditus emisisse a multis dicebatur. Sed auditis miraculis Domine nostre, ad eius feretrum cum multa fidei deuotione eum detulerunt. Nos ergo uidentes corpus iam refrigeratum, duos ignes fieri, et in medio eorum propter recipiendos calores illud suspendi, ita ut caput inferius,  pedes uero penderent superius, deinde os eius aperiri lignumque paruum inter superiores et inferiores dentes poni fecimus. Quo facto, et multa aque abundantia euomita, corpus iam sufficienter calefactum deponitur, et ad feretrum deportatur, aqua lotarum reliquiarum abluitur, in ore etiam eius aliquantulum ex ea distillatur. Nec mora, ecce puer, Deo miserante, non solum spiritu recepto, sed etiam integra sanitate subsecuta, letus cum parentibus suis domum rediit

Multa sunt et alia miracula, que in Anglia fecit Domina nostra, nobis cernentibus, que singillatim facile non posset explicare cuiuslibet facundia. Hec uero de pluribus 542 pauca narrasse sufficiat, que, teste Deo eius Filio, sine ulla falsitate retulimus  narratione ueracissima. Nunc uero rogamus uos sicut fratres et dominos, atque concanonicos nostros, quorum precepto mare transeuntes, plurimos in itinere labores pertulimus, ut eorum animas, qui uobis per nos suas transmiserunt eleemosynas Domino pieque Genitrici eius commendetis, et omnium bonorum que in ecclesia Laudunensi fiunt, uel deinceps fieri contigerit, eos participes esse concedatis. Centum siquidem et uiginti marcas,  exceptis cortinis, et aliis ecclesiasticis ornamentis, ex Anglia nobis attulimus, et qui feria secunda ante ramos Palmarum a uobis discessimus, ecce nunc duobus diebus ante Natiuitatem Domine nostre reuertimur ad uos, cum gaudio, laudantes uobiscum Iesum Christum Dominum nostrum eius Filium, Regem regum, et Dominum dominantium, qui cum Patre et Spiritu sancto uiuit et regnat per omnia secula seculorum.



CAPITULA LIBRI TERTII.


    CAP. I. De multitudine populi ad dedicationem ecclesie Laudunensis
    CAP. II. Quomodo domnus Bartholomeus episcopus domnum Norbertum inuenerit.
    CAP. III. De ecclesiola Sancti Martini Laudunensis, et quomodo Bartholomeus episcopus Norbertum per plurima loca duxerit.
    CAP. Iu. Quomodo Premonstratensis ecclesia incepta sit.
    CAP. u. Quomodo Walterus factus sit abbas ecclesiole Sancti Martini Laudunensis.
    CAP. uI. Quomodo Premonstratensis ecclesie domnus Hugo prefectus sit.
    CAP. uII. Multiplex commendatio domni Norberti.
    CAP. uIII. Quomodo episcopatum Cameracensem renuerit.
    CAP. IX. Quomodo Magdeburgensis archiepiscopus factus sit.
    CAP. X. Immutatio ecclesie Premonstratensis, et melioratio.
    CAP. XI. De constructione Fuisniacensis cenobii.
    CAP. XII. De constructione Spinetensis.
    CAP. XIII. De constructione ualclarensis.
    CAP. XIu. De constructione Tenoliensis ecclesie.
    CAP. Xu. De constructione Clarefontensis.
    CAP. XuI. De constructione Cuissiacensis.
    CAP. XuII. De constructione cenobii feminarum quod dicitur monsteriolum.
    CAP. XuIII. De domno Simone abbate Sancti Nicolai.
    CAP. XIX. De Domno Gilberto abbate Sancti Michelis.
    CAP. XX. De domno Anselmo abbate Sancti uincentii.
    CAP. XXI. Quomodo idem Anselmus Rome in episcopum Tornacensem electus sit.
    CAP. XXII. De correctione Abbatis sancti Ioannis, et Drogonis abbatis institutione.
    CAP. XXIII. De Balduino abbate loci eiusdem.
    CAP. XXIu. Quam ditata sit maior Ecclesia sancte Marie sub Bartholomeo Pontifice.
    CAP. XXu. De Guidone Catalaunensi episcopo.
    CAP. XXuI. De Theodorico Ambianensi.
    CAP. XXuII. De muliere ab incendio liberata Ciuiaci.
    CAP. XXuIII. De furto Anselmi.





LIBER TERTIUS.



543 CAP. I.---De multitudine populi ad dedicationem ecclesie Laudunensis.


Opitulante ergo diuina clementia, ex oblationibus fidelium per Franciam et Angliam collectis, in tantum ecclesie nostre opus prosperatum est ut sequenti anno completa edificationis restauratione dedicaretur. Anno siquidem ab Incarnatione Domini millesimo centesimo duodecimo, feria quinta paschalis hebdomade, prefata ecclesia combusta fuerat,  quo die etiam domnus Gualdricus episcopus Laudunensis crudeliter interfectus est in domo sua, cum quibusdam ex hominibus suis, successitque ei in episcopatu domnus Hugo; qui, cum uix octo mensibus superuixisset, eo defuncto electus est ad  pontificatum, ut suprascriptum est, domnus Bartholomeus. Hic episcopus consecratus adeo templum Domine nostre studuit accelerare, ut post duos semi-annos incensionis eius, rursum fieret solemnis dedicatio ipsius, anno scilicet ab incarnatione Domini millesimo centesimo quarto decimo.

Placuit autem episcopo et canonicis, ut eodem die consecraretur quo celebris eius dedicatio annis singulis obseruari consueuerat, id est octauo Idus Septembris, tertio uidelicet die ante Natiuitatem Beate Marie. Ad quam dedicationem prefatus domnus Bartholomeus episcopus accersiuit secum Radulphum Remorum archiepiscopum, Guillelmum Catalaunensem episcopum, Lisiardum Suessionensem,  Godefridum Ambianensem, Hubertum Siluanectensem. Tanta uero plebis multitudo confluxit ad ipsam dedicationem, ut ducenta millia diuersi sexus et etatis dicantur interfuisse; magna siquidem letitia cunctorum cordibus inerat, quod post tantam eiusdem Ecclesie, imo totius Laudunensis urbis desolationem, in tam breui spatio, id est infra duos semi-annos, de tanta tamque profunda tenebrarum et calamitatis uoragine, tantum claritatis per Dei Genitricis misericordiam uidebant resplenduisse fulgorem, ut ipsi quoque Ecclesie nostre uideretur non immerito posse coaptari illa prophete Aggei sententia, quam de restaurando post Babylonie captiuitatem in Hierosolymis templo quondam prophetauit, dicens: Â»Magna erit gloria  domus huius secunde, plusquam prioris .Â« Si enim diligens lector attentius inspicere uelit, reuera facillime poterit coniicere, post desolationis luctum, maiorem gloriam et exaltationem in Ecclesia Laudunensi, quam prius fuerat, successisse.

Quis namque digne poterit referre quantus postmodum in episcopatu Laudunensi, et de ipso per totum pene terrarum orbem fulgor religionis et noui luminis refulserit? post paucos siquidem annos, ille noui luminis noueque conuersionis, non solum interioris, sed etiam exterioris candoris nouus inuentor et inceptor, domnus scilicet Norbertus, de Lotharingia Franciam adueniens, diuina precedente et comitante gratia, in episcopatu Laudunensi primam  illam uineam plantauit, que, in caritate radicata , et fundata iam impleuit terram, extendensque palmites suos usque ad mare, et usque ad flumen propagines suas , uino fortitudinis sue, quod letificat cor hominis , iam ubertim inebriauit plures principes et iudices terre, iuuenes et uirgines, senes cum iunioribus. , ita ut fortiter inebriati nichil aliud querant, nisi laudare nomen Domini, et cantare ei canticum nouum, quoniam ueterem hominem cum artibus suis exuentes, et nouum, qui secundum Deum creatus est, induentes , carnales illecebras funditus abiiciunt, et quasi de aqua in nuptiis a Domino in uinum conuersi , que retro sunt obliuiscuntur,  et ad ea que ante sunt extenduntur ; sicque licet in terris corporaliter consistant, tamen que sursum sunt sapiunt, non que super terram , dicentes cum Apostolo: Â»Nostra autem conuersatio in celis est, ubi Christus est ad dexteram Dei sedens :Â« celestibusque Seraphim mente coniuncti, solo Christi iugiter ardent amore, cui corpora etiam sua exhibent hostiam uiuentem, sanctam, Deo placentem , candorem uirtutum, quo intrinsecus nitent, etiam in exteriori ueste preferentes. Huius tam sublimis et gloriose institutionis, prefatum Bartholomeum episcopum fuisse consortem et participem, ex sequentibus facile poterit agnosci.



CAP. II.---544 Quomodo domnus Bartholomeus episcopus domnum Norbertum inuenerit.


Paschali siquidem papa Rome defuncto, cum Ioannes cardinalis ei succedens Gelasius dictus fuisset, et in Franciam uenire uolens apud Cluniacum uitam terminasset, cardinales, qui cum eo uenerant, et Romam pro electione facienda redire se non posse uidebant, necessitate compulsi, protinus elegerunt ad sedis apostolice presulatum e proxima ciuitate domnum Guidonem uiennensem archiepiscopum, uirum nobilem et industrium, regine Francorum coniugis, scilicet Ludouici regis, patruum, eumque in eadem prouincia papam consecrantes Calixtum appellauerunt. Hic ergo antequam Romam iret, in Francia generale concilium tenere uoluit;  uniuersoque pene totius Occidentis episcopos et archiepiscopos, cum abbatibus et aliis ecclesiasticis personis ad urbem Remorum conuenire precepit; cui concilio etiam prefatus rex Francorum Ludouicus interfuit.

Huius itaque concilii causa supradictus domnus Bartholomeus episcopus cum clericis suis et hominibus, Remorum urbem expetens, cum iam monasterium Sancti Theodorici preterisset, supra memoratum uirum Norbertum cum duobus clericis non longe ab itinere sedentes conspexit. Audierat si quidem ante paululum idem Norbertus duas uoces, sicut postea referre solitus erat, quarum prior ex una parte clamauerat: Hic est Norbertus et socii eius; altera uero ex alia parte subiunxerat: Hic  est Norbertus et socius eius. Quod quid signauerit, posterius dicetur. His ergo duabus uocibus ex summitate eris auditis, Norbertus stupefactus ex itinere declinauit, terreque cum duobus sociis suis residens attonitus circum circa prospiciebat. Nec mora, prefatus episcopus appropinquans, non sicut sacerdos uel leuita, uiso illo a latronibus uulnerato, preteriuit, sed ab itinere diuertens, benigne illos salutauit; deinde quinam essent interrogauit. Respondit Norbertus se de Lotharingia esse, et, relictis parentibus seculique uanitate, religiosam uitam sequi proposuisse, huiusque religionis norma sedis apostolice consilio et auctoritate incipienda, iam per tres dies Remis demoratum fuisse, sed quia pre  multitudine iugiter confluentium diuitum nullus sibi ad papam ingressus patebat, tristem ac desperantem urbe digressum, quo diuerteret nescire. Tunc nimia compassione permotus episcopus, hortatur eos ut secum Remis redeant, promittens quod eos ad papam introduceret. Quia uero pedites erant, precepit hominibus suis de equis descendere, sicque faciens eos ascendere, et secum equitare, in itinere diligentius eos sciscitans, audit eumdem Norbertum genere nobili ortum, in Ecclesia Coloniensi maximas diuitias possedisse, sed paupertatem eligendo cunctas ex integro reliquisse.

Remis deinde pontifex perueniens ad papam ingreditur, modeste suggerit ei non esse bonum quod ipse Pater uniuersalis Ecclesie existens, solis diuitibus  colloqueretur, pauperes uero ab eius colloquio repellerentur. Statim annuente papa, Norbertus et socii eius ab episcopo introducuntur, et apostolico colloquio recreantur: sed quia nimis ibidem papa occupatus, non ex integro desideriis eorum uel colloquiis satisfacere poterat, promittit eidem episcopo, sese, finito concilio, protinus Laudunum iturum, et per aliquot dies ibi requieturum, sufficienterque eis collocuturum, rogatque ut eos premittat, et ut Lauduni se opperiantur, admoneat. Quandiu ergo postea Remis fuerunt, semper eos episcopus secum retinuit, deinde Laudunum rediens, nunquam eos a suo consortio separari permisit. uenientem postea sicut promiserat dominum papam officiosissime, ut dignum erat, suscepit, tunc et demum Norbertum et  socios eius colloquio ipsius abundantissime satiauit.



CAP. III.---De ecclesiola Sancti Martini Laudunensis: et quomodo Bartholomeus episcopus Norbertum per plurima loca duxerit.

Erat tunc extra muros urbis Laudunensis quedam Ecclesiola in honore sancti Martini constructa, in qua iam idem episcopus multoties clericos religiosos, qui Deo ibi seruirent, posuerat; sed nullo ibi proficere ualente, eadem Ecclesia in ipsius manu redierat. uidens ergo episcopus prefatum Norbertum religiosam et pauperem uitam uelle sectari, suadere cepit ei, ut in eadem Sancti Martini Ecclesiola remaneret; papam etiam rogauit ut exinde eum admoneret. Sed Norbertus intelligens eius conatus, Non idcirco, inquit, maiores diuitias Colonie  reliqui, ut minores modo queram Lauduni: non in urbibus uolo remanere, sed potius in locis desertis, 545 et incultis. Cui episcopus: Deserta, inquit, et inculta loca, religionique congrua in episcopatu isto quamplura uobis ostendam, et ostensa conferam. Dixit et post domni pape discessum assumens eum, ostendit ei non omnia regna mundi, et gloriam eorum , sed illam maximam diecesis sue siluam, que uocatur Terrascea. Duxit ergo eum ad locum qui dicitur Fuisniacus, demonstrans ei aquarum, et pascuarum, silueque, et terrarum congruam opportunitatem religioni. Tunc ille facta oratione: Reuera, inquit, hic locus omnino religioni est congruus, sed non est mihi a Deo destinatus. Episcopus exinde duxit eum ad alium  eiusdem silue locum, qui Telonias uocatur, quem sibi ostensum, post factam orationem, sicut prius dixit idem Norbertus, reuera satis religioni congruum, sed nec hunc a Deo sibi destinatum.

Tunc episcopus Laudunum rediens duxit eum in siluam uosagum, ostenditque ei in ipsa locum quemdam, qui Pratum Monstratum, uel Premonstratus uocatur. uiderit ergo quisquis hec legerit cuius deuotionis hic episcopus fuerit, qui, relictis episcopalibus negotiis, hominem ignotum per tot siluestria, et inuia loca, non sine magno labore circumducebat, que, licet etiam hodie, cum iam a multis incoluntur, uideantur horribilia, tunc tamen nimis erant asperiora et terribiliora, utpote ab omni hominum habitatione  procul remota, solisque lupis et apris contigua.



CAP. Iu.---Quomodo Premonstratensis ecclesia incepta sit.

uenientes itaque ad prefatum locum Premonstratum, ingrediuntur orandi gratia quamdam ecclesiam, in honore sancti Ioannis Baptiste ibidem constructam. Hec erat de iure cenobii Sancti uincentii Laudunensis, et aliquis monachus de eodem cenobio illuc pro agendo diuino officio nonnunquam dirigebatur; sed quia finita missa panis ibi non inueniebatur, nisi aliunde afferretur, iam cum ipsa ecclesiola locus idem pene remanserat desertus. Cum ergo pontifex oratione finita exiens uirum Dei admoneret ab oratione surgere, quoniam iam hora  noctis superuenientis urgebat, nullusque remanendi locus erat, seruus Dei egressus rogauit eum ut cum hominibus suis discederet, seque ibidem tota nocte sequenti uigilare permitteret. Tunc presul celeriter conscensis equis, utpote iam nocte incumbente, uelociter Auisiacum uenit, nec tamen Domini Norberti oblitus, rursum ei per nuntium suum panem et cetera necessaria transmisit.

Facto mane ad eum reuersus, quid agere uellet inquirit. Ille pre nimio gaudio exhilaratus, Hic, inquit, domine Pater, remanebo, quoniam ipsum locum istum mihi scio a Deo esse destinatum. Hic requies et sedes mihi erit, hicque per Dei gratiam saluabuntur multi. Nec tamen hec ecclesiola eis principalis sedes erit, sed ex alia parte huius montis  edificabunt sibi mansionem, in qua requiescent. uidi enim hac nocte in uisu quasi maximam multitudinem albatorum uirorum cruces argenteas et candelabra atque thuribula ferentium, ipsumque locum cantando circumeuntium. Pontifex itaque magnifice letificatus, nec tamen iniuriam uolens facere cenobio Sancti uincentii, cuius iuris idem locus erat, accersito abbate Sancti uincentii, utiliorem tunc temporis commutationem dedit ei, sicque locum illum cum ecclesia liberum domno Norberto priuilegii sui auctoritate confirmauit. Seruus ergo Dei Norbertus ibi remansit. Episcopus uero Laudunum quidem rediit; sed assidue tam ipsius quam sociorum eius curam habere non destitit.

Post paucos dies uir Dei, Laudunum ueniens,  scholam magistri Radulphi, qui germano suo magistro Anselmo defuncto successerat, ingreditur, et scholasticus eius sermonem exhortatorium faciens, protinus septem ex eis ditissimos, qui nuper de Lotharingia uenerant, conuertit, et cum magna pecunia ad ecclesiam suam duxit. Sed antiquus hostis, qui semper seruorum Dei profectibus inuidere consueuit, etiam hunc in ipso principio perturbare studuit, et sicut Euam in paradiso seduxit, Iudamque inter apostolos deprauauit, ita etiam unum ex duobus sociis eius qui cum eo uenerant corrupit. Hic namque prefatam pecuniam, a scholasticis delatam sibique a magistro commendatam, media nocte furtim sumens, et de ecclesia fugiens, latenter discessit,  et prefatos scholasticos in multa penuria et necessitate reliquit. Tuncque primum uir Dei recordatus uocum quas prope Remorum urbem eum audisse supra diximus, et ipse intellexit, et domno episcopo sese super hoc consolanti exposuit, secundam uocem que clamauerat: Hic est Norbertus et socius eius, hoc significasse quod ex duobus sociis qui cum eo uenerant, unus solummodo esset remansurus, alter cum Iuda exiturus. Et ipse quidem sic intellexerat.

Domnus autem Leonius abbas Sancti Bertini, uir religiosissimus, et tam gentilium quam diuinarum litterarum peritissimus, nuper 546 hunc libellum legens protinus aliter interpretatus est illam uocem, mihique ut ex parte sua sententiam suam hic ponerem  precepit, dicens ex ipsa consideratione temporis et persone appropinquantis palam intelligi posse quod Bartholomeum episcopum uox illa testata sit socium esse Norberti. Cum enim, inquit, tribus diebus Remis demoratus et pape loqui non ualens, tristis ac desperans de urbe exisset, et quid iam ageret uel quo uerteret nesciret, nullamque consolationem preter Deum sibi habere uideretur, nisi in duobus sociis suis, quos sibi indiuisibiliter adhesuros quocunque iret, confidebat, uox desuper ei sonuit: Hic est Norbertus, et socius eius, ac si apertius ei dixisset: Noli desperare, uel in duobus tantum sociis tuis confidere quia ecce prope est episcopus, quem tibi Deus socium dedit, qui te secum reducens faciet pape colloqui, qui in tribulationibus  tuis consolator dulcissimus tibi erit, qui tibi sedem et ecclesiam in qua requiescas, et fructum facias, dabit. Hec mihi scribere precepit domnus Leonius abbas Sancti Bertini, et ego credens eum reuera bene et fideliter intellexisse, libenter ei obediui.



CAP. u.---Quomodo Walterus factus sit abbas ecclesiole Sancti Martini Laudunensis.

Postmodum ergo uidens episcopus in eodem loco Premonstratensi iam non paruum numerum fratrum religiose uiuentium conuenisse, rogauit domnum Norbertum, ut aliquos ex ipsis in supra scripta beati Martini ecclesiola, in qua ipse rogatus remanere noluerat, poneret, qui eam ad Dei honorem construere et augmentare studerent. Acquiescens  ille precibus pontificiis, paucos ex fratribus suis ibi posuit abbatemque eius uirum religiosum domnum Gualterum prefecit. Cui Deus, orante, sicut credimus, beato Martino, tantam confestim gratiam contulit, ut de ipso quoque illud uideatur posse dici, quod de sacra puella Ragueli, patri eius angelus dixit: Â»Propterea nullus potuit habere eam, quoniam huic timenti Deum debetur coniux filia tua .Â« Similiter eam beati Martini ecclesiolam cum plures ab episcopo regendam suscepissent, nullusque eorum ibi proficere potuisset, huic abbati Gualtero, tam bona fortuna per diuinam gratiam comes adhesit ut infra duodecim annos plusquam quingentorum fratrum Deo seruientium ibi conuentus inueniretur.  Unde non immerito dixerim eam illi a Deo roser uatam.

Paupertatem tamen tantam in primis ibi sustinuit ut preter unum asinum, burdinum nomine, nichil pene aliud haberent, quem in proximam siluam uosagum mane ducentes, lignaque cesa dorso eius imponentes, Laudunum reducerent, et ex uenditis lignis panem sibi emerent, multoties iam diu ieiuni manentes, donec panis ille emptus post nonam eis deferretur. Ipsi tamen consolante abbate Gualtero in tanta penuria non deficientes, sed assidue Deo seruientes, et manibus propriis laborando paulatim proficientes, ad tantam iam Deo donante prouecti sunt abundantiam ut ex uineis suis tria millia modios uini frequenter habeant, et tam in terrarum et  molendinorum quam et in pecorum possessione, cuncta pene Laudunensis episcopatus cenobia precellant. Charitatis etiam et hospitalitatis tanta ibi affluentia reperitur ut propter hospitum assiduam susceptionem, propter pauperum quotidianam releuationem, mirum in modum uideatur ibi Deus omnia multiplicare et augmentare, adeo ut iam inter precipua et excellentia Francie monasteria computetur.



CAP. uI.---Quomodo Premonstratensi abbatie Domnus Hugo prefectus sit.

Postmodum etiam in Premonstratensi ecclesia domnus Norbertus abbas quidem esse noluit, sed illum ex duobus sociis suis, qui cum eo remanserat, nomine Hugonem, eiusdem loci abbatem constituit.  Non solum autem uirorum, sed etiam feminarum cohortes idem Norbertus ad Deum conuertere studuit, ita ut hodie in diuersis eiusdem ecclesie locis plusquam mille uideamus conuersas tanto rigore et silentio Deo seruire ut in districtissimis cenobiis monachorum uix similem religionem possit aliquis inuenire. Nec contentus fuit intra Laudunensis diecesis terminos fratrum suorum turmas cerceri, sed instar apum, que de uasculis in quibus mellificauerint exeuntes, ad alia loca mellificature transuolant, etiam ipse diuersa et deserta loca cepit expetere directisque fratribus noua monasteria edificare.

Constituit uero ex omnibus monasteriis, que uel in uita sua, uel post obitum suum institutiones ac  regule sue normam ac propositum sequerentur, uniuersi abbates singulis annis in festo S. Dionysii ad primam matrem, de qua processerant, id est Premonstratensem ecclesiam, quasi ad fontem 547 potaturi conuenirent, et simul positi generale capitulum tenerent, ac si quid uel communiter, uel in aliquo forte corrigendum esset, ibidem corrigerent. Cum ergo necdum triginta anni transierint, ex quo domnus Norbertus per supradictum episcopum ibi adductus est, iam tamen, diuina prestante gratia, tot exinde monasteria pullularunt, ut fere centum abbates in predicto festo ex eis ibi conuenisse inueniantur, non solum ex Francia, uel Burgundia, sed ex ipsa quoque Alemannia, Saxonia seu  Wasconia. Ut enim de aliis taceam, ex sola prefata Sancti Martini ecclesia, cui adhuc primus abbas domnus Gualterus preest, iam duodecim alia processerunt monasteria. Nec uero solum uicine tanto hoc lumine perlustrantur prouincie, sed etiam mare iam huius noui solis radius transiuit, et urbem Hierusalem transmissis aliquot clarissimis stellis irradiando splendificauit.

Quid alii sentiant ignoro, ego corde credo, et fidenter ore pronuntio, omnium bonorum, que in tot predictis monasteriis fiunt, uel deinceps fient, domnum Bartholomeum episcopum consortem esse, participemque et cooperatorem. Cum enim ueritas in Euangelio dicat: Â»Qui recipit prophetam in nomine prophete, mercedem prophete accipiet ,Â« profecto liquet quod pontifex iste,  qui prefatum seruum Dei non solum recepit, sed etiam, ut supra scriptum est, intermissis episcopalibus negotiis, per tot siluarum deuia et horrida loca circumducere, et ad ultimum in Premonstratensi solitudine firmiter plantare, plantatumque iugiter rigare studuit, fructus utique illius dulci mercede non carebit. Beatus siquidem Gregorius in homilia Euangelii Â»anno quinto decimo Â« prefatam sententiam subtilius exponens: Notandum, inquit, quod non ait Dominus: Mercedem de propheta accipiet, sed mercedem prophete, quia mercedem quam propheta de bono opere suo a Deo accepit, eamdem etiam ipse, qui eum recipiendo ei adiutor exstitit, se percepturum nouerit .

 Ad cuius rei certitudinem euidentius demonstrandam, idem beatus Gregorius etiam Isaie prophete testimonium subiungit, qui inter cedrum, oliuam, abietem, ceterasque pretiosiores arbores, etiam ulmi facit mentionem, que licet per se fructum non ferat, tamen cum uitem cum botro portat, etiam ipsa a Domino computatur inter arbores fructiferas . Quam beati Gregorii sententiam, si quis diligentius uelit inspicere, puto quod me non deridebit hoc scripsisse, sed fidenter etiam ipse pronuntiabit, quod prefatus episcopus Bartholomeus licet ecclesiasticis officiis occupatus, secularibus negotiis implicari uisus fuerit, tamen dum seruos Dei mundanam uitam fugientes tantopere  semper adiuuare studuit, etiam pie conuersationis eorum dulci desiderio per gratiam Dei particeps exstitit, unde et in futuro mercede eorum non carebit. Quod cum ita sit, fateor merito laudari debere illam domni Leonii abbatis S. Bertini superius memoratam sententiam, quia eumdem episcopum domni Norberti socium celesti uoce intellexit fuisse denuntiatum.



CAP. uII.---Multiplex commendatio domni Norberti.

Sed ut iam de eodem Norberto breuiter concludam, nullius post apostolos conuersationem plurimi testantur in sancta Ecclesia tantum fructum in tam breui spatio temporis fecisse. Licet enim aliqui  dicant domnum Bernardum abbatem Clareuallensem eodem tempore non minus fructificasse, tamen si quis diligentius attendat, puto quod Norbertum precellere non negabit. Domnus siquidem Bernardus illius religionis non fuit inceptor, sed iam eadem religio florebat in Cistellensi [al., Cistertiensi] cenobio, in quo prefatus Bernardus esset clericus, audita eiusdem religionis fama, monasticum habitum sub abbate Stephano sumpsit. De quo etiam cenobio Clareuallense monasterium processit, cuius idem Bernardus, pro sua sanctitate primus abbas est institutus.

Ipse ergo, quamuis sua predicatione plurimos conuerterit multaque monasteria de Clareuallensi gratia Dei genuerit, tamen ipsius religionis rigator quidem magnus, et propagator, sed non primus  fuit plantator. Norbertus autem sue institutionis primus fuit plantator primusque Dei dono inceptor, quoniam, licet eius sequaces beati Augustini dicant se tenere regulam, tamen, ut eiusdem beati Augustini pace dicamus, multo rigidiorem, multoque seueriorem uidemus esse Norberti quam Augustini institutionem.

Preterea in Cistellensi cenobio soli uiri suscipiuntur, domnus uero Norbertus cum sexu uirili etiam femineum ad conuersionem suscipi constituit, ita ut etiam arctiorem et districtiorem in eius monasteriis uideamus esse conuersationem feminarum quam uirorum. Illi autem tam pro necessariis operibus quam pro aliis negotiis post conuersionem ad publicum progredientes, ecclesiasticis frequenter,  aut etiam secularibus responsis, uel legationibus implicantur et multoties quos in priori uita nouimus, aut 548 rusticos fuisse, aut pauperes, in religionis habitu quasi fastuose cernimus equitantes; feminis autem mox ut conuerse fuerint perpetua deinceps lex manet, semper intra domus ambitum clausas retineri, nusquam ulterius progredi, nulli uiro, non modo extraneo, sed nec germano, aut propinquo loqui, nisi ad fenestram in ecclesia, duobus uiris conuersis cum uiro exterius, et duabus feminis cum illa interius residentibus, et quidquid dicitur audientibus.

In ipso etiam conuersionis initio mox ut suscipiuntur, ad resecandam omnem superbiam et carnalem  uoluptatem, etiam capilli earum usque ad aures tunduntur, utque magis Christo celesti sponso placeant, pro eius amore in fragili et illecebrosa carne omnino deturpentur. Nulli deinceps pretiosam uestem nisi ex lana uel ouinis pellibus licet habere, nulli uelum sericum more quarumdam sanctimonialium, sed uilissimum panniculum nigrum super caput portare. Et cum in tanta districtione et uilitate cum silentio sciantur esse recluse, miro tamen modo, Christi operante uirtute, quotidie uidemus feminas non modo rusticas, uel pauperes, sed potius nobilissimas et ditissimas, tam uiduas iuuenculas quam etiam puellulas, ita conuersionis gratia spretis mundi uoluptatibus, ad illius  institutionis monasteria festinantes, et quasi ad mortificandam teneram carnem currentes, ut plusquam decem millia feminarum in eis hodie credamus contineri.

Si ergo nichil aliud domnus Norbertus fecisset, sed, omissa conuersione uirorum, tot feminas seruitio diuino sua exhortatione attraxisset, nonne maxima laude dignus fuisset? Nunc uero cum utriusque sexus eius doctrina tot millia Christo famulentur, cum institutionis eius tot monasteria per orbem refulgeant, nescio quid alii sentiant, mihi uidetur uerum esse, quod plurimi asserunt, a tempore apostolorum nullum fuisse qui tam breui temporis spatio sua institutione tot perfecte uite imitatores Christo acquisierit. Et si quidem in Premonstratensi  cenobio diutius mansisset, forsitan multa alia fecisset; sed diuine predestinationi placuit ut honorem quem in uita seculari fugiendo declinauit, assequeretur in habitu religionis, et qui ante conuersionem noluit esse episcopus, post conuersionem fieret archiepiscopus.



CAP. uIII.---Quod episcopatum Cameracensem renuerit.

Domnus siquidem Hugo Premonstratensis abbas mihi nuper narrauit quod in principio conuersionis sue cum ecclesiam Coloniensem et parentes suos idem Norbertus reliquisset, ualencenias pedes et discalceatus uenit, ibique domnum Burchardum Cameracensem episcopum inuenit. Cum ergo mane prefatum episcopum missam celebraturum audisset,  ueniens ad ecclesiam, rogauit eumdem Hugonem, qui tunc ipsius capellanus episcopi erat, ut se faceret episcopo colloqui. Hugo nesciens quis esset, ingressus nuntiauit episcopo quemdam clericum peregrinum pro foribus esse, et ei loqui uelle. Iussu deinde episcopi introductum, cum eum episcopus recognouisset, utpote quem in imperatoris curia multoties familiariter conuersantem magnisque diuitiis pollentem uiderat, protinus admirando stupefactus uberrimisque lacrymis perfusus: O, inquit, domne Norberte, quis credere potuisset te tantas diuitias relinquere, et ad tantam paupertatem sponte uenire? Domine Deus, quid est quod uideo de domno Norberto, quem olim tam superbe indutum, tamque pompatico fastu uidebam  incedere solitum?

Cumque Hugo capellanus episcopi uidens eum tam mirabiliter flentem, et pre nimio fletu uix loqui ualentem, interrogauit eum quisnam esset idem Norbertus, pro quo tantopere lacrymabatur, episcopus respondens: Si scires, inquit, quis fuerit, mirareris quod nunc talis sit. Quando enim imperator dedit mihi episcopatum Cameracensem, huic Norberto prius eum obtulit, sed ipse eum suscipere uel habere noluit. Hic enim inter canonicos Colonienses honorabilis et ditissimus erat, sed nunc, sicut cernis, omnia pro Deo reliquit, et nudis pedibus Deum querere satagit.

Hec ex episcopi ore audiens Hugo capellanus  eius, et protinus Norberti dilectione succensus, quoniam iam et ipse mundo renuntiare cogitauerat, Deo gratias agere in corde suo cepit, qui sibi talem socium destinauerat. Sicut ergo quondam Andreas a magistro suo Ioanne Baptista Dominum audiens laudari, relicto eodem Ioanne secutus est Dominum , sic etiam Hugo audiens Norbertum tantopere laudari a domino suo Burchardo episcopo, cuius diu capellanus fuerat, relicto eodem episcopo adhesit Norberto, eiusque consilio disposita substantia sua, socius ei peregrinationis et predicationis inseparabilis factus est, et cum eo nudis pedibus ubique proficiscebatur, donec Remis ueniens ad concilium pape Calixti, domno Bartholomeo Laudunensi episcopo, sicut supra retulimus,  notificatus est.



CAP. IX.---549 Quomodo Magdeburgensis archiepiscopus factus sit.

Quia ergo relatum est quod episcopus Cameracensis esse potuerit, sed noluerit, nunc subiungatur quomodo archiepiscopus factus fuerit. Cum iam plures utriusque sexus, relicta seculi uanitate, ad Dei seruitium conuertisset, multisque monasteriis longe lateque constructis, fama eius ubique protenderetur, transmissus est ab illo magni nominis comite Campanie Theobaldo, Henrici regis Anglorum germano filio, ad excellentissimum quemdam Lotharingie principem, cuius filiam idem comes coniugem duxit. Accedit interea ut, archiepiscopo Magdeburgensis defuncto, clerici eiusdem urbis ad faciendam  electionem alterius conuenirent. Eodem uero anno domnus Norbertus secreto colloquens familiari suo domno Gaufrido Carnotensis urbis episcopo, predixit ei se per uisum cognouisse quod ipso anno futurus esset episcopus, sed nesciebat cuius urbis uel prouincie.

Cum ergo clerici Magdeburgenses plures quidem elegissent, sed in nullius electione unanimiter consentirent, nuntiatur eis duos apostolice sedis legatos, uiros religiosos, ab urbe Roma Maguntiacum uenisse, quorum unus Petrus, alter uocabatur Gerardus, qui postea papa factus Celestino successit, et Eugenium precessit. Timentes itaque prefati clerici ne pro discordia electionis perniciosa forte inter eos oriretur seditio, inito concilio predictos  sedis apostolice legatos adeunt, et electionem suam in ore eorum ponunt, et quemcunque elegissent se concessuros promittunt. Legati uidentes tantam eorum deuotionem, proposuerunt nullam accipere pecuniam, que ipsis a nonnullis per internuntios offerebatur, ne forte sedes apostolica, et maxime ipsi, super hoc infamarentur. Cum ergo pro tanto negotio decenter, ac laudabiliter, ac sine omni Simonie nota terminando Domini misericordiam peterent, et cum sapientibus uiris in Ecclesia positi exinde diligenter tractarent, ecce insperatus et improuisus de Francia ueniens, orandi gratia, eamdem Ecclesiam Norbertus ingreditur, eiusdem negotii omnino ignarus.

 Quo uiso legati stupefacti et admirantes, precesque suas a Deo exauditas esse gaudentes, clericos Magdeburgenses conuocant, et utrum adhuc in sua sententia permanentes, a se electum suscepturi forent interrogant. Illis unanimiter insimul respondentibus se absque ulla contradictione suscepturos quemcunque nominasent, protinus legati subiungentes: Et nos inquiunt, in nomine Patris, et Filii, et Spiritus sancti uobis nominamus et eligimus domnum Norbertum uirum religiosum et probatum nobisque ac uobis pro explendo presenti negotio, sicut credimus, a Domino Deo transmissum. Attonitus super tam incredibili et celeri facto stupet, et admiratur Norbertus, et utrum uigilet an dormiat ignarus, ubi sit, uel unde uenerit, secum  ipse percunctando miratur. Confestim igitur a clericis capitur, trahitur, ad altare non ducitur, sed uiolenter portatur, sublimi uoce Te Deum laudamus cantatur; deinde obedientie uinculo coactus episcopus consecratur. Sic ergo dum fugit Cameracensem episcopatum, adeptus est, Deo uolente, Magdeburgensem archiepiscopatum, in quo religiose uiuens per aliquot annos tandem a laboribus suis beato fine quieuit.



CAP. X.---Immutatio ecclesie Premonstratensis, et melioratio.

Prefatus autem socius eius domnus Hugo, Premonstratensis monasterii ab eodem Norberto abbas electus, et a domno Bartholomeo episcopo confirmatus, assidue studuit uineam quam domnus  Norbertus secum plantauerat, exhortando et collaborando rigare, Deo per omnia misericorditer incrementum ei dante. uidens autem ecclesiolam illam paruam iam non posse sufficere tante multitudini fratrum que conuenerat, et quotidie per Dei gratiam augmentabatur, sciens etiam domnum Norbertum, ut superius dictum est, in spiritu preuidisse quod ex altera montis parte maior ecclesia foret edificanda, inito cum fratribus suis consilio, domnum Bartholomeum episcopum, ut pote loci fundatorem, et patrem, aduenire rogauit, quatenus disspositis omnibus officinis, ipse primum lapidem in ecclesie fundamento poneret.

uenienti ergo episcopo totus ille Dei exercitus cum magna processione letus occurrit, laudans  Deum iu uoce exsultationis et confessionis. Statim uero episcopus recordatus uisionis, quam Norbertus prima nocte aduentus sui in eodem loco se uidisse 550 retulerat, multitudinem scilicet albatorum uirorum, cruces argenteas cum candelabris et thuribulis ferentium ipsumque locum cantando circumeuntium, multum exsultauit, Deoque gratias egit, quia quod Norbertus in uisu uiderat, hoc idem episcopus reuera corporaliter nunc fieri cernebat.

Cuiusmodi ergo ecclesia, dormitorium, refectorium cetereque ibi officine, qualisque murus per circuitum monasterii, per prefatum Hugonem factus fuerit, palam inspicere licet omni superuenienti,  quia in ditissimis, et antiquissimis cenobiis Gallie uix inueniri potest opus simile, ita ut omnes aduenientes et inspicientes protinus dicant: quoniam in ueritate non ab homine, neque per hominem factum est istud, et est mirabile in oculis nostris. Iesu bone! quanto gaudio repletur Bartholomeus episcopus quoties illuc uisitationis gratia ueniens, conspicit tam splendidum monasterium, suis diebus, suoque consilio et principio a Domino constructum. uidetur mihi quod et ipse cum apostolo Paulo dicere possit: Abuudantius antecessoribus meis episcopis Laudunensibus feci, Â»Non autem ego, sed gratia Dei mecum .Â«



CAP. XI.---De constructione Fuisniacensis cenobii.

 Non solum uero domno Norberto, et sequacibus eius, qui sub ordine clericali Deo seruiunt, idem episcopus sese adiutorem prebuit, sed etiam de Clareuallensibus monachis monasteria in sua diecesi studens habere, locum qui Fuisniacus uocatur, in Terascea silua eis dedit, quem, ut supra scriptum est, ab eodem episcopo sibi ostensum domnus Norbertus dixerat, religioni quidem congruum, sed non sibi a Deo destinatum. Dominus ergo qui seruos suos disponit, et ordinat ubi uult, et quomodo uult Norberto quidem Premonstratum, Clareuallensibus autem destinauit Fuisniacum. Ubi episcopus, cum monachis aliquando per hebdomadam integram, aliquando uero quindecim diebus commorando, eorumque laborem et paupertatem benignissime  sustinendo, et dulciter eos assidue consolando, templum et necessarias officinas, cum molendinis, et agriculturis construere et perficere studebat.



CAP. XII.---De constructione Spinetensis.

Nec prius abstitit, donec domno Gosuino abbate ibidem ordinato, magnaque fratrum turba congregata, etiam aliud cenobium ex eo procedere uideret: in diecesi sua prope Guisiam quod Spinetum uocatur. In quo abbatem ordinauit nomine Odonem. Qui ab adolescentia ex urbe Laudunensi fugiens, in monasterio Fuisniacensi monachus factus fuerat.



CAP. XIII.---De constructione ualclarensis.

Tertium quoque de eodem ordine Clareuallensium  monachorum prefatus episcopus construxit cenobium, in loco qui abusiue ab incolis appellatur ualclarus.



CAP. XIu.---De constructione Teloniensis ecclesie.

Porro locum qui Telonias uocatur, quem domnus Norbertus dixerat regioni quidem congruum sed non sibi a Deo destinatum, nolens episcopus dimittere uacuum, posuit ibi aliquos ex clericis prefate ecclesie Sancti Martini Laudunensis, abbatemque eis ordinauit domnum Walfridum, uirum religiosum. Ipse quoque episcopus, sicut apud Fuisniacum fecerat, per octo uel quindecim dies cum eis ibidem remorando, templumque lapideum et alias officinas edificare cepit.



CAP. Xu.---De constructione Clarefontensis.


Aliud ex prefato ordine Premonstratensi construxit monasterium in loco qui uocatur Clarafontana, abbatem ibidem ordinauit uirum religiosum domnum Gerardum.



CAP. XuI.---De constructione Cuissiacensis.

Sed et aliud construxit monasterium clericorum in loco qui uocatur Cuissiacus, abbatemque ibi ordinauit domnum Lucam, uirum religiosum. Cum autem uidisset monachos ualclarenses, qui prope manebant, contendere contra uicinos suos canonicos Cuissiacenses, pro quadam contigua silua, dicentibus alterutris sibi eam a laicis, qui eam possederant, 551 prius datum fuisse, iusque suum alterutrum defendentibus, ita ut etiam domnus Sanson  Remorum archiepiscopus, domnusque Ioslenus Suessorum episcopus, cum prefato episcopo domno Bartholomeo, uicinisque abbatibus frequenter conuenientes non possent hanc litem inter eos terminare: dolens et grauiter ferens idem episcopus, inter religiosos diecesis sue uiros tantam discordiam uersari, malumque exemplum exinde raptoribus, et aliis secularibus uiris generari, cogitauit ut pecunia sua huiusmodi rixam temperaret, sicque dans quindecim libras nummorum quibusdam militibus, aliam ab eis siluam emit, quam clericis Cuissiacensibus pro ea quam repetebant, conferens, diutinam seditionem hac donatione tandem sedauit; et sicut credimus in eorum numero meruit ascribi, de quibus Dominus dicit: Â»Beati pacifici, quoniam  filii Dei uocabuntur .Â«



CAP. XuII.---De constructione cenobii feminarum, quod dicitur Monsteriolum.

Hec itaque octo monasteria, tria quidem ex Clareuallensium ordine monachorum, quinque uero ex Premonstratensium clericorum, instar octo beatitudinum euangelicarum in diecesi sua domnus Bartholomeus construens, et singulis proprium abbatem ordinans, ad ultimum ut compleretur numerus nouem ordinum angelicarum uirtutum, etiam nonum monasterium sexus feminei in loco qui Monsteriolum dicitur, prope Clarafontanam superaddidit, abbatissamque ibi religiosissimam puellam, nomine Guiburgem, ordinauit; quo uno monasterio non  immerito dixerim Laudunensem ecclesiam omnibus aliis debere preferri. In nulla enim orbis parte antea uel lectum in codicibus, uel auditum fuit auribus, huiuscemodi religionis abbatiam feminarum exstitisse. He siquidem quasi illius Dominici dicti exsecutrices: Â»Regnum celorum uim patitur, et uiolenti rapiunt illud :Â« ad idem regnum toto conatu ascendere nitentes, terrena funditus despiciunt; et non solum seculum, sed ipsum quoque sexum uincere gestientes, ordinem Cistellensem, quem multi uirorum et robustorum iuuenum aggredi metuunt, uiolenter, imo libenter, spontanee assumpserunt; depositisque omnibus lineis indumentis, atque pelliciis, solis tunicis laneis utuntur, et non solum nendo, uel texendo, quod  femineum opus esse constat, sed etiam in agris fodiendo, et cum securi et ligone siluam succisam exstirpando, spinas et uepres euellendo, manibus propriis assidue laborantes, cum silentio uictum sibi querunt; uitamque Clareuallensium monachorum per omnia imitantes in semetipsis ostendunt uerum esse illum Domini sermonem: quia omnia possibili: sunt credenti.

Hoc itaque nonum monasterium feminarum a prefato episcopo constructum, non immerito superius dixerim ad similitudinem noni ordinis angelorum factum, qui Seraphim uocantur, id est ardentes uel incendentes: quoniam reuera iste femine, nisi mirabili diuini amoris igne calerent, nequaquam profecto tot tantosque labores antea feminis intentatos,  et inexpertos sustinere ualerent. Sed dum intus fortiter ardent, et ipse mira faciunt, et alios suo exemplo ad mundum contemnendum accendunt: similes carbonibus uiuis, qui mortuis admisti protinus eos accendunt, ardentesque reddunt. Et hec quidem nouem cenobia predictus episcopus suo tempore construxit, nec tamen antiquiora, que iam constructa inuenit, corrigere destitit.



CAP. XuIII.---De domno Simone abbate Sancti Nicolai.

In cenobio namque Sancti Nicolai, quod in silua uosago situm uidebat aliquantulum in religione tepuisse: quemdam strenuissimum monachum Sancti Nicasii Remensis, nomine Simonem, fecit abbatem: per quem, Deo donante, intra breue tempus sic meliorata  est eadem Ecclesia, ut et interius in religione, et exterius in multimoda floreret possessione. Unde comes Campanie Theobaldus consilio domni Norberti, quemdam eiusdem cenobii monachum nomine Radulphum a prefato abbate susceptum, Latiniacensi ditissimo monasterio prefecit abbatem. Domnus quoque Simon Nouiomensis episcopus, uir nobilissimus Radulphi uermandensis comitis germanus, a prefato pontifice Bartholomeo petiit duos sibi ex eodem cenobio Sancti Nicolai dari monachos: quorum unum nomine Theodoricum fecit abbatem cenobii Sancti Eligii Nouiomensis; alterum uero, qui uocabatur Absalon prefecit monasterio Sancti Amandi Helnonensis, in episcopatu Tornacensi.  Qui quo modo sibi commissas Ecclesias tam interius, quam exterius correxerint, et nobilitauerint, uisu potius quam auditu, potest hodie comprobari.



CAP. XIX.---552 De domno Gisleberto abbate Sancti Michelis.

Domnum quoque Gislebertum eiusdem cenobi Sancti Nicolai priorem  prefatus episcopus Partholomeus abbatem fecit in monasterio Sancti Michelis Terraciensis, quod ille breui tempore, Deo donante, et in religione et in opulentia multo amplius quam prius fuerat, et ipse inuenerat, floridum reddidit. Sed cum post aliquot annos predictus abbas Sancti Nicolai Simon obisset,  domnus Bartholomeus episcopus, consilio abbatum et religiosorum uirorum, eumdem Gislebertum pro fama probitatis sue, de Sancti Michelis cenobio transtulit, et ecclesie Sancti Nicolai cuius monachus et prior fuerat abbatem prefecit, ubi usque hodie multos labores pertulit, nam multoties Romam pro ipsius Ecclesie utilitate petiit.



CAP. XX.---De domno Anselmo, abbate Sancti uincentii.

In cenobio quoque Sancti uincentii, quod est situm extra muros urbis Laudunensis, et dicitur esse secunda sedes episcopalis, domnum Anselmum de cenobio Sancti Medardi Suessionensis ascitum, abbatem ordinauit prefatus Bartholomeus episcopus. Cuius Anselmi probitas in hoc uno potest euidenter  aduerti, quod in diuersis Ecclesiis ex eius monachis electos, nouem hodie uidemus abbates florere uiros probatissimos. In cenobio namque Orbaciensi domnus Balduinus; in Morimontensi Guillelmus; in Sancti Sepulcri Cameracensis Paruinus; Sancti Andree de nouo castello Adam; in Hanoniensi Fulco; in Fidemensi Girardus; in uirtutensi Robertus; in Sancti Nicolai prope Ribemontem Guillelmus; in S. Michelis Terraciensis Ioannes, uenerabiles hodie consistunt abbates, qui omnes Laudunensem Ecclesiam suam matrem, Bartholomeum uero episcopum appellant Patrem suum atque pastorem.



CAP. XXI.---Quomodo idem Anselmus Rome in episcopum Tornacensem electus sit.

 Idem uero Anselmus cum cenobio Sancti uincentii fere septemdecim annis prefuisset, et pro utilitate eiusdem cenobii cum Germano suo domno Gualtero, ipsius loci monacho, Romam profectus fuisset, a clericis Tornacensibus, qui iam quadringentis annis proprio episcopo caruerant  , mirabili euentu, Deo ordinante, ibi repertus, in episcopum eligitur, et a domno papa Eugenio inuitus et reluctans, obedientie uinculo constrictus, pontifex consecratur; sicque per eum Tornacensi Ecclesie antiqua dignitas restituitur, anno ab Incarnatione Domini 1145, Dominica Letare Ierusalem. Rediens ergo a Roma et cum magna processione Lauduni susceptus, nolens priores filios Sancti uincentii monachos relinquere orphanos, unum ex eis domnum  Balduinum etate iuuenem, sed moribus grauem, loco suo abbatem eis constituit, et a domno Bartholomeo episcopo fecit ordinari, sicque Tornacum ad regendum ouile sibi commissum tetendit.



CAP. XXII.---De correctione abbatie Sancti Ioannis; et Drogonis abbatis institutione.

Post hec etiam Sancti Ioannis Baptiste corrigere studuit prefatus episcopus abbatiam, que cunctis aliis supra memoratis Laudunensis diecesis cenobiis fertur antiquior, et ditior, atque nobilior fuisse. Hanc siquidem beata Sallaberga, sicut in eius uita  legitur, construxit, et sanctimoniales ibi ponens, earum ipsa prima fuit abbatissa. Tanta uero auctoritate studuit eam sublimare, sicut refert antiquitas, ut quemadmodum in Apocalypsi Ioannis legitur: Â»Scribe septem Ecclesiis, que sunt in Asia ;Â« ita etiam hanc abbatiam cupiens esse uelut alteram Asiam, septem ecclesias in ea edificauerit. Harum primam, que principalior esse noscebatur, in honorem sancte Genitricis conditam, appellari uoluit Sancte Marie Profunde, ad differentiam forsitan maioris ecclesie Sancte Marie, in qua episcopalis sedes consistit; secundam Sancti Michelis, et Omnium Angelorum; tertiam S. Ioannis Baptiste, et Omnium 553 Patriarcharum atque Prophetarum; quartam Beati Petri apostoli, Omniumque Apostolorum:  post has quatuor ad introitum abbatie construxit quintam in honore S. Crucis, quatenus scilicet per uirtutem eiusdem crucis, omnis incursio diabolice fraudis ab ipso introitu repelleretur; sextam in honore sancti Afri martyris; septimam in honore sancte Marie Magdalene. Harum ergo septem ecclesiarum adhuc restant quinque: due uero, id est Sancte Crucis, Sanctique Afri martyris pre nimia uetustate defecerunt.

Tante uero dignitatis erat eadem abbatia, ut quandocunque rex Francorum in diebus solemnibus Lauduni coronandus esset, in ipsa precipue coronam auream portaret. Nullum etiam quadrupes animal intra murum seu portam abbatie intrare poterat, quod non statim in rabiem et in insaniam uerteretur.  Unde etiam si quando rex, uel episcopus, aut alii principes ad ipsam abbatiam ueniebant, omnes equos eorum extra portam oportebat dimitti, et ipsi pedites ad ecclesiam procedebant. Beate Sallaberge morienti successit abbatissa filia eius, sancta uidelicet Austrudis; et ita per trecentos fere et eo amplius annos sanctimoniales ibi fuerunt, plurimasque possessiones de donariis regum et principum longo tempore possederunt.

In diebus uero prefati domni Bartholomei episcopi, antiqua religio non parum in eodem monasterio refriguerat, exteriores quoque possessiones paulatim diminute erant; sed et nonnulla sinistre fame de eisdem uirginibus dicebantur. Unde multum  contristatus idem pontifex, uidebat enim eas frequenter a se commonitas emendationem quidem uerbo promittere, sed facto non implere: consilio et auctoritate domini pape Innocentii, dominique Rainaldi Remorum archiepiscopi, Ludouici quoque regis Francorum, ad quem eadem Ecclesia proprie pertinere dicebatur, omnes pariter illas sanctimoniales ex illa eiecit. Assumens quoque uirum religiosum domnum Drogonem, cenobii Sancti Nicasii Remensis priorem, eum ibidem primum abbatem ordinauit, et monachos illic sufficienter ex diuersis monasteriis posuit. Sed cum iam illic, Deo donante, non parum proficeret, bono odore sapientie et probitatis  eius longe lateque diffuso, prefatus papa Innocentius obedientie uinculo constrictum, eum Romam ire cegit, et urbis Ostiensis episcopum consecrauit.



CAP. XXIII.---De Balduino abbate loci eiusdem.

Monachi autem Sancti Ioannis pupilli facti absque patre, domnum Balduinum sororis eius filium, et ab eo ibidem monachum factum, loco eius unanimiter sibi abbatem elegerunt, et prefato episcopo confirmandum presentauerunt, etate quidem iuuenem, sed moribus, et religione seniles annos preferentem. Ad quem cum multi monasticum habitum expetentes ex diuersis conuenirent prouinciis, inter alios uenit quidam de Tullensi regione, nomine Hugo: quem prefatus abbas Balduinus uidens pollentem  tam religionis feruore, quam litterarum non mediocri scientia, priorem cenobii sui eum fecit, gaudens, et Deo gratias agens, qui sibi talem dederat adiutorem. Sed cum supradictus papa Innocentius, consilio Drogonis Ostiensis episcopi, domnum Hugonem Humblariensem abbatem Romam accersitum, et obedientie uinculo coactum, Albanensis urbis consecrasset episcopum, eo per litteras suggerente, monachi Humblarienses predictum Hugonem, Sancti Ioannis priorem, sibi abbatem elegerunt, sicque eum domno Balduino abstulerunt.

Ecce ergo de noua monachorum Sancti Ioannis ecclesia, iam alterius cenobii abbas processit; quod profecto ad honorem spectat Bartholomei episcopi eius conditoris. Sed quia quosdam minus peritos  ei super hoc detrahentes audiui, et dicentes non debuisse tantam mutationem fieri, nec propter peccata quarumdam sanctimonialium etiam inculpabiles expelli; totamque ecclesiam monachis tradi, maxime cum predicta nobilis matrona sancta Sallaberga cum filia sua sancta Austrude, de patrimonii sui possessionibus eam construxerint, et sanctimoniales in ea posuerint, plurimorumque signorum ostensionibus eam splendicauerint. Ad compescendam et reprimendam insipientiam, uel simplicitatem eorum libet pauca diuine pagine super simili, uel etiam maiori mutatione exempla recolere.

Nonne plantatio Dei maior est plantatione hominis? Et certe de Iudeis per Dauid regem et prophetam dicitur: Â»uineam de Aegypto transtulisti,  eiecisti gentes et plantasti eam. Dux itineris fuisti in conspectu eius, et plantasti radices eius, et impleuit terram ,Â« et cetera que de eius confirmatione subiunguntur. 554 Cum ergo lex per Moysem eis data sit, terram promissionis acceperint, reges et prophetas genuerint, qui multa miracula fecerint, perpetuamque eis mansionem eiusdem terre Dominis promiserit: tamen quia uenientem patrisfamilias filium extra uineam eiecerunt, et occiderunt, dicentes: Â»Hic est heres, uenite occidamus eum; et nostra erit hereditas .Â« Illico Domino proponenti contra seipsos iudicium protulerunt, quod ueniens: Â»Malos male perdet, et uineam suam locabit aliis agricolis ,Â« statimque ipsum subiungentem audierunt: Â»Quia auferetur a uobis regnum Dei, et dabitur genti facienti fructus eius . Â»Alio etiam loco Dominus parabolam proponit de arbore fici, ad quam tribus annis continuis ueniens, et fructum non inueniens iussit eam succidi; sed, intercedente cultore uinee, quarti etiam anni dilationem concessit, simili modo domnus Bartholomeus episcopus, sanctimoniales illas et per semetipsum, et per religiosos uiros primo, et secundo, tertio quoque, et quarto, nec non quinto, et sexto anno de correctione admonens, et nichil se proficere uidens, secundum preceptum Dominicum utique debuit infructuosam arborem succidere, et uineam Dominicam aliis agricolis committere, Â»Qui reddant ei fructum temporibus  suis .Â« Quod ipsum dum non solo sensu suo, sed et consilio pape religiosorumque uirorum fecit, utique non reprehensione, sed laude dignum fuit. Nec timendum est eum propter hoc sanctarum feminarum Sallaberge et Austrudis, que eamdem ecclesiam construentes sanctimonialium ordini deputarunt, iram incurrisse: imo potius credendum est earum precibus talem uoluntatem ei diuinitus aduenisse, talesque abbates a Deo fore destinatos, qui et eius seruitio, et ipsius ecclesie releuationi iugiter insistere studeant.

In nullo siquidem regni Francorum cenobio, quod eius duntaxat sit institutionis, maiorem religionem, uel caritatiuam hospitalitatem, quam in ipso uidemus hodie, feruere; nisi quod ipse abbas  Balduinus in requirendis et retrahendis Ecclesie possessionibus, quas sanctimoniales negligenter detrahi permiserant, ualde occupatus, quotidiano labore fatigatus, nichil magis conqueritur quam se non posse iugiter conuentui fratrum interesse, uel ipsis hospitibus humanitatis officium prout uellet impendere. Dum ergo ipse sancte, quarum corpora in eadem seruantur ecclesia, iugiter die ac nocte uident ibi tam deuote diuinum officium fieri; silentium, et religionem feruenter seruari; sacrificium corporis et sanguinis Dominici, non sicut prius, sed centuplo deuotius et frequentius celebrari; religiosos hospites quotidie superuenientes cum caritatis dulcedine suscipi; nonne credendum est eas tam dulci Dei seruitio delectari; et dum monachos coram altari  transeuntes, et feretris suis submisso capite suppliciter cernunt inclinantes, frequenter eis dicere: Â»Benedictio Domini super uos ;Â« et: Â»Benedicti uos a Domino qui fecit celum et terram?Â« 

Quid alii sentiant ignoro; ego corde credo, et credens ore fidenter pronuntio, sanctas easdem magis talium monachorum, quam sanctimonialium, que ibi toto tempore domni Bartholomei manebant, diuinis officiis delectari, et tam pro illorum quam pro eiusdem episcopi salute Domini misericordiam deprecari. Et sicut Dauid rex Psalmos componens, dicebat: Â»Scribantur hec in generatione altera, et populus qui creabitur laudabit Dominum ;Â« ubi patenter ostendit se non pro Iudeis, sed pro Christianis eos composuisse: sic et ipsas sanctas credo gaudere, quod ad huiusmodi monachos ecclesia, quam construxerunt, peruenerit, et ad sustentationem eorum possessiones earum Dominus peruenire concesserit.

Cum uero superius dictum sit nouem abbatias a domno Bartholomeo episcopo constructas esse, quarum nullam inuenit: si quis diligenter consideret, et hanc uere decimam fore pronuntiabit, que ante tempus suum plusquam trecentis annis constructa, sed tempore suo a religionis calore tepefacta, rursum per se, diuina prestante gratia, intromissis monachis noscitur esse restructa et renouata. Que renouatio facta est anno Dominice Incarnationis  1127.



CAP. XXIu.---Quam ditata sit maior ecclesia Sancte Marie sub Bartholomeo pontifice.

Cum autem in construendis aliis monasteriis prefatus episcopus tantum studium habuerit, facile credi potest, quod de maiori ecclesia Sancte Marie, in qua pontificalis sedes posita est, maxime laborauerit, ut redditus eius augmentarentur. Et, quamuis aliam religionem ibi ponere nequiuerit, non enim facile canonici eius antiquos mores mutare cogi poterant, tamen sic eorum priores redditus studuit ampliare, ut magna parte anni eos pariter in refectorio comedere instituerit, 555 quotidianumque eis uictum ubertim et ditissime prouiderit, ita ut ipsi canonici testentur quod pene duplo, quam  prius prebendas eorum ditauerit, sicut in priuilegiis eius, que in eadem ecclesia continentur, potest inueniri.



CAP. XXu.---De Guidone Catalaunensi episcopo.

Illud etiam ad laudem et honorem Laudunensis Ecclesie domnique Bartholomei pertinet quod domnus Guido, uir nobilissimus, quem idem episcopus canonicum et decanum maioris ecclesie Sancte Marie fecerat, cum adhuc etate iuuenili floreret, pro religione tamen, et deuotione sua, quoniam et castitatis amator, et ecclesiastici officii assiduus frequentator, fama preconante, esse ferebatur, ad episcopatum Catalaunensis urbis eligitur, et a domno Sansone Remorum archiepiscopo consecratur. Qui ad sedem suam ueniens, quemdam Laudunensis  Ecclesie iuuenem clericum, nomine Haimonem, qui secum abierat, mox in ipso primo consecrationis sue anno, sedis eiusdem archidiaconum fecit, sicque ciuitas Catalaunensis de Ecclesia Laudunensi, uno eodemque anno, et episcopum et archidiaconum habuit.



CAP. XXuI.---De Theoderico Ambianensi.

Sequenti etiam anno domnus Theodericus, qui primo fuit monachus cenobii Sancti Nicolai in diecesi Laudunensi, postea uero, ut supra dictum est, abbas Sancti Eligii Nouiomensis consecratus est a  prefato Sansone archiepiscopo pontifex Ambianensis; sicque intra duos annos due ciuitates, Catalaunensis, et Ambianensis acceperunt pontifices filios et nutritos Ecclesie Laudunensis. Non immerito ergo superius dixerim, in ecclesia Laudunensi illam Aggei prophete sententiam completam fuisse, qua dixit: Â»Magna erit gloria domus huius secunde, magis quam prime .Â« Quoniam reuera et in episcopatu Laudunensi plurima que prius non fuerant monasteria accreuerunt, et de ipso multa plura per orbem terrarum noue institutionis, quasi noue lucis fulgore splendentia pullulando processerunt. A tempore si quidem sancti Genebaudi, primi Laudunensis episcopi, cum quadraginta tres episcopi post eum fuissent usque ad domnum Bartholomeum  episcopum, et ipse quadragesimus quartus eis successisset, non legitur tot miracula per sanctam Dei Genitricem in ecclesia Laudunensi facta fuisse, sicut in diebus huius Bartholomei. Tempore tamen Helinandi, qui ante domnum Bartholomeum quintus eiusdem urbis episcopus fuit , quoddam miraculum in eadem ecclesia contigit, quod hic dignum duximus memorie scribendo mandare.



CAP. XXuII.---De muliere ab incendio liberata Ciuiaci.

In uilla siquidem, que Ciuiacus uocatur, prope Laudunum, uir quidam, Guilermus nomine, manebat, eiusdem procurator uille  , cum uxore sua  Soiburge, qui unicam filiam suam, nomine  Guiburgem cuidam uiro, nomine Albuino, in matrimonium sociauerunt, eosque unice diligentes secum in domo communi habitare fecerunt. Cum non multo post turpis infamie rumor per multorum ora uolitare, atque in dies augmentari cepit, iuuenem illum relicto proprie uxoris thoro, soceri adulterina fraude uiolare cubile matreque cum filia abuti illicite. Quod ubi ad matrone illius aures aliquorum relatione peruenit, inestimabilis ui doloris intrinsecus attacta, et falsi criminis impositione turbata, profunda cepit animositate reuoluere, qua arte criminis huius neuum a se ualuisset detergere. Cumque miris machinationibus sui pre dolore impatiens, peneque extra se posita interius estuaret, diabolica tandem inspiratione  infecta atque infectione armata, deliberauit animo, innocentem iam rea exstinguere, id solum sue infamie seductione diabolica remedium sperans. Et ecce iam hiemali ingruente algore, uindemiale et autumnale tempus transierat; quo scilicet multi de diuersis partibus ad colligendas sub mercede uindemias illa solent in loca confluere.

Ex his itaque duos pauperes sibi eligens, data pro optione mercede, fidem ex eis infidelis exegit, ut commissum silentio tegerent, atque ad committendum crudele et nefandissimum scelus, sicut mente uoluebat, dexteras prepararent. Designauit igitur  locum, determinauit diem et horam, quo uidelicet de abditis latenter exsurgentes, innocentis subito guttur inuaderent et suffocarent. Sed iam funestus ille imminebat dies, cum mane hora diei prima, uir eius, sicut quotidie consueuerat, in suam procurationem exiuit, familia huc illucque dispersa est, filia quoque foras egreditur. Remanserunt 556 soli Adam et Eua, agnus innocens et seua leena. Intrauerunt etiam latenter, illa tamen procurante, promptuarii secreta duo predicti pauperes. Tandem mulier conuenientem destinati sceleris nacta horam, blandis primum intermistis colloquiis, demum precipit ut ad interiora promptuarii descendens uinum deferret. Ille nichil mali suspicatus, simpliciter quasi matri obtemperans, accepto uase festinus ad interiora  descendit. Cumque uinum in uase susciperet, illi subito de abditis exsurgentes, guttur innocentis inuadunt, et continuo suffocant, susceptumque, domina iubente, inter manus ad lectum deferunt, coopertumque propriis uestimentis quasi dormientem componunt.

Interea uir domum regreditur, filia, familiaque ad horam prandii reuertuntur. Preparatis omnibus, mater filie precepit ut uirum suum excitet. Que festina ad lectum iacentis accedens, et exstinctum inueniens exclamat. Commoti ad uocem clamoris omnes pariter irruunt, postpositoque prandio ad funeris exsequias conuertuntur. Fama protinus totam complet regionem Albuinum, paulo ante sanum,  in lecto suo mortuum esse inuentum. Erat eo tempore Lauduni quidam uicedominus, Ilbertus nomine, uir sapiens, et profundi ingenii, sed plus iusto crudelis. Hic ubi huiusmodi famam audiuit, mirari primo, deinde suspicione quadam cepit animo permoueri. Et illo quidem die sustinuit, mane autem facto subsequentis diei, festinus antequam defunctus ad tumulum deferretur, cum suis ad locum uenit, et quasi nescius ex industria quomodo contigisset, diligenter inuestigare cepit. Cumque nullius relatione animo suo satisfieret, ultra inquisitionis impatiens, ad feretrum accessit, diruptisque uiolenter, quibus corpus contectum fuerat, pannis, nec mora suffocationis certa indicia reperit.

Statim ut fremebundus leo in ultionem sceleris  seuiens, uirum cum uxore et filia diris innexos uinculis Laudunum ad supplicia trahebat. Cumque crudeli uexatione traherentur, tunc illa: Innocentes, inquit, iniuste opprimere, tantique sceleris nescios penis ac suppliciis nolite uexare. Ego huius criminis conscia, ego uiri interfectrix, et sola rea. In me omnium pondera tormentorum, in me totius ultio sanguinis conuertatur; isti uelut inculpabiles relaxentur. Quo ille audito, dimissis illis, noxiam, et ore proprio confessam, sub arcta custodia mancipatam episcopo presentauit. Cumque, clero et populo presente, diuersi diuersas promerent sententias, unus inter clericos exstitit qui uocabatur magister Quintinus, bene quidem litteris eruditus, sed non bene de lege diuina medullitus instructus, nec interius  in unctione sancti Spiritus irroratus. Hic ergo data sententia igne cremandam adiudicauit. Quo ille iudicio audito, instigantibus etiam defuncti amicis, implere statim quod iudicatum fuerat, maturauit.

Cumque misera duceretur ad supplicium, impetrat ut ad Beate Dei Genitricis ecclesiam, iuxta domum episcopalem, mora sibi concederetur orandi. Quo perueniens in conspectu cleri et populi, humiliter puraque confessione totius patrate iniquitatis seriem perorauit, pluresque ad compassionem lacrymarumque effusionem inflexit. Inde pauimento prostrata, cum multo fletu corpus et animam suam sancte Marie commendauit; postque surgens, faciemque et totum corpus signo crucis muniens egreditur et ad locum supplicii ducitur. Ibi omnibus  uestimentis preter lineam, qua sola corporis nuditas tegebatur, exuitur; domum, in qua cremari debebatur, introducitur. Tunc per suras nexibus inuolutis, strictisque manibus post tergum, ad stipitem, qui in medio positus erat, et cui tota domus illius fabrica innitebatur, duris fortiter uinculis nectitur, circumpositisque lignis et stipula, tota domus interius repletur. Post hec clauso ostio ignis supponitur, nec mora flammarum globi ad superiora producuntur.

Interea flamma crudeliter omnia deuastante, tota fabrica in fauillam redigitur, illa tamen inter prunas sana et immobilis stare uidetur. Furentes autem inimici ad sepes undique et circumquaque currentes,  et quidquid ad manus habere poterant deferentes, satis priore maiorem lignorum et stipule cumulum super eam congerunt. Rursum copiosior flamma succenditur, consumptisque celeriter lignis et stipula, nichilominus illa sana et incolumis conspicitur. Quodque miraculum magis augmentabat, ignis, qui contra eam nullam uim habuit, uincula, quibus colligata fuerat, consumpsit. Cumque et tertio furentes iterum flammas conarentur apponere, lapidesque contra eam uehementer iacerent, tunc illa miserabiliter exclamans: Parcite, queso, inquit, mihi parcite: Nonne uidetis quod piissima sancta Dei Genitrix, cui corpus meum hodie commendaui, misericorditer me adiuuat. His auditis illi misericordia commoti illam affligere desistunt: ipse quoque uicedominus  eam statim commonuit, ut de igne egrederetur. Egressam omnes circumdant, et tam corpore quam capillis ac ueste prorsus illesam admirantur, sicque cum gaudio Sancte Marie repetunt ecclesiam, eamque Deo, et pie Matri eius gratias referentes usque ad maius altare deducunt. Quot ibi lacryme pre nimia 557 exsultatione ab uniuersis effuse fuerint, quotque laudes pie Domine matri decantate nullus facile ualet referre.

Post hec uicedominus mulierem ad domum suam ducit, ciboque ac potu copiose refecit, orans ut sibi indulgeat, quod in eam crudeliter seuierat. Inde mulier Ciuiacum ad propriam domum reuersa, post triduum, sicut credimus, diuina misericordia uocata spiritum reddidit, et de labore ad requiem transmigrauit,  forsitan Â»Ne malitia mutaret intellectum illius, aut ne fictio deciperet animum eius .Â« Cui tantam misericordiam precibus sue Matris prestiterat omnipotens Deus, quatenus omnes qui hoc audirent, dicerent post ueram confessionem in auxilio sancte Marie spem suam confidenter ponere; et de misericordia eius nunquam desperare. Hoc miraculum tempore domni Helinandi episcopi gestum Lauduni non unus, aut duo, uel tres uiderunt, sed tota pene Laudunensis ciuitas conspexit.

Helinando episcopo successit Ingelrannus, Ingelranno Gualdricus, qui creduliter fuit interfectus, Gualdrico Hugo, Hugoni Bartholomeus, in cuius diebus miracula, que superius descripta sunt, sancta Maria per Franciam et Angliam operata est. Quia  uero relatum est miraculum quod tempore domni Helinandi sancta Maria misericorditer fecit in muliere, que suppliciter eam inuocauit, nunc etiam referatur mirabilis uindicta, quam exercuit super quemdam furem, qui manum ad eius thesaurum extendere presumpsit.



CAP. XXuIII.---De furto Anselmi.

Prefatus domnus Bartholomeus episcopus, non multo post consecrationem suam uidit in somnis quod staret super pulpitum in maiori ecclesia Sancte Marie cum quibusdam clericis suis, uersaque facie ad ianuas aspiciebat in medio ecclesie, quasi ex quodam terre hiatu lumen splendidissimum procedere, totamque ecclesiam, quia nox erat, mirabiliter irradiare. Post lumen etiam subsequebatur ex  eodem terre hiatu, uelut odor balsami suauissimus, quo tam ipse, quam circumstantes incredibiliter et mirabiliter recreabantur. Cum uero episcopus secum positos hortaretur, ad eumdem terre hiatum accedere, et quid esset inspicere, sed nullus eorum super hoc ei uellet obtemperare, ipse solus sibi uidebatur de pulpito descendere, atque illuc tendere. Sed cum iam prope esset, sicut Moysi quondam ad rubum inspiciendum properanti dixerat Deus: Â»Ne appropinques huc, locus enim in quo stas terra sancta est .Â« Ita et episcopus de interioribus audiebat uocem sibi dicentem: Non ingrediaris huc, quoniam Deus omnipotens in ipsa carne sua et ossibus hic presens est, et nullus, qui Deum uideat corporaliter, diu uiuere potest. Ipsa quoque  sancta Maria mater eius hic presens est cum Deo, et mandat tibi quod latro suus capiatur, precipitque tibi ut non eum abire permittas, sed iustitiam de eo facias. Confestim episcopus euigilauit, et quid sibi huiusmodi uisio innueret, multoties secum admirando tacitus reuoluebat.

Erat tunc temporis in urbe Laudunensi quidam Anselmus, cognomento Beessus, qui se simulando religiosum non parum ab omnibus laudabatur et honorabatur, sed, ut ex fine patuit, longe aliud erat in corde quam homines uiderent in facie. Huic ergo pro religione sua thesaurus ecclesie seruandus traditus  est, cum aliis custodibus, quoniam antiqua consuetudo est eiusdem ecclesie ut septem custodibus ipse thesaurus committatur, quorum quatuor clerici, tres uero sunt laici. uidens itaque Anselmus multum sibi ab omnibus credi ex auro et lapidibus pretiosis, quibus cruces festis diebus super altare ponende fuerant operte, non exiguam partem furtim discerpens aurifici cuidam uendendi causa tradidit, prius ab eo accepta fidei sponsione quod nulli se huius rei fuisse auctorem propalaret. Sed cum idem aurifex aurum illud siue lapides Suessionis uenderet, nutu Dei canonici Laudunenses superuenientes auri sculpturas recognouerunt, et statim querimonia facta prefatum aurificem a iudice comprehendi fecerunt. Ille comprehensus, atque perterritus, ab  Anselmo sibi ea tradita fuisse confessus est. Unde Laudunum reductus, et contra Anselmum hec negantem, duelli certamine congressus, protinus superatus et uictus est, forsitan ut multi putarunt, pro fidei uiolate reatu  , qua promiserat eidem Anselmo quod eum non detegeret.

Pro hac ergo uictoria Anselmus nimis elatus, quia sibi conscius erat, et se furtum fecisse, et tamen aduersarium superasse, multamque laudem ab hominibus, qui se innocentem esse clamabant, acquisisse, ad maiora securius patranda prouocatur, plurimisque terris ac uineis ditatur. Domnus tamen Guido, qui Laudunensis ecclesie thesaurarius simul et archidiaconus erat, suspicione quadam contra eum pulsatus, imo furtorum eius certus, remouit  eum ab officio suo, id est a custodia thesauri. Quamobrem Anselmus nimia commotus ira, et pene insaniens, locum et tempus se de eo uindicandi querebat.

558 Accidit interea ut Sibila comitissa, uxor Ingelranni nobilissimi principis de Fera , plura uasa aurea et argentea in thesauro Sancte Marie reponeret, propter loci firmitatem securius seruanda. Inde ergo Anselmus occasione sumpta, cogitauit eadem uasa furari, quatenus scilicet comitissa prefatum Guidonem, sub cuius custodia thesaurus seruabatur, de tali furto infamaret, uasaque sua ab eo repeteret. Nocte igitur quadam circa Epiphaniam Domini tanta uis grandinis et pluuie atque uentorum inhorruit ut de domo sua uix  aliquis posset egredi. Illam noctem ratus Anselmus opportunam fore explende nequitie diu meditate, cunctis scilicet intra domos clausis, nec aliquem sonitum nisi solius uenti audire ualentibus, assumptis celeriter scalis et machinis, iam longe prius preparatis, turrem in qua thesaurus positus erat uelociter conscendit, et arte callida perforatum ostium ingreditur, omnia prefata uasa comitisse aurea et argentea furatur. Cernens autem saccum suum in quo ea posuerat, necdum fore plenum, nolensque illum ex aliqua parte remanere uacuum, mittit manum ad ecclesie thesaurum. Textus pretiosos  auro et gemmis opertos confringit, et libros quidem reliquit; aurum uero cum gemmis sacco recondit. Postmodum cruces aureas et phylacteria confringens, inter cetera et etiam unam columbam auream confregit, que pro lacte et capillis sancte Marie, ut ferebatur, introrsus reconditis multum erat famosa et honorabilis, unde et in maioribus festis super eius altare solebat appendi. Tanto igitur talique thesauro saccum repletum deferens descendit, ipsumque saccum non in domo sua, sed extra urbem in loco ante prouiso et preparato abscondit.

Nocte tenebrosa pluuialique uento recedente, cum effracti ostii et direpti thesauri signa patuissent, subito tam tristi nuntio tota ciuitas turbatur, nec minus laici quam clerici contristantur; et amarior  nox eis superuenire uidetur. Ad episcopum curritur, lugubre factum refertur. Episcopus super omnes nimio merore concutitur, quoniam thesaurus, quem Deus in totius urbis, et ipsius ecclesie incendio ante paucos annos seruauerat, nunc latenter et miserabiliter perditus fuerat. Protinus ergo generalis conuentus canonicorum et ciuium conuocatur. Quid opus sit facto discutitur, et pre omnibus magister Anselmus, tunc temporis totius urbis lucerna, consulitur. Ille ut diuine legis peritissimus, continuo Iosue replicat historiam, quomodo scilicet furtum in Iericho, nullo sciente factum, Dominus iussit fore perquiri, primo per tribus, deinde per familias ac domos, ad ultimum singillatim per uiros . Instar huius tam subtilis perquisitionis consulitur  magister Anselmus, ut tanti facinoris auctor iudicio aque perquiratur, ac de singulis urbis parochiis unus infans innocens in uase aqua benedicta repleto poneretur; et quecunque parochia forte culpabilis inueniretur, de singulis domibus eiusdem parochie unus infans in aqua poneretur; et quecunque domus deprehensa fuisset, omnes uiri uel femine ad eam pertinentes iudicio aque se purgare cogerentur: hoc consilio magistri Anselmi, germanique eius magistri Radulhi comperto perterriti ciues licet innocentie sue conscii, ad episcopum confluunt, et non longe remotos, sed potius ecclesie custodes, et prope templum manentes, ad iudicium primo debere uocari conclamant.

Annuit episcopus, et sex uiros, de quibus maior  erat suspicio, ad faciendum examen uocat, inter quos etiam ipse solus prefatum Anselmum nominatim compellat, dicens se contra eum exinde moueri suspicione. Respondet Anselmus se multum mirari quomodo episcopus de tanto scelere contra se suspicionem habere potuerit, presertim cum et se Dei seruum esse sciret, et ante aliquot annos priusquam ipse pontificatum suscepisset aurificem, qui sibi maculam similis criminis imponebat, a se in duello fuisse superatum non ignoraret. Responsioni eius uniuersus populus acclamat eumque uirum sanctum, et Dei cultorem esse protestantes, omnes pariter una uoce non debere eum adiudicium uocari, subiungunt. Tunc ab antiquo nature statu uisus est  mutari episcopus, nunquam enim uel antea, uel post idem pontifex inuentus est pertinax in aliquo fuisse, sed semper precibus aut dictis aliorum a sua sententia facile flecti consueuit. In hac uero sola causa tante fuit constantie ut, cum nullus Anselmum accusaret, imo pene cuncti contra episcopum ei fauerent, Dei tamen nutu nullo modo ad eum dimittendum flecti potuerit.

Cum ergo presul eum custodiri usque ad prefinitam diem examinis iussisset, quidam miles ei uehementer fauens, nomine Guillermus, rogauit episcopum ut eum sibi seruandum committeret, sicque ad domum suam eo concedente illum duxit. Ubi dum seruaretur, quadam nocte uas maximum aqua impleri, seque in eo ligatum fecit deponi, tentare  scilicet uolens utrum in aqua totus mergeretur an supernataret. Cum uero se sine ulla dilatione uidisset ab aqua receptum fuisse, et ad uasis fundum peruenisse, exhilaratus dixit se nichil ultra timere, sed sponte in aquam ingressurum fore. Quid 559 longius moror? uenit dies constituta, confluit ad ecclesiam innumera multitudo clericorum, militum, et rusticorum diuersi sexus et etatis iuuenes, et uirgines, senes cum iunioribus inuocant nomen Domini eiusque gloriosissime Genitricis. Qui ergo primus in aqua positus est, saluus et gaudens exiit, secundus autem corruit, tertius saluus, quartus inuentus est reus, quintus liberatur, sextus idem Anselmus culpabilis inuenitur, sicque probauit nichil  sibi profuisse quod prius Deum tentauerat, sed plurimum hanc aquam distare ab ea in qua prius, dum in custodia esset, se deponi fecerat.

Mox ergo uinculis religatus, usque [f., usquequo] thesaurum furatum redderet ab episcopo commonitus statim publice imprecatus est, ut sic suspendi mereretur sicut Iudas qui Deum tradidit, si aliquid ex eo haberet, uel furatus fuisset. uidens pontifex quod nichil exhortando posset proficere, Nicolao castellano eum tradidit, precipiens ei ut torquendo thesaurum reddi cogeret. Ille nudatum terre et prostratum atque ligatum lardo calido fecit profundi, sed nil extorquere potuit. Inde iubente presule fecit eum suspendi, non ut interficeretur, sed tantummodo ut torqueretur. A mane ergo usque ad uesperum  tortus, deciesque suspensus, decies depositus, cum iam se deficere uideret, iudex etiam iuraret, quod si se ulterius suspendi permitteret, iam deinceps uiuens non deponeretur.

Tandem interrogauit quid sibi daretur, si thesaurum redderet. Hec uox audita, continuo spem recuperandi thesauri cunctis dedit. Poposcit centum libras sibi dari; sed paulatim minuendo uentum est ad quadraginta libras. Quas se accepturum dixit, ea conditione ut fideiussores simul sibi darentur, quod decem milliaribus procul a Lauduno ex quacunque parte uellet secure cum eadem pecunia deduceretur. Protinus ad episcopum curritur, petitio eius refertur, annuit presul, et quidquid petisset concedi precepit, eo tamen pacto ut continuo thesaurum redderet,  quoniam timebat ne si dilatio uel breuis daretur, ille demonum instinctu fuga laberetur. Iam lux diei transierat, noxque tenebrosa successerat. Iubente tamen episcopo per totam urbem faces et lychni, ceteraque luminaria accenduntur, ut illud Psalmiste Lauduni ea hora compleretur; Â»Et nox sicut dies illuminabitur .Â« Nullus domi remanet, omnes quasi ad spectaculum progrediuntur.

Anselmus instar ursi de cauea producti deducitur, custodibus et populo caute ne fugiat circumdatur. Petit ecclesiam S. Martini extra muros urbis positam, peruenitur ad quemdam locum prope uineas, in quo paxillorum, quibus uites sustentantur, ingens aceruus erat congestus, sub eis in montis precipitio quasi in tartarum descendit, manumque ad sacrum  mittens, primum auream tabellam de textu Euangeliorum discerptam protulit, subridensque circumstantibus, bonum, inquit, mercatum feci, qui tantum thesaurum pro quadraginta libris reddidi, quia hec sola tabula multo plus ualet. Sic ergo thesaurus redditus ad ecclesiam S. Marie protinus refertur, totaque ciuitate letante clamoribus, et in uoce exsultationis et confessionis platee resonant, signa etiam pre gaudio per omnes ecclesias pulsantur.

Non est reticendum magnum quoddam miraculum. Quidam enim monachus aurifex, nomine Sigerus, in cenobio S. uincentii manens, dum operi suo etiam nocte insistens, aperiret edicule sue fenestram, qua S. Martini prospiciebatur ecclesia, uidebat quasi radium splendidissimum lucis de celo  procedentem, et usque ad illum locum, quo thesaurus absconditus erat, procedentem. Unde nimis admiratus nonnullis monachorum Sancti uincentii eumdem lucis radium ostendit, sed illi quamuis quotidie thesaurum reliquiarum S. Marie requiri audirent, nullus tamen eum ibi esse cogitabat. Tandiu ergo monachi radium lucis nocte coruscare uiderunt, quandiu saccus ibi cum thesauro iacuit.

Aliud quoque miraculum non silendum contigit, ex quo enim Anselmus ille cum reliquo thesauro etiam columbam auream confregit, de qua supradiximus, in qua de lacte S. Marie et capillis eius contineri ferebatur, diuino iudicio nunquam dormire potuit, sicut ipse postmodum episcopo confessus est. Sed quandocunque oculos pro somno claudebat, protinus  eamdem columbam rostrum oculis suis infigentem, et eos aperientem uidebat. Diabolo tamen cor suum obdurante nulla propter hoc penitentia compungebatur. Postquam uero columbe fracturas cum alio thesauro reddidit, facultatem dormiendi recepit.

In crastino ergo Anselmus ad episcopum ueniens, ut se ab excommunicatione pro furato thesauro facta absolueret, crucemque sibi daret, et Ierusalem ad sepulcrum Domini abire permitteret, petiit. Respondit episcopus se nichil horum facturum, quoniam nec absolutio, nec iter Hierosolymitanum ei aliquid prodesset, quandiu quadraginta libras, quas pro redditione thesauri acceperat, teneret. Non  enim, inquit, compunctus eum reddidisti, ideoque non potes absolui, sed adhuc excommunicationis reus teneris; sed si pecuniam istam reddens ueracem confessionem de furto, imo de sacrilegio faceres, et penitentiam exinde susciperes, tunc et absolui, et Hierusalem proficisci posses. Acquiescens ille uerbis pontificis prefatam pecuniam 560 publice super altare posuit, fideiussores, qui se decem milliaribus procul a Lauduno secure deducendum spoponderant, liberos a fideiussione sua esse concessit, sicque ab episcopo absolutus, et crucem suscipiens, quocunque uolebat libere est abire permissus, et cum ipso episcopo per aliquot dies familiariter est conuersatus.

Conscientia tamen se interius grauiter torquente  perterritus, cepit fugam meditari, tandemque clanculo ex urbe fugere uoluit. Sed cum de monte descendere cepisset, mirum dictu! uidit quasi fluuium magnum instar maris contra se redundantem, seque in montem redire cogentem. Unde stupefactus rursus per aliam portam descendere, et fugere tentauit, sed protinus fluuium sicut prius contra se redundando uenientem uidit. Cumque hoc ei sepius contingeret, nec de monte descendere ualeret, secrete hoc episcopo confessus est. Quamobrem episcopus, occasione sumpta, suadere ei cepit, ut priorem thesaurum, cuius partem, sicut supradictum est, Suessionis uenundandam aurifici tradiderat, S. Marie ex integro redderet, sicque securus Hierusalem ire posset. Ille consuetam negationem repetens, sic,  inquit, suspendi merear sicut Iudas, qui Deum tradidit, si aliquid exinde habui. Quod si mihi non creditis iterum paratus sum iudicium aque subire; et si culpabilis inuentus fuero, uel si iudicium facere noluero, facite me suspendi. Tunc episcopus rogabat ut saltem lapides pretiosos, qui in crucibus aureis inserti fuerant, redderet, promittens quod pro auro nullam ei molestiam faceret. Ille uero nichil pontifici reddere uoluit; sed eos se habere omnino negauit.

Postea tamen Nicolao castellano iussu episcopi priora ei tormenta comminante nimis perterritus, duxit eumdem Nicolaum ad uineas sub monte positas, ponensque manum in terre cauerna extraxit de sacculo iam putrefacto lapides pretiosissimos, tradiditque eos ipsi castellano. Quo facto iterum  conscientia remordente tremefactus, quoniam eos celauerat episcopo, et reddiderat castellano, rursum fugere tentauit. Episcopus autem receptis a castellano lapidibus recordatus somnii supradicti, in quo S. Maria ei preceperat, ne latronem suum impunitum abire permitteret, sed iustitiam de eo faceret, protinus conuocatis ministris suis, precepit ut Anselmum quantocius quererent, et sibi presentarent. Ministri per diuersa loca discurrentes, tandem eum reperiunt in ualle sub cenobio S. uincentii, fugere uolentem, sed propter fluuium redundantem non ualentem. Iubent ei ut secum ad episcopum ueniat.

Ille tremens et exsanguis rogat, ut se permittant loqui domno Alberoni S. uincentii abbati. Nolentes  eum relinquere uadunt cum eo, preceperat enim episcopus ut caute custodirent eum. Prostratus ille pedibus abbatis rogat ut secum ad episcopum eat. Acquiescit abbas et cum eo ad episcopum uadit. Prosternitur ille pedibus antistitis, obsecrans uitam et membra sibi concedi. Cui episcopus, quis enim, inquit, te persequitur? Redde thesaurum domine mee sancte Marie, et quocunque uolueris liber proficiscere. Anselmus consueto more imprecatur sibi, ut sic suspendatur sicut Iudas, qui Deum tradidit, si aliquid exinde habuerit. Tunc presul: Palam est, inquit, te mentiri; quia lapides castellano reddidisti, et mihi reddere noluisti. Sponte uero tua mihi promisisti, quod si tibi exinde non crederem, iudicio aque te purgares, aut si facere nolles, concessisti publice ut suspenderis. Elige ergo quod uolueris. Dico  tibi coram omnibus quod non credo tibi, te non habuisse thesaurum S. Marie. Aut illum redde, aut purga te sicut obtulisti iudicio aque, aut suspenderis sicut concessisti. De his tribus tibi optionem concedo. Respondet Anselmus nec se habuisse thesaurum, nec iudicium aque proinde facturum. Tunc episcopus conuocato generali conuentu clericorum, militum et ciuium, causam profert in medium. Communi omnium sententiam iudicatur, ut quod miser ore proprio statuerat compleretur. Protinus de monte in uallem deducitur, et in arboris ramis suspenditur, euidens documentum prebens omnibus, quod Deus nolit impunitum dimitti, qui Matri sue iniuriam fecerit.

Hec sunt que tempore domni Bartholomei episcopi contigerunt Lauduni.


 EXPLICIT LIBER TERTIUS.



DOMNI LUCAE D'ACHERY MONACHI BENEDICTINI AD OPERA QUAEDAM u. GUIBERTI DE NOuIGENTO NOTAE ET OBSERuATIONES





AD LIBRUM DE LAUDE SANCTAE MARIAE


 561 Fragmentum ex lib. I S. Paschasii Ratberti De partu uirginis.---Quod Deipara uirgo maculam originalis peccati minime contraxerit.

 CAP. uIII.---Cum actuali aboleuit originale peccatum. Qui cursim et uisu tantum prelibaret hec uerba, posset ita prefestinatim argutari: Spiritus sanctus in uirgine peccatum aboleuit, proinde fuerit in uirgine aliquando hoc peccatum fateri necessum est. At penitius inspicienti argutiola isthec friuola est atque inanis; etenim regeri posset hoc modo: Si cum actuali aboleuit originale peccatum, ergo et abolitum est actuale; si autem actuale abolitum, exstitisse aliquando in uirgine concludas oportet. uerum fritinnire est atque plane effutire sic loqui; siquidem pluribus in locis abbas noster  de puritate uirginis immaculate, deque eius ab omni sorde immunitate mentem aperit suam: unde contra sic ago: In uirgine sancta peccatum actuale, quod in ea nusquam fuit ex sensu Guiberti, Spiritus S. predicatur aboleuisse, quidni et originale, quod nunquam fuerit ex mente eiusdem abbatis, Spiritus sanctus non aboleuerit?

Attende, queso, uerba cap. 5, col. 551: Â»Certe si secundum Platonicam sententiam spiritus nostri  prius creantur quam corpora, posset Deus cuipiam spiritui optionem dare qua uellet procreari ex matre. Quod si fieret, quam, putas, ille personam sibi ipsi consciret? De corporis forma ac habitudine sileam. Quid honestatis, quid prudentie animo eius comportaret? nichil procul dubio illi adimeret, quo ipsa aliis inuidiosa non esset. Si sic hominis spiritus, ciuitatem uirginalis uteri, quam sibi fundat Altissimus, quo potentior est, nonne Dei multo magis perornat Spiritus?Â« Ex hoc loco quid inferri possit, si diligentius aduertatur, neminem ullum de illibato uirginis conceptu dignius fuisse arbitratum in confessum ueniet.

Sed enim mirum in modum Guiberti sensum illustrabit beati illius acerrimi Ecclesie propugnatoris,  Paschasii Ratberti Corbeie antique abbatis sententia; sane singularis est et exosculanda: cumque hactenus aureum prorsus tanti uiri opus De partu uirginis delituerit, donec a nobis publicum fiat, pergratum iri puto uetustioris theologie studiosis, si fragmentum prolixius attexam:

Â»At uero beata Maria, licet ipsa de carne peccati sit nata et procreata, ipsaque quamuis caro peccati fuerit, non tunc iam quando preueniente Spiritus  sancti gratia ab angelo pre omnibus mulieribus benedicta uocatur: Spiritus sanctus, inquit, superueniet in te, et uirtus Altissimi obumbrabit tibi . Alioquin si non eodem Spiritu sancto sanctificata est, et emundata, quomodo caro eius non caro peccati fuit? et si caro eius de massa prime preuaricationis uenit, quomodo Christus uerbum caro sine peccato fuit, qui de carne peccati carnem assumpsit, nisi quia uerbum quod caro factum est, eam primum obumbrauit, in quam Spiritus sanctus superuenit, et uirtus Altissimi eam totam possedit? Propterea uere caro iam non caro peccati fuit, in qua Deus se totum infudit, et uerbum quod caro factum est, sine peccato ad nos uenit, qui iure non solum legem nature uitiate in nascendo non tenuit;  uerum nec legem prime originis quam haberent femine, si mandatum seruasset mater omnium Eua in paradiso. Alias autem quomodo, Spiritu sancto eam replente, non sine originali peccato fuit, cuius etiam natiuitas gloriosa catholice in omni Ecclesia Christi ab omnibus felix et beata predicatur? Enimuero si non beata esset et gloriosa, nequaquam eius festiuitas celebraretur ubique ab omnibus. Sed quia tam solemniter colitur, constat ex auctoritate Ecclesie, quod nullis quandoque nature subiacuit delictis, neque contraxit in utero sanctificata originale peccatum. Unde, etsi Ieremie dies atque Iob maledicta pronuntiatur, dies, inquam, natiuitatis eorum, dies tamen quando inchoata est felix Marie natiuitas, beata pronuntiatur et colitur religiose  satis. Quod si in peccato esset, iure maledicta diceretur et gemebunda, potius quam benedicta, quando nuntiatum est patri 562 eius quod nata esset in seculo. Nunc autem, quia uniuersam benedictione sua beata uirgo Maria illustrat Ecclesiam, non merito sanctificata in Spiritu sancto colitur ueneranda? Nullius igitur natiuitas celebratur in mundo, nisi Christi et eius, atque beati Ioannis. Sic et beata uirgo Maria nisi in utero matris sanctificata esset, minime natiuitas eius colenda esset. Nunc autem quia ex auctoritate totius Ecclesie ueneratur, constat eam ab omni originali peccato immunem fuisse, per quam non solum maledictio matris Eue soluta est, uerum etiam benedictio omnibus condonatur. Quod si preclara sanctissime uirginis Natiuitas  uniuersaliter tam sancta et tam gloriosa iure colitur et ueneratur, quanto magis ipsa quando ab angelo iam gratia plena officiosissime salutatur? Nam cum dicit ei: aue, celeste uenerationis obsequium exhibet, cum autem dicit gratia plena, ex integro iram exclusam ostendit et restitutam gratiam declarat. Cum dicit benedicta tu, fructum benedictionis demonstrat, quia quando Spiritus sanctus  in eam aduenit, totam defecauit a sordibus uirginem et decoxit, ut esset sanctior quam astra celi. Porro quando uirtus Altissimi totam eam adumbrauit, factum est ut eius in utero ueniens uerbum, quod erat in principio sempiternum apud Patrem, caro fieret ex tempore, et habitaret in nobis.

Â»Audiant igitur noui disputatores, et inuestigatores noui et inauditi partus; audiant et intelligant primum, quia uiri sunt, quomodo bene disputare queant de natura et sexu mulierum. Deinde recogitent, ut qui naturam requirunt, et communem legem nascendi, ubi totum diuinum est et ineffabile, diuina uirtus quod operatur. Generationem eius quis enarrabit?  Nam quis hoc loco pro impossibili accipitur, quia nemo sanctorum est, qui  non dico diuinam, uerum etiam qui humanitatis eius generationem ad liquidum queat enarrare, quamuis utrasque omnes debeant credere? Hinc ergo colligitur quod superstitiosa sit istorum concertatio, et superflua disputatio, qui dicunt ostia uentris et uulue eum aperuisse, et colluuionem sanguinis ut ceteri omnes, et secundarum spurcitias post se traxisse; in quibus omnibus gemitus et dolor multiplicatur, tristitia, et erumne augentur, ut nemo sine his pariat filium. Sed absit a cordibus fidelium, ut tale aliquid suspicentur de Maria uirgine, que pro maledictione prime originis benedictionem attulit mundo! Unde et ipsa siquidem, ut dixi, ab angelo benedicta predicatur in mulieribus, et salutatur officiosissime ut Mater Domini pre omnibus gloriosa,  nec non et ab Elizabeth in Spiritu prophetie benedicta  pronuntiatur, et benedictus fructus uentris  eius creditur et ueneratur. Ergo in qua, et per quam tanta benedictio effloruit, et gratia manauit, non est credendum quod eius puerperium doloribus et gemitibus more feminarum subiacuerit. Et quia beata Dei Genitrix tristitiis non subiacuit et erumnis, libera ab omni maledictionis neuo fuit, quam Spiritus sanctus adimpleuit, et totam Domino dedicauit, quam uirtus Altissimi obumbrauit, et ex sanctificata carne uirginis uerbum carnem assumpsit, et conniuit in unitate persone.Â«

Et multis interiectis uirgines alloquens: Â»Eximie pietatis honor et decus uirtutis, beatissime uirginis pudicitiam predicate incorruptam, et incontaminatam,  et ab omni contagione prime originis alienam,Â« etc.

Denique sub finem: In qua  uexilla uirtutum micarunt, nullum peccatum prime originis uiguit.

Huc usque Paschasius, qui Carolo Magno imperante florebat, nempe duobus seculis ante Guibertum.





AD LIBROS DE PIGNORIBUS SANCTORUM

  EPIST. NUNCUP.---Sancti Symphoriani abbati Odoni. Hic postea episc. Beluacens. consecratus est sub an. 1135 . Abbatia uero S. Symphoriani exstat Beluaci a Drogone eiusdem urbis antistite fundata 1035 quam monachi Benedictini possident. Plura de San-Symphoriano cenobio scire cupis? adi Louuet. Hist. Beluac. tom. I, atque Ant. Loysel., ubi supra pag. 252 et 301.

In hoc De pignoribus sanctorum tractatu Guibertus, non profane, non lucri gratia, sed religiose, sed secundum scientiam, sed spiritu colendas esse sanctorum exuuias haud imperite contendit. Nec mirere si prolixis adeo sermonibus in reliquiarum falsarios, adinuentores, ac specie pietatis easdem populo uenerandas  exhibentes, inuehatur. Etenim hac ipsa tempestate tot et tam diuersi irrepsere pestiferi errores, et tam nefanda pecuniarum libido ecclesiasticos religiososque uiros, quo celebriores suas redderent ecclesias, cepit, obcecauit, ut non mirum si auctor eas pluribus in locis huiusce tractatus exagitare uideatur; nedum pietatem, cultumque reliquiis uelit denegari, imo uero ad religionis Christiane accessionem, gloriamque Dei adaugendam plurimum conferre profiteatur. Â»Ceterum si quid, ait ille in prefatione, senserim ex fide, sensa tota fidei securitate protulerim, si quis melius sentiat uelim.Â«

 Cui non semel Augustinus, sed locis pluribus  refragatur. Tomo Iu, De sermone Domini in monte, c. 20; et t. uI Cont. Adimantium. l. l. I, c. 17.

 Abbatem quemdam, quem sanctum Pyronem lectio illa agnominat. Simile quid habes, cap. Audiuimus, De reliquiis et ueneratione sanctorum. Â»Audiuimus quod quidam inter uos, diabolica fraude decepti, hominem quemdam in potatione et ebrietate occisum, quasi sanctum  uenerantur.Â«

 CAP. I.---Nec illud excidit quod Lanfrancus, etc. Quid elicere uelit auctor noster sane non uideo. 563 uerum equidem est B. Lanfrancum aliquandiu, quod annua celebritate S. Elfegum predecessorem suum populus percoleret, non probasse; at ubi colloquium cum sanctissimo discipulo Anselmo habuit,  scrupulum submouit omnem, iussitque celebriori cultu S. Elfegum uenerari. Â»Quam quidem historiam non solum plano dictamine ad legendum, uerum etiam musico modulamine ad canendum a iucunde memorie Osberno, Cantuariensis Ecclesie monacho, ad preceptum illius nobiliter editam ipse sua prudentia pro amore illius martyris  insigniuit, insignitam auctorauit, auctorizatam in Ecclesia Dei legi cantarique instituit.Â« Eadmerus  lib. II uite S. Anselmi. uidesis que ad uitam B. Lanfranci, ipsius operibus prefixam, adnotauimus, pag. 42. E. 2. n.

 CAP. I.---Quid dicam de iis sanctis, quorum finis, aut est in malo propatulus, aut latet utrum bonus an malus, etc. Ea de re capitulare Aquisgranense 42: Â»Ut falsa nomina martyrum, et incerte sanctorum memorie non uenerentur.Â« Cui rei illustrande documentum concilii Africani can. 50, facit mirum in modum: Â»Placuit ut altaria, que passim per agros et per uillas, in quibus nullum corpus uel reliquie martyrum condite probantur, ab episcopis qui locis eisdem presunt, si fieri potest, euertantur. Si autem hoc, propter tumultus populares non sinitur, plebes tamen admoneantur  ne illa loca frequentent, ut qui recte sapiunt nulla ibi superstitione deuicti teneantur. Et omnino nulla memoria martyrum probabiliter acceptetur, nisi ubi corpus aut reliquie certe sunt, aut origo alicuius habitationis uel possessionis, uel passionis fidelissima origine traditur. Nam que per somnia, et per inanes quasi reuelationes quorumlibet hominum ubicunque constituuntur altaria, omnino reprobentur.Â«

 CAP. I.---Sit itaque uidere pontificum, sit populi Dei uidere custodum. Unde capitul. Caroli Magni cap. 28: Â»De ecclesiis, seu sanctis nouiter, sine auctoritate inuentis, nisi episcopo probante, minime uenerentur.Â« Imo concil. Lateran. Iu, cap. 62:  Â»Inuentas reliquias de nouo, nemo publice uenerari presumat, nisi prius auctoritate summi pontificis fuerint approbate. Prelati uero de cetero non permittant illos qui ad eorum ecclesias causa uenerationis accedunt, uanis figmentis aut falsis decipi documentis, sicut et in plerisque locis occasione questus fieri consueuit,Â« etc. Trident. concil. sess. 25, De inuocatione, ueneratione et reliquiis sanctorum.

 CAP. I.---Hos plane qui scrophas circa iugulum, aut uspiam in corpore. Scrofe seu scrofule, siue etiam strume, Â»quas Greci appellant, glandia  sunt obdurata, quibus collum, axille, et inguina frequentissime occupantur.Â« Paulus Aegineta, De  arte med. lib. Iu, cap. 33; Aristot., De part. animal. lib. uIII, cap. 21 et 23; Hippocrat., lib. De gland. sect. 3, init.; et De affect. sect. 5, post med. De diuersis strumarum generibus Bartholom; Perdulcis lib. XIu, cap. 27. Curandi autem pestiferi strumarum morbi prerogatiuam regibus Francorum diuinitus esse concessam, tradunt scriptores; et hec hodieque perseuerat.

Ceterum quia complures in hoc argumento desudasse  scio, atque adeo multiplices occurrunt opiniones, ab his haud inconsulto  expediendum me putaui. Legant qui uoluerint neotericos auctores, Hubert. Morum lib. III, De sacris unctionibus, cap. 5, qui feliciter admodum  hac de re scripsit. Et Guillel. Du Peyrat, lib. II Hist. Eccles., cap. 56 et seq. Ritus uero qui suo euo obseruari solebant exarauit Stephanus de Conty Corbeiensis cenobita decretorum doctor, Historia ms. regum Francorum: Â»Predicti reges singulares, quilibet ipsorum fecit pluries miracula in uita sua, uidelicet sanando omnino de uenenosa, turpi, et incommoda scabie, que Gallice uocatur Ã©crouelles. Modus sanandi est iste: Postquam rex audiuit missam, affertur ante  eum uas aque plenum, statim tunc facit orationem suam ante altare, et postea manu dextra tangit infirmitatem, et lauat in dicta aqua. Infirmi uero accipientes de dicta aqua, et potantes per nouem dies ieiuni cum deuotione, sine alia medicina omnino sanantur. Et est rei ueritas, quod innumerabiles sic de dicta infirmitate fuerunt sanati per plures reges Francie.Â« uiuebat Stephanus anno 1400. At uero eiusmodi ritus obsoleuisse, testis est qui supra Du Peyrat, cap. 61. Qui quidem cap 60, post med., ex uerbis Guiberti: Me ei coherente, et etiam prohibente, coniicit ab eleemosynis fuisse regi Ludouico Grosso: cui coniecture quominus assensum prebeam prohibet ipsemet Guibertus: siquidem hac fuit dignitate auctus, num in uita ubi minutatim  suos actus percurrit, officium illud preterisset? Non facile credi potest.

Notandum tandem est, auctore nostro antiquiorem hactenus  qui de hacce regum nostrorum prerogatiua disputarit, reperiri neminem.

 CAP. II.---Mulier quedam ad ecclesiam proprium infantulum suscipiende causa communionis adduxerat. uides ad hanc tempestatem et ultra  infantibus communionem corporis Christi in ecclesia administratam. Adi, si placet, B. Lanfranci epist. 33, et obseruationem nostram ad eamdem; Arcudium lib. III De Eucaristie sacramento. Qui uero ipsis infantibus ac potissimum recens aqua Christiana tinctis traderetur sacra  communio, indigitat epistola ad S. Florentii abbatem Gilbertus Pictauiensis antistes, quam 564 quod plurimum illustrandis Ecclesie antiquis institutionibus conferat edere iuuabit:

Epistola Gilberti Porretani Pictauorum episcopi.

Â»Gillebertus Dei grata Pictauiensis episcopus, dilecto in Christo Mattheo eadem gratia abbati Sancti Florentii, salutem in Christo.

Â»Placuit uobis nostram consulere paruitatem super cuiusdam obliuionis casu, qui nuper in ecclesia uestra dicitur contigisse: quod uidelicet super altare pane posito in Eucaristiam consecrando, et calice uacuo presbyter omnia uerba, que sacramento panis et uini pertinent, usque ad panis infractionem  dixerit. Quando discooperto calice se cognoscens errasse, positis in calicem uino et aqua, non modo super calicem, uerum etiam super panis hostiam consecratam, sacra consecrationis uerba iterauit. Pro quo facto quid uobis, quid illi presbytero, quid de illa hostia faciendum sit, queritis. Nos autem non ex sensu nostro nouum aliquid, sed quid a prudentibus uiris super simili casu consilium olim audiuimus, hac a uobis quesita responsione commemoramus. Cum enim simile factum ad aures quorumdam prudentium peruenisset, presbyterum de negligentia corripiendum iudicauerunt, et conuentum pro ipso oraturum prouiderunt. Hoc igitur exemplum securi consulimus, ut presbyter uester ad tempus oblationis hostia abstineat, et interim  quibus prouidebitis siue ieiuniorum, siue aliis corporis castigationibus, et non tantummodo suis, uerum etiam uestris, totiusque conuentus orationibus expiatus, mereatur offerre. Cui tamen, non de erroris conscientia, que, cum est contumax, heresis dicitur, sed ex illusionibus, que sepe recte credentium lumbos implent, huius obliuionis contingit casus; breuior tempore, initio, passione, castigatione huius penitentia poterit esse. Quoniam uero in altero, siue panis, siue calicis sacramento, post illas que ex more fiunt per presbyterum consignationes, totus est Christus, a iam consecrati panis reconsignatione omnino debuit abstinuisse, et a uini et aque in calice prius uacuo, infusione, satisfacere potuit; et sine illa sacrorum uerborum iteratione  in sacramento panis, Christo communicasse, quoniam et pueri baptizati in solius calicis, et infirmi in solius panis sacramento sepe communicant, et nichilominus, quantum ad rem ipsam, et ad incorruptionis future sacramentum, accipiunt quantum illi a quibus, in utroque, panis scilicet et calicis sacramento, in Ecclesia de ipsa mensa Dominica Christus assumitur. Hec ad inquisitionem uestram, etsi minus plene, tamen fideliter respondemus, de uestra caritate confisi, que, quod parum est, reputat multum, et quod mutilatum, perfectum. Addentes quod nos ipsi, ne huiusmodi obliuionibus siue ministrorum nostrorum, siue nostris possimus decipi, facere consueuimus. Cum enim ministri nostri uinum in calicem oblaturi infuderint,  de miscenda uino aqua non eis credimus, nisi iam oblato nobis pane et offerendo calice, uel ipsi pre oculis nostris aquam infundant, uel nobis aquamanili tradita, eam calici misceamus. Sic enim et minister sacerdos manet indubius, et sine obliuionis cuiusdam casu indemnis.Â«

Quam epistolam morum grauitate atque erudione, scriptisque clarissimus Nicolaus Camusat, Ecclesie Trecensis canonicus, mihi amicissimus ultro concessit: et hanc e ueteri eruit Grandimontensis ord. Rituali. Consona his docet Hugo uictorinus De sacramentis lib. I, c. 20: Â»Pueris recens natis idem sacramentum in specie sanguinis est ministrandum digito sacerdotis; quia tales naturaliter  fugere possunt,Â« etc. Circa infirmorum communionem obseruare pretium opere est quod Arcudius ubi supra, cap. 56, refert, Grecos sacratissimam Eucaristiam, quam preparant pro infirmis in cena Domini per modum uiatici, sanguine Domini tingere solere. Et morem istum quibusdam in locis Ecclesie Latine receptum constat ex concilio Turonensi : Â»Ut presbyter habeat pyxidem aut uas tanto sacramento dignum, ubi corpus Dominicum diligenter recondatur, ad uiaticum recedentibus a seculo. Que tamen sacra oblatio intincta debet esse in sanguine Christi, ut ueraciter presbyter possit dicere infirmo: corpus et sanguis Domini proficiat tibi.Â« Concilium Bracharense III, nichilominus can. I interdixit  sacerdotibus, Â»Eucaristiam uino madidam populis pro complemento communionis porrigere.Â« Legendus hac de re Radulphus de Riuo de canon. obseruant. lib. Propos. XXIII, sub finem; qui affatim testimonia subministrat.

Statutum adiicerem ordinis Cluniacensis, ni infra de morte proximis agens integrum proferre deberem. Temperare attamen mihi non possum quin quantum cure, quantum nitoris, quantumque uenerationis et obseruantie prestare soliti fuerint Benedictini erga augustissimum Eucaristie sacramentum, huc attexam, nempe caput 55 antiquorum statutorum Cluniacensium abbate S. Hugone conditorum.


De Hostiis quomodo fiant.

 De his que pertinent ad Eucaristiam sacrosancti mysterii, quia dignum est, 565 ut cum summa reuerentia et diligentia gerantur, consequens est ut ipse quoque gerendi modus non taceatur. Cum enim quotiescunque oportuerit, eas fieri sit necesse, precipue tamen ante Domini Natalem, uel sancte Resurrectionis diem fieri solent. Cum autem brumali in tempore prolixiores sint noctes, licet ante prandium fratribus operari amplius; nam post prandium huiusmodi opus gerere non licet.

Â»Frumentum de quo faciende sunt hostie, quantumlibet bonum sit naturaliter et purum, tamen granatim eligitur; nec per alias personas quam per ipsos fratres colligitur; deinde in saccum non qualemcunque,  sed qui ad hoc solum de bono panno consutus est, reseruatur. In quo colligatum commendatur uni famulo non lasciuo, qui portans illico ad molendinum molam lauat utramque, operitque sursum et deorsum cortinis; seipsum induit alba, et super caput mittit et alligat superhumerale idem amictum, ut nil de facie preter oculos possit apparere. Ita ergo molit: ita farinam cribrat, primo cribro quoque diligenter abluto.

Â»Maior ecclesie custos si non est sacerdos uel diaconus, uicarium sibi querit ad hoc opus perficiendum; duos etiam alios de his ordinibus, huius rei gnaros perquirit, accepta licentia a priore et unum conuersum: hi quatuor finitis nocturnis se calciant, facies manusque lauant, et capita pexunt:  secedunt deinde ad altare Sancti Benedicti, et ibi cantant matutinas laudes, primam quoque simul, et septem psalmos cum letania, reliqua psalmodia interim dilata.

Â»Deinde illi tres qui sunt alicuius ordinis induunt se albis, et humeralibus, ut supra dictum est de famulo: sunt enim albe, et amictus quidam huic solo negotio deputati; quorum unus farinam conspargit, et uehementissime compingit super tabulam nitidissimam habentem limbum in circuitu, aliquantulum in circuitu superficie altiorem, ne aqua effluere possit. Conspergunt eam aqua frigida, quia inde fiunt hostie candidiores: a duobus uero reliquis hostie formantur. Aqua uero non in alio uase defertur, quam in quo solet ad missas deferri Ferramentum, in quo sunt  coquende, caracteratum tenet conuersus, manusque induit chirotecis. In ferramento possunt simul . . . . . . hostie poni; unde inter baiulum ferramenti, et formatores hostiarum, ponitur tabula, et super hanc duo sunt pali infixi, super quos lignum habetur transuersum, super quod ponitur ferramentum ad hostias imponendas; que non fuerint cocte cultello abraduntur, et cadunt in disco deorsum in tabula imposito, et linteo iugiter cooperto, nisi quando hostie abraduntur.

Â»Canunt psalmodiam que remansit, et si uoluerint horas de Sancta Maria; ad alias omnino horas tenent silentium: et summopere cauent ut non modo saliua, sed nec flatus eorum aliquomodo ad hostias pertingere possit. Solus conuersus, si quid  opus fuerit, breuiter famulis innotescit; qui faciunt focum nonnisi de aridis lignis, et ad hoc de industria preparatis. Ipsi autem hostiarum operarii eo die non cum fratribus, sed potius cum seruitoribus reficiunt, et pro tanti laboris leuamine, habent de apocrisiario ad prandium pictantiam et pigmentum,Â« etc.

Hec oro reuoluant, ac tota mente tacitus perspiciant qui diuinam rem hancce minus circumspecte, imo non secus et cetera seculi negotia atque artes infimas pertractant.

 CAP. II.---Et puerulus rerum adhuc omnium inscius, etc., exclamat ad matrem, etc. Â»Similiter euenit in Andegauensi ciuitate,Â« etc., inquit  Robertus de Monte in Chronico. uide sub annum 1182.

 CAP. III, Â§ I.---Ut etiam Matris Dominice corpus resurrectione glorificatum dicere non audeat. Uti produnt antiqua martyrologia Usuardi, die 15 Augusti: Â»Dormitio sancte Dei genitricis Marie. Cuius sacratissimum corpus, etsi non inuenitur super terram, tamen pia mater Ecclesia eius uenerabilem memoriam sic festiuam agit, ut pro conditione carnis eam migrasse non dubitet. Quo autem uenerabile illud Spiritus sancti templum nutu et consilio diuino occultatum sit, plus elegit sobrietas Ecclesie cum pietate nescire, quam aliquid friuolum et apocryphum inde docendo tenere.Â« Hec Usuardus. Â»Porro Dei EcclesiaÂ«  Â»in eam partem propensior uidetur, ut una cum carne assumpta sit in celum.Â« Quod inter alios  Beda Ephemeride mens. Aug. 18 Kalend.

Octaua et decima mundi lux, flosque Maria
Angelico comitata choro petit ethera uirgo.
Atque id quidem affabre sciteque probat Guibertus noster.

 CAP. III, Â§ II.---Caput Baptiste Dominici cum Constantinopolitani habere se dicant, Angeriacenses Monachi idem se habere testantur. Hisce de S. Ioannis capite controuersiis haud immoror; etenim nil certi quit statui, nisi quod omnia incerta; nec non et a doctioribus ante me multis ultro citroque  disputatum est: ea de re lubens calamum subtraho, ac sileo. Consule Baronium Annal. Eccles. ad annum 391 et 1025 ac not. in Martyrolog. Roma. die 29 Augusti.

Ceterum nouissime omnium, de uariis agens inuentionibus, ac translationibus 566 capitis sanctiss. precursoris Henricus, Spondanus obseruat. ad an. 1024 epito. Annal. Eccles. subdit ista: Â»Denique quod diuerse Ecclesie gloriantur de possessione eiusdem capitis, ita rem definitam uoluit Robertus le uiseur, theologus Paris. et canonic. Ambia. qui peculiarem ea de re tractatum habuit, ut Angeliaci fuerit pars cranii missa a Constantino Copronymo imp. ad Pipinum regem Franc. eiusdem Angeriacensis cenobii conditorem; Rome in ecclesia  S. Siluestri pars altera cranii; Auguste pretorie in finibus subalpinorum, maxilla altera; altera Lugduni; Ambiani uero, excepto mento, a labio superiori usque ad partem frontis.Â« Et paucis interiectis: Â»Cum de his nil usquequaque certum asseri posse uideatur, de his interim liceat  quod olim pretores edicto proposito iis qui se rem aliquam possidere affirmarent: Â»Possidete uti possidetis.Â« Laudanda uero pietas eorum qui his sacrosanctis pignoribus cupiunt sibi peculiare tanti precursoris patrocinium adsciscere.Â« Quo tempore ille sancte Ioannis reliquie Ambianum translate fuerint  uis  nosse? inspice prefatum Roberti le uiseur Tractatum.

 CAP. III, Â§ II.---Plane decessor meus Ambianensis cum corpus Firmini martyris, etc. Duo seculi huius auctores, contraria de sancto Firmino asserentes, occurrunt: Guibertus abbas Nouigentinus, et Nicolaus S. Crispini Suessionensis monachus. Ille uir grauis et mature etatis; hic adolescens, qui uix pubertatis annos excesserat cum scriberet: alter cetaneus; suppar alter; insignis doctrina ac dignitate primus; secundus simplex cenobita, et notus solummodo ex uita sancti Godefridi Ambian. ep. quam et relatione quorumdam contexuit. Utri fidem adhibebo? Guibertone abbati, nullum de corpore S. Firmini repertum testimonium,  dum sanctus ille antistes capsulam aperuisset, attestanti? An monacho Suessionensi, corpus in eadem capsula inuentum ipsissimum esse S. Firmini asseueranter probare conanti? Rem discutiamus; erit, spero, lectori haud ingratum

Sic itaque se res habet hic apud Guibertum. Â»Plane decessor meus Ambianensis episcop. cum corpus Firmini mart. ut putat, quatenus de theca in thecam efferret, nullum inibi pitacium, ne unius quidem littere testimonium, quis ibidem iaceret, inuenit. Qua de re urbis episcopus plumbee lamine mox inscripsit, quod illic conderetur Firminius martyr Ambianorum episcop.Â« Hec ille.

Nicolaus uero lib. II, cap. 26, uite sancti Godefridi, posteaquam retulit B. Godefridum multos  ante dies populum, uti munera ad capsulam conficiendam offerrent, prepararentque sese ad reliquiarum translationem, adhortatum fuisse, hec subdit: Â»Postquam loculus accurate confectus fuit, ad eam diem, quo erant transferende reliquie, tantus eo aduenit hominum cetus, ut tota Europa confluxisse uideri posset. Tum episcopus cum aliis sacerdotibus accessit ad locum, ubi celestis ille seruabatur thesaurus, sacrasque reliquias, cum multo tremore omnibus uisendas exposuit, etc., deinde populum dimittit. Huic autem spectaculo non interfuere, qui Ambianensis urbis suburbana loca habitant. Accedunt igitur ad Godefridum, orant ut ipsis quoque B. Firmini sacras reliquias ostendat. At ille ualde admirans: Ubi, inquit, nudiustertius  fuistis, quando mea manu eas omnibus comtemplandas exhibui? Afferunt alii alia, etc. Flectitur tandem uir pius et in celebritate Omnium Sanctorum, premisso ieiunio, ait se precibus satisfacturum.Â« Quod effecisse, necne, nil retexit auctor.

uerumenimuero quid eiuscemodi Nicolai sermonibus colliget lector eruditus, nisi  istos ex industria compositos uti fucum faceret, obnubilaret ueritatem? At hec omnia uincit, seque tandem profert in apricum. Ecque amabo illius narrationis connexio? Testatur credulus ille Nicolaus tot populos Ambianum, quo sacra Firmini pignora uenerarentur, conuenisse, Â»Ut tota Europa confluxisse uideri posset.Â« Deinde: Â»Huic autem  spectaculo non interfuere, qui Ambianensis urbis suburbana loca habitant.Â« Qui oro te suaderi potest ut tota Europa ad reliquiarum patroni Ambianorum ostensionem confluxisse uideri posset, ac suburbani nichilominus occlusas continuo habuissent aures, fuissent oculis capti, inebriatiue obdormissent toto die. Nutabunda utique narratio! Ac proinde Guibertus, sin testis oculatus, uel ceuus potiori iure audiendus est; uir sane iusti uerique amantissimus, qui nemini, ubi uitium, ubi falsitatem, ubi catholice fidei corruptelam, ubi labem ecclesiastice libertatis reperit, nil parcere, nil dissimulare nescit; quemadmodum luce meridiana clarius scripta ipsius euoluenti patescet.

Quo demum in loco pretiosum Firmini pignus  requiescat, paucis declarat abbas noster. Â»Nec mora,Â« scribit ipse, Â»in monasterio Sancti Dionysii  idem actitatur. Parata ab abbate ornatiori capsa dum inde extollitur, dum cum membris caput euoluitur, membranula in martyris naribus reperitur in qua quod esset Firminus Ambianensis martyr expromitur.Â« At ne auctor gratis, seu bile mota isthec asserere quis credat, antiquam libet eruere translationem, Dagoberto I, Francorum rege precipiente factam, e Piquiniacensi castro in Sandionysianam ecclesiam.

567 Â»Tempore gloriosi ac piissimi regis Francorum Dagoberti, Hunnorum gens corde ferocissima, procera corpore, bellis assueta, plus de propriis uiribus quam de diuino presumens adiutorio,  circumiacentes prouincias sibi tyrannice subiugabat; nec istud ei sufficiens uidebatur, sed audiens precellentem regni Francorum regisque gloriam, idem regnum ausu temerario suo dominatui submittere proposuit: initoque consilio cum Flandrensibus eos sibi ad propositi consortium facinoris conciliat, freta pariter ciuium urbis Arabianensium auxilio et consensu. Et ecce preparatis ad bella necessariis, casus sibi futuri nescia, cum suis complicibus uersus Franciam mouet castra. Quod quidem peruigilem regis Dagoberti prouidentiam latere non potuit. Qui conuocans fidelissimam sibi Francorum militiam totum de diuino, et specialis sui Francorumque protectoris Macarii, scilicet Dionysii sociorumque eius patrocinio, celeriter suis occurrit aduersariis ad locum,  qui Leo tunc temporis dicebatur. Quid plura? uenit dies certaminis, et diu multumque hinc inde certatum est. Hunnis cum sociis complicibus acriter decertantibus feruore et desiderio consummande, prout estimabant, nequitie, Francis econtrario pro patrie libertate. Interea diuina clementia, que superbis resistit, humilibus autem dat gratiam, regis Francorumque fidem et animi pietatem misericorditer respiciens, et perfidam Hunnorum superbiam, istorum brachia confortauit, aduersarios intantum humilians, ut uix saltem unus euaderet qui belli euentum ad patriam reportaret; et facta est in eodem loco a Francis tanta strages, tantaque Hunnorum sanguinis effusio, ut idem locus qui prius Leo uocabatur, ex tunc et deinceps gentis illius idiomate  diceretur Lyons-en-santez, quod Latine leo in stagno sanguinis potest dici.

Â»Hunnis ut dictum est penitus interemptis, nec sic tamen Dagoberti regis ira deferbuit, donec de ciuibus urbis Ambianensium, qui Hunnorum contra se tyrannidi consenserant, condignam acciperet ultionem; quod eosdem ciues non latuit, qui non immerito uehementer tremefacti, propria eos remordente conscientia, qua se iudice nemo nocens absoluitur, communicato inter se consilio, episcopus eiusdem ciuitatis, et clerus, et populus, corpus gloriosi martyris, et episcopi eiusdem urbis Firmini, aliasque reliquias cum thesauris ecclesie, ad quoddam municipium, quod Pinquigniacum dicitur, transtulerunt:  Quod idcirco factum est, quia ciuitas parum munita contra regis impetum uidebatur. Castrum autem illud, et natura loci, et manuali artificio, et bellatorum audacia fortissimum, et uelut inexpugnabile putabatur. Sed Â»non est prudentia, non est sapientia, non est consilium contra DominumÂ« .

Â»Rex igitur cum Francorum exercitu, predictam adiens ciuitatem, paucis obstantibus, sine multa difficultate ingreditur; hostes cum regia indignatione aggreditur; quosdam interficit, aliis carcerali custodie mancipatis, nonnulli uero fuge presidio mortis periculum euaserunt. Rex igitur Dagobertus, gloriosa de hostibus potitus uictoria, ne, quod absit, ad gloriosos protectores suos Macarium, scilicet Dionysium  sociosque eius, reus ingratitudinis remearet, diuino tactus speramine, hoc deliberauit apud se, quod munus eis, omni thesauro pretiosius, in recompensationem ab eis impensi sibi manifesti patrocinii reportaret. Unde dispositis ex parte regia in prefata ciuitate custodiis, uersus Piquigniacum uertit exercitum, ubi certissime ab incolis didicerat, propter metum regie maiestatis, uenerabile corpus sanctissimi martyris et episcopi Firmini, cum aliis fuisse reliquiis occultatum. Sed quid facerent custodes municipii eiusdem, nisi quod ipsa rerum necessitas facere compellebat? arma deponunt, se et sua regie uoluntati subiiciunt, ipse uero misericorditer erga ipsos se habuit, sicut regiam in tali articulo decuit dignitatem.

 Â»Subiecto sibi prefato municipio, rex prouidus et discretus, ut opere compleret quod antea mente conceperat, iure uictoris utens, cuius sunt omnia que fuerant deuictorum, accedit ad locum ubi pretiosas sanctorum reliquias repositas fuisse didicerat, corpusque uenerabile sanctissimi martyris et episcopi Firmini, cum omni reuerentia leuat de latebris, indignum iudicans ossa tanti martyris diutius in tenebris occultari. Deinde conuocatis magnatibus Francorum exercitus, eis auctoritate regia precepit, ut inde sacratissimum corpus cum honore debito summoque, ad dilectam sibi pre ceteris ecclesiam transferrent, ipso cum suis familiaribus humiliter subsequente.

Â»uenerabilis autem conuentus eiusdem Ecclesie  audiens regem cum nobili triumpho reuertentem de prelio, secumque pretiosas deferentem reliquias, occurrit ei solemniter, ipsumque cum hymnis et laudibus, sicut regiam maiestatem decuerat, in ecclesiam introduxit. Rex uero sacratissimi corpus martyris, quod secum detulerat, ueluti thesaurum impretiabilem, super altare sanctorum Martyrum propriis manibus deuotus obtulit; quod conuentus cum ineffabili gaudio suscipiens, super altare Sancte Trinitatis, quod in choro monachorum situm est, sublimiter et honorifice collocauit.Â«

568 Hucusque uetus codex ms. Bibliothece S. uictoris Paris. Et hanc profecto translationem Nicolaum Gillium a Francis. Belforestro adauctum minime  latuerat de Dagoberto I agens; qui, Ambianensibus subactis, captoque Pequiniacensi castro, Â»corpus S. Firmini, ait ille, cum aliis lipsanis ac thesauris transportauit; et ea ecclesie S. Dionysii obtulit, que etiamnum cernuntur ibidem.Â«

Que cum ita sint, an non fides pluribus in locis est Nicolao Sues. deneganda  quippe qui ex solo uulgi rumore, siue ex cerebro attexuerit plura? quibus reclamatum fuisse suo ipse prologo ad lectorem conqueri uidetur: Â»Quod si quis impudenter oblatrare, et carpere nos uelit, cur non tam uisa quam audita referamus,Â« etc., epistola nuncupatoria, cum que de S. Godefrido uerba facturus erat, plurima ex parte minimi pensi fore  suboleret, Rohardum affatur ad hunc modum: Â»A tanti uiri piis laudibus exprimendis hinc me reuocabat etatis immature debilitas  hinc uero humilis scientiola maxime retrahehat. Nam ut de reliquis taceam nondum complexionem syllabarum, nondum ipsius alphabeti elementa plane cognoueram,Â« etc.


Parergon de priuilegiis abbatie S. ualerici.

Atque ut sole clarius innotescat quam turpiter Nicolaus errauerit, nostraque de sancto Firmino solida sit assertio huic loco conueniens, que is ipse tam belle lib. II, c. 9, describit, radicitus excutere; cum maxime plerosque magni nominis hac in relatione   cecutisse legerim. Nempe in synodo Remensi supposititia quedam priuilegia, que confecerant monachi S. ualerici diecesis Ambian. fuisse deprehensa. Et sane miratus sum uehementer, ubi acta S. Godefridi a Nicolao delineata percurri, tot summe eruditionis uiros, tam aperto errori subscripsisse, quin et eiuscemodi fabulam inseruisse conciliis. Sed iuuat auctorem audire, remque ipsam ad limam et incudem reuocare.

Narrationem suo  stylo prosequitur lib. II, cap. 9: Â»Cum aliquando uir beatus diecesim suam uisitaret, ad B. ualerici monasterium uenit. Id ubi abbas Lambertus et monachi perceperunt, illico ad cryptam properant, ubi  ille residebat: rogans qua causa eo accesserit? Respondet uir Dei: Hi presbyteri  longe ab Ambianorum ciuitate separati, orant me, ut calices et lintea, in quibus diuina tractantur mysteria, ipsis consecrem. Tum illi magno furore perciti, et uix manus cohibentes: Nunquam, aiunt, ullus Ambianorum episcopus hic consecrationis alicuius ministerium exsecutus est. Cernens uir beatus immodice illos commotos, etc., abiit inde,Â« etc. En dissidii causam: calicum ac linteorum in ecclesia Sancti ualerici consecratio, non monachorum peruersi mores, uti perperam uite sancti Bernardi Clareuall. Interpres Gallicus lib. u, cap. 25, affirmauit.

Ulterius progrediamur cap. 10. Â»Postquam domum  rediit episcopus, conuocato clero exponit eis, monachos Sancti ualerici iactare immunitatem suam, quod et non sint subiecti Ecclesie Ambianensi, seque ab eis cum ignominia repulsum. Id illi audientes ualde commoti sunt, missisque litteris, accersunt abbatem. uenit ille: sed auri sacra fames quid non mortalia cogis pectora? Non pauci ab abbate largitione corrupti eum aduersus episcopum et matrem Ecclesiam acerrime tuebantur. Id uir beatus animaduertens, ad archiepiscopum Remensem causam reiiciendam statuit.Â« Quasi uero abbas a iure episcopali, ac synodali lege exemptus  adeo facile mandatis episcopi, canonicorumque obtemperasset: hoc enim facto causa excidisset; ac propterea commentitia Nicolai uerba  quis non uideat?

Capite subsequenti, Â»Remis celeberrimum procerum Gallie, conuentum tunc habitum contendit. Adfuit etiam uenerabilis Ambianorum episcopus Godefridus. Procedit in medium abbas cum monachis suis, accusat episcopum Godefrid. quod magna ipsum iniuria affecerit, profert litteras commentitias, nulli, preterquam Romano pontifici, ipsos esse subiectos. Leguntur littere iubente archiepiscopo, moxque insultatur episcopo ab illis qui muneribus deprauati erant, etc., ille  parum fidens litteris, quas recitarant, petit eas sibi dari inspiciendas. Accurate igitur illas contemplans et ueste sua leuiter abstergens, fraudem deprehendit, exclamansque: Huc queso, inquit, oculos omnes  aduertite: en membranas et atramentum scripturamque plane recentia, nec Romano more obsignata: rem esse, ut ait Godefridus, comperiunt, etc. Monachi pudefacti, ad Romanum pontificem prouocant, Romamque illico proficiscuntur.Â« Quis color in hoc sermone? Certe quidem puerilia a puero depicta continet: ut puta, Â»Remis celeberrimum procerum Gallie conuentum habitum,Â« cuius nequidem uestigium hactenus reliquere scriptores, nullumque in cartophylacio Remensi inspicere est monumentum.

Deinde si celeberrimus Gallie procerum exstitit ille conuentus, cur oro te, Guibertus noster e Remensi metropoli pendens, Â»uir religiosus, et magne  auctoritatis,Â« ut fert Martyrologium Laudunense antiquius; quique 569 aliquando regi Ludouico adherebat, uelut de seipso tradit De pignoribus sanctorum lib. I, cap. 1. Et Manasses episcopus Suessionens: Â»Wibertus abbas, qui sapientia, et innocentia sua nos sibi ualde conglutinauit:Â« Cur, inquam, non sederit cum aliis regni proceribus? Ad quid ipse toto in contextu operum, in uita presertim, quam affingit synodum Nicolaus, non memorat ille, qui in minutioribus, que suo euenere tempore, diligentiorem exhibet sese? Quin etiam, homo integerrimus, abbatem Sanuallericensem, utpote falsarium  scriptis insectari procul dubio non dissimulasset. Ad Kalendas Grecas conuentus ille celeberrimus

 Preterea haud uerisimile est abbatem, qui potestati suberat nulli, preterquam Romani pontificis , pseudoconuentum Remensem, ad tuendum ius suum, et querimoniam de S. Godefrido habendam, petiisse.

Age uero, qui fieri potest, ut B. episcopus, Â»ueste sua leuiter abstergens, membranas et attramentum scripturamque plane recentia, nec Romano more obsignataÂ« demonstrarit? Recens quippe in membranis exarata non leui abstersione queunt deleri, imo inherent tenacius, difficilius obliterantur. Si autem infers debuisse rugas, tinearum blatarumque rixas, pre se ferre membranas, imperitum te profers; centum siquidem annorum etatem  prope non excedebant; Benedicto scilicet papa uII  sedente Rome, quo tempore instauratum constat Sancti ualerici monasterium ab Hugone duce, post rege Francorum, atque ipso petente indulta priuilegia. At que id etatis habent membrane  uices ac detrimenta temporum sentisse nequeunt agnosci, quemadmodum in dies experimento discimus.

Sed, inquies, monachorum immunitates, Â»Nec Romano more obsignatas, meritoque reiiciendasÂ« animaduerterunt episcopi.  Quid ita? Ridesne,  an serio loqueris? Prius utique constantem traditione continuata morem Ecclesie Romane, in obsignandis subsignandisue litteris probandum fuerat exstitisse; ast potius maris aquas ebibes quam istud demonstres. Contra passim mutasse stylum summos pontifices affatim suppetunt exempla, ex innumeris propemodum pauca, lector, ne stomachum moueamus, seligamus. Concil. Gal. tom. II, pag. 75, priuilegio Remensi, quod Tilpino inscripsit Adrianus papa, sic finem imposuit: Â»Bene uale.Â« Subscriptio priuilegii S. Dionysii, ibidem pag. 114: Â»Scriptum per manum Christophori notarii et scriniarii sedis nostre, in mense Iunio, indict. IX. Bene ualete. Dat. Kal. Iuliis per manum Anastasii primicerii,  regnante Domino nostro et Saluatore Iesu Christo cum Deo Patre omnipotente et Spiritu sancto per infinita secula, anno, Deo propitio, pontificatus domini nostri in apostolica sacratissima Beati Petri sede Xu, indict. IX,Â« tom. III. Indidem pag. 217: Â»Scriptum per manus Zacarie notarii regionarii, et scrinarii S. R. E. in mense Aprili, indict. XI. Bene uale. Dat. Iu Kal. Maii, per manus Tyberii primicerii sancte sedis apostolice, imperante piissimo domino imp. Augusto Ludouico, a Deo coronato, magno, pacifico, imperii an. XIu, indict. XI. Pag. 481. Data III Kal. Septembris, indict. XI, Trecis. Pag. 485. Scriptum per manusÂ« etc., ut in superioribus, sed imperatoris mentio non habetur. Pag. denique 521: Â»Scriptum per  manum, etc, regnante in perpetuum Domino Deo nostro, anno pontificatus domni Marini uniuersalis pape primo, indictione prima.Â«

Subsequentium quoque pontificum subscriptionum formulas referamus. Sergii pape Iu: Â»Scriptum per manus Ioannis scriniarii S. R. E. in mense Iunio, ind. X. Datum Xu Kal. Iulii per manum, etc., anno, Domino propitio, pontificatus domini Sergii Iu pape, in sacratissima sede B. Petri apostoli, ind. X.Â« Et post alia, item altera. Â»Scriptum per manus, etc. Datum per manus, etc., pontificatus domini nostri Benedicti summi pontif., et uniuersalis octaui pape, in sacratiss. sede B. Petri apost. Iu, imperii domini Henrici imp. Aug. anno tertio,Â« etc. Has uidebis subscriptiones tom. II Annal. Baronii, ad  ann. 1012, et Bullarii tom. I, pag. 50 in Gregorio uII. Â»Datum Laurenti, III Non. Septemb., indict. incipiente Xu.Â« Item pag. 52, ex priuilegio uallisumbrose congregationi indulto: Â»Datum Rome per manus Ioannis S. R. E. diac. cardinal., anno Dominice Incarnat. 1090, indict. XIII, uIII Id. April.Â« Et pag. 53: Â»Ego Paschalis cathol. Ecclesie episcopus.Â«

Â»Ego Lambertus Ostiensis episcopus interfui et subscripsi,Â« etc.

Â»Datum Laterani per manus Ioan. S. R. E. diac. card. ac bibliothecarii, uI Kal. Ian.,Â« etc. Ceuus autem erat Paschalis S. Godefrido; et hec quidem subscriptionis formula longe discrepat a superioribus.

 Ex his itaque omnibus liquet Romanos pontifices uariasse suas obsignandi formulas; atque adeo Nicolaum stolide scripsisse, idcirco synodi Remensis Patres priuilegium Sanuallericensium amandasse, quod nec Romano more fuerit obsignatum. Insuper illo sancti Godefridi atque anterioribus seculis, 570 pontifices summi, nec non reges ac principes, diplomata epistolarum instar  sepiuscule transmittere solebant. Neque ita tum frequens usus fuit, uelut sequioribus B. Godefridi maxime temporibus, bullas, siue icones plumbeas apostolicis litteris affigere; quod ex supra positis exemplis perspicuum habetur. Diutule notioribus immorati, ad cetera refellenda  prosequamur.

Pergit Nicolaus cap. 14: Â»Monachi uero Romam ueniunt, munera largiuntur, redeunt ad sua leti et alacres, omnibus pro uoto impetratis a Romano pontifice,Â« etc. Ridicula! Semel, iterum et tertio Sancti ualerici abbatem insimulat hic auctor, canonicos Ambianenses, Remensis conuentus celeberrimi presules, atque ipsummet maximum Ecclesie hierarcham, pecuniis, muneribus corrupisse ac delinisse, quo ueritatem susdeque haberent, et molestia sanctum uirum afficerent, priuarent iure ac proinde corrupti omnes et abominabiles fuerint facti, ut cum Psalmista loquar. Quasi cenobiarcha ille immensis Cresi opibus affluxisset, ut quauis occasione sic pecunias effunderet.

 Deinde in animum facile quis induxerit, abbatem et monachos, insigni techna eorum  Remis propalata, adeo frontem et os perfricuisse, ut extemplo Romam ierint, a Romano pontifice quidquid expostulassent obtinuerint negotio perfacili? nec ullus ex celeberrimo conuentu peruersis hominibus occurreret, neque tanti facinoris premonuisset summum pastorem; quin et actutum ipse, ignota prorsus causa, assensum monachis prebuerit, et ab obedientia eos exemerit episcopali. Apage hec deliramenta!

Capite uero 15, 16, 20 et 21, Romam ea de causa petiisse sanctum Godefridum, atque a pontifice maximo repulsam passum biographus enarrat; sed Bario, quo uenerat uoti soluendi causa, ubi Romam  rediuisset, de eius prudentia, eruditione, sanctitate, iam certior factus Paschalis papa, ab illo ueniam, quod male eum excepisset, exposcit. Â»Tum Paschalis pontifex  litteras ei tradit, quibus inter alia continebatur, abbatem Sancti ualerici cum monachis suis, Ambianensi episcopo, perinde atque patri et pastori, in omnibus parere debere. Ille igitur,Â« etc. Itane uero? Unde igitur in uentilanda toties et refricanda de priuilegiis monachorum Sanuallericensium controuersia, hactenus Ambianenses episcopi in medium producere Romani pontificis quas pretendit ille litteras nequiuerunt? Hac scilicet uia uniuerse prorsus sopite, imo et exstincte permansissent discordie. Ergo Paschalis litteras B. Godefrido nusquam datas, nemo,  mea sententia, qui non aduertat.

Postremo tandem historicus ille opinatissimus fabule sue colophonem addidit in hunc modum, cap. 24: Â»Abbate Sancti ualerici rursus accito B. episcopus profert litteras Paschalis pontificis, dat eas Simoni preposito palam recitandas, etc. Ad pedes B. Godefridi se abiiciunt  ueniam perperam gestorum petunt, nec difficulter impetrant, congrua eis multa irrogata. Ex eo tempore abbatia S. ualerici paret episcopo Ambianensi.Â« Quod si ita se res habet, quare non multo post tempore grauissima lis est, Ambianenses inter atque Sanuallericenses, excitata? Quam ob rem arbitris in partibus  a summo iudice Alexandro  delegatis, et rationibus ab ipsis utrinque auditis ac ponderatis  pontifex demum, post uarias ac prolixas partium disceptationes, abbatem et monachos S. ualerici, quia post hominum memoriam a iure episcopali exemptos arbitri compererant, in possessione retinuit. Atque adeo euidentissime Nicolai conclusionem: Â»Ex eo tempore abbatia S. ualerici paret episcopo Ambianensi,Â« supposititiam, nisi impotens animi, puto, ibit inficias.

Tametsi parergon istud omnibus mihi uidear numeris absoluisse, et aperte boni illius uiri, fictitiam, quam haud dubie ab impostoribus acceperat, diluisse narratiunculam; tamen quod crambem toties recoctam ab osoribus illis, quibus minime stomacho  sunt immunitates monachorum, ingestam perspicio, iuuat omnino priuilegii subscriptionem qua de agitur, queque ansam Nicolao prebuit fabricare fabellam, adiicere. De bullatis Paschalis II litteris, quippe uel consensu aduersariorum sine dubio a Romana sede sunt emisse nil attexendum. Alexandri uero III integram, utpote que uniuersam  dirimit litem, describemus sententiam. Habent igitur hancce Benedicti pape littere subscriptionem.

Â»Scriptum per manum Hugonis notarii regionarii, et scriniarii S. R. E. in mense Aprili, indict. IX. Bene ualete. Datum Kal. Aprilis per manum Stephani episcopi S. R. E., primo pontificatus Benedicti sanctissimi septimi pape in sede B. Petri septimo,  imp. domno Ottone, a Domino coronato, magno imperatore XIII, indict. nona. Amen.Â«

Insultabunt forsan emuli, occlamitabuntque, imperii Ottonis II octauum duntaxat annum  fore computandum.

Quibus ego non meis pretium opere fuerit respondere, at illustriss. cardinalis Baronii uerbis, qui, cum sua minime referat, 571 audiendus est, tom. I uidelicet Annal. ad an. 974 sub finem, hanc perite remore umbram expedit: Â»Defuncto Ottone, inquit, eius filius Otto iunior solus incepit imperare, qui iam cum patre inchoauerat annum sextum: nam ipse in diplomatibus hunc annum numerat sui imperii  sextum,Â« etc.  Itaque ad annum 981: Â»Exstat hoc eodem anno datum diploma Ottonis II imperatoris, etc. In fine autem: Ioannes cancellarius, ad uicem Petri Papiensis episcopi archicancellarii, recognoui et subscripsi. Datum u Id. Aug., anno D. Incarnat. nongentesimo octogesimo primo, indict. IX, regni uero domini Ottonis XXI, imperii uero uIII, indict. nona. Inest sigillum eiusdem, aliaque diplomata eiusdem generis priuilegia continentia ibidem exstant, ut illud datum sexto idus Octob. hoc eodem anno Redemptoris 981, indictione X, inchoata imperii a tempore coronationis decimo quarto, per manus eiusdem Ioannis cancellarii.Â« Hactenus Baronii uerba.

 Quibus ac similibus constat hoc presertim seculo, cum imperatores, tum reges Francorum, imperii siue regni annos a die inaugurationis solitos auspicari nonnunquam. Sequitur tandem


Sententia decretoria Alexandri pape III.

Alexander episcopus, seruus seruorum Dei, dilectis filiis Asselino abbati, et fratribus Sancti Wallerici, salutem et apostolicam benedictionem. Dignum est et rationi conueniens ut, cum ad sedem apostolicam questiones alique deferuntur, etc. Reliqua uide infra in Alexandro III, ad an. 1181

Ad hec pertinet priuilegium eiusdem summi pont. datum eodem anno. Quod inter alia continet que sequuntur: Â»Ad exemplar predecessorum nostrorum pie recordationis 572 Benedicti, et  Paschalis Romanorum pontificum, sub B. Petri et nostra protectione suscipimus, et presentes priuilegio communimus. Imprimis,Â« etc. Deinde multis interiectis: Â»Sententia quoque inter uos et Ambianensem Ecclesiam super impositione abbatis in cathedram electionis tempore, et de cura animarum, necnon et de omni iure parochiali castri S. ualerici, a nobis auditis hinc inde rationibus allegationibusque et iuratorum testium depositionibus de communi fratrum nostrorum consilio lata, unde uos absoluimus, et Ambianensi Ecclesie perpetuum silentium imposuimus. uobis et Ecclesie uestre, sicut in scripto nostro exinde facto noscitur continere, auctoritate apostolica confirmamus,Â« etc.

Priuilegia et immunitates Sanuallericensium comprobarunt  summi pontif. Innocentius III, Gregorius IX, et alii, quos recensere non modo prolixior descriptio, sed et lectori onerosior euaderet, fieretque fastidio. Itaque de his ita, ut qui sancti ualerici priuilegiis derogare  et toties oblatrare ac sibi temperare nequeunt. Saltem se in lumine positos non posse uidere erubescant, et uel amodo claudant ora, ne rectum uerumque amantibus opprobrio fiant.

 CAP. III, Â§ III.---Tanta indissimiliter facta ubique loci memorie mee subiiciunt. Fraudem impiam Adelberti deflet sanctus Bonifacius Moguntinorum archiepisc., epist. 135, ad Zacariam papam: Â»In primeua etate hypocrita fuit, dicens quod sibi angelus Domini, in specie hominis,  reliquias attulisset, et exinde potuisset omnia quecunque posceret a Deo impetrare. Et tunc demum per illam simulationem, sicut apostolus Paulus predixit, penetrauit multorum domos, et captiuas duxit post se mulierculas, oneratas peccatis, et multitudinem rusticorum, dicentium quod ipse esset uir apostolice sanctitatis, et signa et prodigia multa fecisset.Â« Et paulo post: Â»Ungulas suas, et capillos suos dedit ad honorandum, et portandum cum reliquiis S. Petri principis apostolorum,Â« etc. Legeris et hec inter concilia sub eodem Zacaria celebrata. Magnus etiam Gregorius Bonifacio senior lib. III, epist. 30, de Grecis agens, qui corpora mortuorum in campo iacentia effodiebant, recondebantque:  Â»Qui cum deprehensi,Â« narrat ille, Â»et cur hoc facerent, diligenter fuissent discussi, confessi sunt quod illa ossa ad Greciam essent tanquam sanctorum reliquias portaturi!Â« Pretereo nefarium quemdam impostorem, cuius exsecrandas pseudomartyris Iusti reliquiarum nundinas, testis oculatus, graphica descriptione sugillat Glaber Rodulphus lib. Iu, cap. 3: Â»Quod peccatis hominum exigentibus, Domino permittente, a nequam spiritibus aliquando fiant miracula.Â« Abunde ad hunc modum exempla suppeditat Menardus noster in cap. 3 Concord. reg. pag. 125, quem adi, si lubet, nec non Amulonis Lugd. archiep. epist. ad Theobald. Lingon. episcop. a Camuzatio Trecensi canonico editam 1633.

  CAP. III, Â§ III.---Dum ossa uulgaria pro sanctorum pignoribus uenundanda dispertiunt. Notes uelim sacrilegum hoc euo de sacris SS. reliquiis uenditione usum. Unde nec mirum si auctor ipse tam acriter eos qui eiusmodi pestifero commercio incumbebant insequatur: proinde merito concil. Pictauense II, ea tempestate actum, anno 1109, cap. 12 statuit Â»Ut sanctorum reliquias causa pecunie et questus circumferentes, ad predicationem non admittantur.Â« Et cap. Cum ex eo, De reliq. et uenerat. sanctorum: Â»Cum ex eo quod quidam sanctorum reliquias exponunt uenales, et eas passim ostendunt, Christiane religioni detractum sit sepius; ne imposterum detrahatur, presenti decreto statuimus ut antique reliquie amodo extra  capsam nullatenus ostendantur, et exponantur uenales,Â« etc.

 CAP. Iu, Â§ I.---Nunquam legisse me memini quod loculis aureis seu argenteis marmora pura mutarent. Que hac in re Guiberti mens fuerit non habeo perspectum, uerum si coniecturas exponere liceat, duplici de causa capsulas aureas argenteasue improbare uidetur: uel enim quia statim atque ex hac colluuione in celum discesserant suo tempore pii uiri, ipsorum corpora in sepulcris aureis et argenteis recondebantur; quod nusquam in Ecclesia receptum, Â»cum Dei Filius saxo uilissimo obstruatur,Â« fert auctor. Qui et idipsum non ita obscure indicat his uerbis: Â»Que Dei emulatio est, etc., nostro tempore commentetur, quod nulli  unquam religioni, nullis usquam diuitiis exhibitum a seculo comperimus.Â« uel ob peruersum tum probatum plerisque morem, et questum. Quos Dei zelo accensus magnus Bernardus quam uehementer obiurgat, apologia ad Guillelmum abbatem, sub finem: Â»Et ut aperte loquar, an hoc totum facit auaritia, que est idolorum seruitus, et non requirimus fructum, sed datum? Si queris quomodo, miro, inquam, modo. Tali quadam arte spargitur es ut multiplicetur, expenditur ut augeatur, et effusio copiam parit. Ipso quippe uisu sumptuosarum, sed mirandarum uanitatum accenduntur homines magis ad offerendum quam ad adorandum. Auro tectis reliquiis saginantur oculi, et loculi aperiuntur. Ostenditur pulcherrima forma sancti uel sancte, et  eo creditur sanctior, quo coloratior. Currunt homines ad osculandum, inuitantur ad adorandum, et magis mirantur pulchra quam uenerantur sacra.Â« Ab hoc doctore sanctissimo, Aluarus, eo licet inferior multo, minime discrepat lib. II De planctu Ecclesie cap. 76. Â»Multi 573 homines ueniunt ad ecclesiam magis ut delectentur et admirentur pulchra edificia et imagines, quam ut corrigant uitia. Aurum trahit aurum, politus lapis lapides pretiosos trahit. Magis offertur reliquiis deauratis quam pannosis,Â« etc.

Hic peruersitas, non pietas, damnatur. Alioquin inficiari potest nemo, cultu diuino impulsos qui primas, tum sanctitate, tum dignitate tenuerunt,  sanctorum exuuias identidem argento, auro, gemmis circumuestisse et adornasse. Exempla suppetunt innumera; que breuitatis ergo attexere supersedemus. Instar sint omnium S. Saluius Ambianens. Â»Qui sepulcrum S. Firmini auro gemmisque nobiliter decorauit.Â« uite S. Saluii cap. 3. Et S. Audenus in uita S. Eligii lib. I, cap. 32: Â»Hic idem uir beatus, inter cetera bonorum operum insignia, multa sanctorum auro argentoque et gemmis fabricauit sepulcra, id est Germani, Seuerini, Piatonis, Quintini, Lucii, Genouefe, Columbe, Maximiani et Loliani, et Iuliani, adhuc et aliorum multorum, sed precipue Martini Turonis ciuitate, etc. Preterea Eligius fabricauit et mausoleum S. Martyris Dionysii Parisius ciuitate, et tugurium super ipsum  marmoreum miro opere de auro et gemmis: cristam quoque et species de fronte magnifice composuit; nec non et axes in circuitu altaris,Â« etc. Ita ms. codex Corbeiens.

Porro id genus thecarum auro et argento confectarum, atque gemmis sparsim ornatarum, antiquitus in Ecclesia usum inualuisse tradunt Sozomenus lib. IX, cap. 2, in fine; Nicephor. lib. XIu, cap. 45; Aimoinus De mirac. Benedict. lib. II, cap. 19 sub finem.

Solere autem Francos in abside ecclesie capsas sanctorum reliquiis refertas collocare, queis et lintea, ac serica pallia supponebantur, testis est Eginhart. cap. ult. lib. De translat. SS. Petri et Marcellini, apud Surium ad diem 2 Iunii.

 Ad quid demum eiuscemodi in capsulis sacre reliquie asseruentur, docet Theofridus abbas sermo de reliquiis, ante finem: Â»In dispositione sane Dei tanta quasi patrisfamilias domo, uasa in honore esse ac fuisse electi creduntur; ideo et eorum reliquie in uasis aureis atque argenteis, et gemmatis, ac in omnibus que pretiosa sunt, reconduntur,Â« etc. Nec ab his dissimilia effatus est ante Theofridum S. Petrus Damiani, sermone de translatione S. Hilarii, initio.

 CAP. Iu, Â§ I.---Certe si sanctorum corpora sua iuxta nature debitum loca, id est sepulcra seruassent, etc. Eo loci propter impium tantummodo commercium, et falsam hominum religionem, ac  fraudem, Guiberto non probantur reliquiarum translationes, diuisionesque: quam ob causam beatus Augustinus de opere Monachorum cap. 28: Â»Multos hypocritas sub habitu monachorum usquequaque dispersit  circumeuntes prouincias, nusquam missos, nusquam fixos, nusquam stantes, nusquam sedentes; alii membra martyrum, si tamen martyrum membra, uenditant, etc. Siquidem callidissimus hostis  studuit infamare clarissimum monachorum nomen.Â« Quod Theodosio imp. sanciende huiusce legis fuit occasio: Â»Humatum corpus nemo ad alterum locum transferat: nemo martyrem distrahat, nemo mercetur,Â« etc. C. l. ult. De sepulcr. uiolat. C. Theodosius.

 Nihilosecius olim et in hunc usque diem diuersas per Ecclesias unius alicuius sancti ossa dispertire, quo in eumdem populi augeretur deuotio et cultus, stabilem permansisse consuetudinem produnt Euodius De mirac. S. Stephani, lib. I, cap. 2; apud August. in Append. tom. X; Theodoret. Hist. lib. u, cap. 36; Nicephor. lib. uII, cap. 49. Quin etiam scriptores testantur uiros religione conspicuos summa cum deuotione sanctorum gestasse reliquias, uelut S. Germanus Antissiodorensis teste ipsius biographo apud Surium 30 Iul. SS. Benedictus et Maurus, referente Fausto in uita S. Mauri, cap. 3, atque alii quam plurimi. At uero, Â»Per hoc  quod e tumulis eruuntur, membratim huc illucque feruntur, et cum pietatis obtentus  occasio circumlationis exstiterit, ad hoc subeunte nequitia detorqueri cepta est intentionis rectitudo.Â« Quare synodus Bracar. III, cap. 6: Â»Agnouimus quosdam de episcopis, quod in solemnitatibus martyrum ad ecclesiam progressuri reliquias collo suo imponant, et ut maioris fastus apud homines gloria intumescant  Leuite albis induti in sellulis eos deportant. Que detestanda presumptio abrogari per omnia debet, ne sub sanctitatis specie simulata uanitas sola preualeat,Â« etc. Minime autem hocce decreto reliquias a populo coli, uel ipsas deferri ab episcopis improbatur. Â»Quod si etiam episcopus  reliquias per se deportare elegerit, non ipse a diaconibus in sellulis, sed potius pedissequa  eo, una cum populis progressione precedente,Â« etc. uidesis ad ipsum caput adnotationem.

Abest quam longissime ab synodi illius religione et zelo mens eorum qui ecclesiasticam, imo et arctiorem uitam professi, nescio qua pietate, prope dixeram impietate, ducti, purissima sacratissimaque sanctorum ossa minutatim discerpunt, ut auro aut argento, ac gemmis contecta mulierculis fiant ornamenta, monilia, ludibria, et perditis ac dissolutis sepe uiris scelerum species et obtentus. Heu! ecquid ageret, quibus uerbis 574 abbas noster, Patresque prefati synodi, quo nefariam adeo rem e medio tollerent, uterentur. Parco scriptis, ne quid  grauius.

Audiant nichilominus qui tam funesta peste laborant, et corde percipiant, de recto sanctorum pignoribus cultu exhibendo, quamque religiose sint asseruanda quid edoceant, decernantque concilia, et summi ecclesie rectores. Concil. Epaonense A. C. 517 celebratum, cap. 25: Â»Sanctorum reliquie in oratoriis uillaribus non ponantur, nisi forsitan clericos cuiuscunque parochie uicinos contingat, qui sacris cineribus psallendi frequentia famulentur.Â« Caroli Magni capit. 3 Eccles. cap. Â»Ut unusquisque sacerdos ecclesiam suam omni diligentia edificet, et reliquias sanctorum cum summo studio uigiliarum noctis et diuinis officiis conseruet.Â« Gregorius Mag. lib. u, epist. 51, missis SS.  Petri et Pauli reliquiis, sic Brunichildi Francorum regine scribit: Â»Sed ut in uobis magis magisque laudabilis et religiosa possit clarere deuotio, prouidendum uobis est ut sanctorum beneficia cum reuerentia et honore condantur, et seruientes ibidem nullis oneribus, nullisque molestiis affligantur, ne forsitan necessitate exterius imminente in Dei seruitio inutiles et segnes reddantur, et iniuriam, quod absit! neglectumque beneficia sanctorum collocata sustineant,Â« etc. Item lib. uII, epist. 12, de Reliquiis SS. Hermetis, Hyacinthi, et Maximi, collocandis in ecclesia S. Marie Spoletane: Â»Et ideo, frater clarissime, si in eodem loco nullum corpus constat humatum, sanctuaria predictorum martyrum cum reuerentia sine ambiguitate suscepta  diligenter consecrabis.Â« Idem constituit eodem lib. uII, epist. 87, et lib. II, ep. 20. Denique lib. uII, epist. 88, ad Constantinum Mediolanensem episc. Â»Fraternitas ergo uestra solito studio perscrutari non differat, quatenus in locis quibus recondende sunt  luminaria, uel alimonie ibidem Deo seruientium, ante dedicationem loci ipsius debeant erogari, et tunc in eisdem locis directa sanctuaria, sui cum reuerentia collocentur.Â«

Ex quibus planum est sanctorum exuuias haudquaquam in locis profanis, solummodo in locis Deo sacratis, ubi diuine laudes soleant diu noctuque decantari, esse recondendas, quanquam insolens quibusdam singulari morum probitate insignitis  reliquias deferre, nolim asserere, cum me non lateat probare sanctum Thomam, inter alios, 22, quest. 96, artic. 4, ad 3, id licere.

 IBID.---Apud splendidissimum papam Gregorium. Libri tertii, epist. 30, dignissima que attente reuoluatur, ab illis precipue qui sanctorum reliquias sacrilege nundinantur; eorum pruriginem mitigabit haud dubie.

 IBID.---Non Deo, non sanctis ipsis unquam fuisse placitum. Consule, si placet, beatum Gregorium loco citato.

 IBID.---Se prorsus id non audere respondit. Â»Nam uetus Romane Ecclesie consuetudo non tantum abhorruit ut corpora sanctorum Roma transferri pateretur, uerum nec tenues reliquias ex eis  detrahi quoque modo permisit.Â« Refert Baronius, in Not. martyrolog. ad diem 1 Iunii, quod pluribus probat ibidem, maxime ex epistola sancti Germani ac eius college, legatorum apostolic. ad Hormisdam papam an. 520: Reliquiarum loco lintea, seu uelamina, brandea nuncupata, mittebant Ecclesie catholice pontifices. Quid brandeum? explicat ille eo loco.

 IBID.---Abba quidam eius loci plus equo curiosus. Leftanus nomine. Historiam, qua de agitur, ita exhibet Guillelmus Malmesb. De pontif. Anglo., lib. II, in episcopis oriental. Anglo. sub finem. Â»Hic, Letfanus, quibusdam de incorruptione sancti  male credulis male consulens, suo discrimine  aliorum prospexit; prolatumque corpus in medium inspiciendum exhibuit, ipso a capite, monacho suo a pedibus trahente.Â« Et post pauca: Â»uix orationem finierat, cum ecce ambarum manuum digiti, uel retro miserabiliter retorti, uel uole miserabiliter infixi, pena, quam rogauerat, uirum mulctauere. Post etiam aliis debilitatibus correptus,Â« etc. His astipulatur Florentius uigorn. ad an. 1097. Non prorsus absimile Auxentio episcopo in uita S. Nicete mart. apud Surium die 15 Septembris, euenit: Â»Cum enim aggressus esset eius  corporis aliquid diuidere, et accipere, nil quidem accepit eorum que uolebat; eum autem non paruus inuasit metus, nec eiusmodi, ut non apertum prodiret, aut lateret, sed eius anima quoque  fuerit ualde agitata, et alios docuerit iis que uidit et terrore quo est affectus, ut nemo deinceps manum audacem porrigeret, neque ullam partem eius corporis, cum esset preter eius sententiam, auelleret,Â« etc. Quo ipso sensu affatur Constantiam Augustam S. Gregorius papa, lib. III, epist. 30. Â»In Romanis namque, uel totius Occidentis partibus, omnino intolerabile est atque sacrilegum, si sanctorum corpora quisquam tangere fortasse uoluerit.Â«


AD LIBRUM III DE PIGNORIBUS SANCTORUM.

Tertio hoc in libello lectori uehementius fortean et emulatione accensus, Sanmedardenses insectari uidebitur auctor, ac limites pretergredi fraterne dilectionis: uerum si ad sanctuarii pondus sermones  ipsius reducantur, si nempe quorumdam ecclesiasticorum Patrum sanctorumque 575 doctorum, Hieronymi, Augustini, Bernardi maxime, attente scripta reuoluantur; qua mente, quo zelo, peruersis moribus, nefandisque consuetudinibus sponse Christi unitatem, puritatem, pietatem labefactantibus, tum dictis, tum scriptis occurrebant, conabanturque ea ipsa radicitus euellere, in memoriam reducatur, nec non sacrilegas illas reliquiarum nundinationes  que hoc seculo pietatis equidem specie, sed reapse turpis lucri gratia exercebantur, merito suos De pignoribus sanctorum libros, tertium presertim, casto diuini cultus amore edidisse fateri necessum  est.

Preterea nil opus, ut quidem sentio, aut necessitatis asserere Dei uerbum, nostra humanitate circumuolutum, morbo illo septennium infantium, quo dentes lactei, ut uocant, excidunt recentesque uicissim succrescunt, laborasse; quin potius, quandoquidem sit omnium Patrum constans opinio, doctrina, fides, Filium Dei, lapsi hominis quanquam miserias, peccatum si excipias, assumpserit, ipsius tamen corpus egritudinibus, queis ceteri homines addemnati fuere per protoparentis preuaricationem nusquam obnoxium exstitisse. Enimuero uicariam illam dentium succretionem, aliquod egritudinis esse genus, est apud medicos in confesso, nichilque in dies non experimento probatur. Paul Aegineta, De arte  medendi, lib. I, cap. 9; Aristot., De generat. animal., lib. u, cap. ult.; Hippocrat., sect. lib. III De carnibus, ante med.

Huc pertinet quod tradunt auctores ipsi, haudquaquam dentes quosdam infantium necessitate naturali, sed tantummodo ex alimentorum mutatione corruptioneue excidere. Quid igitur cause, quid necessitatis Christi in corpore, cui illa corruptio non competebat, nouam dentium factam productionem asserere? Ac proinde Guibertus minime est in culpam et crimen adducendus, qui dentem Saluatoris ullum in Sanmedardensi cenobio haud unquam exstitisse, at falso hoc nomine ueneratum potius beato cuipiam attribuendum contendit.

 CAP. I, Â§ II.---Capillum de capite nostro non periturum  dixerat. In sententiam ire uidetur beati Augustini, Enchirid. cap. 87 et seq., precipue uero lib. XXII De Ciuitate Dei, cap. 19 et 20. Scilicet non membrorum, non partium corporis quantitatem, sed numerum instituta sua professis Christus se illis uerbis redditurum pollicetur. Corpora siquidem beatorum in resurrectione, cum sint ultimam perfectionem consecutura, et in substantia integra reparentur oportet, atque adeo longe potiori iure hoc in Christo completum est quando resurrexit, utpote omnium exemplar perfectissimum. S. Thom. in 4 sent. d. 44, q. 1, artic. 2. Ceterique in eumdem librum theologi.

Porro dens ille Saluatoris in terra derelictus, uel putrescet aliquando ,  uel eum resumet Christus post extremum iudicium, at utrumlibet absurdum fore per se patet.

Non sane par est ratio de Christi atque de ceterorum hominum corporibus; ille namque resumptis non modo que ad integritatem, sed etiam que ad maiorem sui corporis perfectionem pulchritudinemque attinent, seipsum a mortuis diuina uirtute suscitauit. Hi uero cum nondum a mortuis excitati, idcirco quidquid corporis fuerit, sunt extra dubium recepturi in iudicii die; ac propterea corporum partes uniuerse in futuram hic asseruantur resurrectionem.

 CAP. I, Â§ III.---Non minus etenim de umbilico, et de ceteris que de ipso habere dicuntur, quam de dente apud nos agitur. Ne ego quid de umbilico  proferam nec habeo, nec uideo. uerum, ut dicam quod sentio, quando non eadem uia qua infantes alii, ex uirgineo claustro in lucem prodierit Christus, dissonum et abhorrens mihi uidetur, tum a Matre uirgine, tum etiam ab immaculata mundissimaque Filii natiuitate, excisum e corpore ipsius umbilicum edicere. Ecquid, oro te, hec ipsa umbilici amputatio, siquidem ipse solis instar radii uitrum penetrantis, ex utero uirginis sanctissimo absque ulla puritatis lesione exierit? Ab his ergo manum retrahamus.

De preputio pariter, quod ipsum se habere nonnulli glorientur, scribantque auctores non pauci diuersis in locis asseruari, statuere nil ausim, preter  sententiam pape Innocentii III, lib. Iu, De misse mysteriis: Â»Quid de circumcisione preputii uel umbilici precisione dicetur? an in resurrectione Christi similiter rediit ad ueritatem humane substantie? Creditur enim in Lateranensi basilica reseruari, licet a quibusdam dicatur quod preputium fuit in Hierusalem delatum ab Angelo Carolo Magno, qui transtulit illud Aquisgrani; sed post a Carolo Caluo positum in ecclesia Saluatoris apud Carosium. Melius est tamen Deo totum committere quam aliquid temere definire.Â« Consule Titum Bostrensem et Theophylact. in cap. II Luce, ac Bollandum, De Actis sanctorum, tom. I, ad diem 1 Ianuarii, qui testimonia in hanc rem antiquorum et recentium permulta retexit.

  CAP. III, Â§ Iu.---Sicut Lauduni apud nos lac ipsius Benedicte in columba cristallina. Non abs re utique hic nonnichil adnotare absterreor ac detrecto; etenim plurimis in ecclesiis Gallicanum per orbem, et alibi, guttulas lactis 576 Deipare religiose coli audio legoque. Guibertus econtra constanter B. uirginem usquam e sacris uberibus lac expressisse, quod uenerationi foret aliquando, negat. Quam igitur in partem propendam? Utrobique sane negotium, utrobique scrupulus meum lancinat animum

uerum enimuero uolunt aliqui, et quidem grauissimi scriptores, lac illud conseruatum candidissimum esse liquorem, qui a B. uirgine iam in celo regnante, suis se unice amantibus diffusum est. Et hoc in uetere Carnotensium episcoporum serie consignatum,  ex qua fragmentum, beneficio Ioann. Bapt. Soucheti omni litteratura docti, emittimus in lucem: Â»Fulbertus, etc., ipsum B. uirgo tanquam precipuum alumnum in quadam egritudine personaliter uisitauit, et linguam eius iam sacro igne consumptam, lactis de mamilla recenter extracti infusione sanauit. Unde accidit tres guttas lactis super facie remansisse, quas recollegit, et in pretioso uase ad hoc apto reponit; que usque ad presens in Ecclesia certis temporibus uenerantur.Â« Huic rei calculum adiicit Guillel. Malmesburi., lib. III De gest. Anglorum.

Non dissimile quid factum lib. membranaceo De miraculis B. Marie, anno circiter 1100 scriptis mandatum, cap. 76: De monacho cuius ulcera uirgo beata lacte suo rigauit. Â»Erat quidam frater qui in  cenobio militabat celorum Domino, Dei Matri tanquam et Filio, decreuerat seruire sedulo. Cum conuentus illa finierat que cantare nocte consueuerat, coram ara hic solus aderat, here sue soluens quod uouerat. Die uero per horas singulas, post expletas horas canonicas, gloriose Marie proprias decantabat laudes et gratias. Multo quidem hoc egit tempore, non negligens, sed deuotissime, donec quadam tentus grauedine non ualebat debitum reddere; morbus quippe nimium affluens, ita guttur extra interiusue occupauerat, ut neque cibis neque potibus pateret aditus; sed et partes totius corporis infra breue spatium temporis uidebantur quasi exanimes, tanta erat uis egritudinis. Preualente dolore febrium laborabat  uir Dei nimium, ut dicerent circumstantium quidam: Iste iam reddet spiritum; cuius rei audito nuntio, totus conuentus adest illico, et pro fratre ut morti proximo flent et orant, ungentes eum oleo.

Â»Expletis his, ceperunt psallere, ut in tali mos est discrimine, admirantes tandiu uiuere quem nec flatum uidebant trahere. Oculorum defecto lumine desierant moueri palpebre, iam pallore infecta facie, membra mortis rigebant frigore. In area consperso cinere festinabant fratres sternere cilicium, ubi a corpore egressio fieret anime. Dicebatur fere ab omnibus: Heu! quam male tardauimus, non habentes quod opus est istis patrantibus. Non uidetis quia est mortuus?

Â»Interea cunctis ululantibus et pro boni fratris  excessu uoces lugubres emittentibus, en causa uniuersalis pietatis, beata scilicet uirgo Maria, gloriosa mater misericordie, sui capellani mota suspiriis, indigne fert illum tali diutius languore uexari. Dum enim hec fiunt a fratribus, ecce interea felix illa puerpera, nullis uidentibus, excepto eo qui moriebatur, se collocat iuxta eius eubilia, speciosa nimis in ueste candida, et, ut sibi uidebatur, sue admota fronti dextera, loquebatur secum talia: Mi dilecte, quid facis? Nimia attritus es diu molestia. Iniustum est ut his doloribus te patiar uexari amplius, quem et ego et meus Filius tam deuotum nobis conspeximus. Ego Mater misericordie capellano meo succurrere huc adueni, nunc ad me respice, ne timeas,  euades optime. Res miranda et cunctis seculis prioribus inaudita! Nam ut sibi uidebatur ipsa mater pia, que est miserorum miseratio materna, extrahens quasi e sinu ubera, que circa os erant perhorrida, sacro lacte, egri, scilicet capellani sui, rigabat ulcera. Quo facto, statim recessit mater, seque in stelligera, quasi tumultum fratrum ferre non sustinens, recepit palatia. Prius tamen adiecit paululum hoc, inquiens: Nunc habeto premium ob impensum mihi seruitium, possessurus non post multum perenne gaudium. Nam qui meo seruire Filio studuerint et mihi sedulo, securi sint de facti seruitii premio, uita uiuent que caret termino.

Â»Tam admirande rei audito nuntio, animus pauore percellitur, obstupescit auditus et hoc uerum  esse mens inconsiderata trepidat, eo quod misericordem Altissimi Genitricem sui capellani sacro lacte rigasse dixi ulcera, quia nec tante dignitatis persona, nec tanta philosophie uel precum accedit eloquentia, que ab excellentissima Matre Dei quid tale debeat promereri; sed si ad memoriam deducimus, quomodo Altissimus Filius eius uirgineum descendere dignatus est in uterum et postea nasci, circumcidi, tentari, a Phariseorum insidiis persequi, ac demum pro peccatoribus crucifigi, deinde sepeliri, resurgere a mortuis atque ad dexteram Patris ascendendo collocare dignatus est formam nostre mortalitatis, omne discedit ambiguum, cum pro peccatoribus tanta fecisse recolimus Deum.

Â»uerum nomine lactis aliquando misericordia,  uel aliqua dulcedo superne contemplationis solet exprimi. Unde et Apostolus 577 ait: Â»Tanquam paruulis in Christo lac uobis potum dedi, non escam;Â« id est misericordiam leuiora precipiendo indulsi. Quid igitur mirum si gloriosa uirgo Maria, mater omnis pietatis et misericordie, per similitudinem lactis ubere suo sacro, ita misericordiam deuoto suo impendit famulo, cuius sacro lacte tenera ipsius misericordie, Iesu Christi scilicet Domini nostri, nutritur infantia, qui etiam postea dignatus est pro peccatoribus misericorditer crucis ferre supplicia?

Â»Fertur quoque in Gestis beati Dionysii martyris, Athene quidem prius, postea uero Deo donante Parisiorum archipresulis, ipso beato Dionysio in  suis epistolis referente, quia dum a quibusdam fides sancte uiolata fuisset Ecclesie, beatus Carpus presbyter benignum Iesum Christum precaretur ut sue potestatis uindictam in illos uibraret, apparuit ei et benignus iehsu in orationibus soporato, cum multitudine angelorum, qui manum sue sancte misericordie ipsis miseris, quasi in carceris profunda dilapsis, porrigens, atque angelorum ministerio, ea sustentans, ait beato Carpo: Carpe, manu in istos, immisericorditer constituta, et non per misericordiam retracta, percute aduersum me. Nam paratus sum pro hominibus resaluandis iterum pati, et complaceo super his magis quam super aliis qui non peccauerunt. Quid ergo dubitat homo miserrimus gloriosam Matrem misericordie, in similitudinem  lactis misericordiam prestare suis, quando ipsa misericordia, benignus scilicet iehsu Dominus noster qui sedet ad dexteram Patris, qui mortem uicit nec iam amplius ualet mori, mori se uelle asserit pro perfidis? uerum hoc dixisse sufficiat ad comprobanda Dei nostri et sue sancte Matris magnalia. Nunc igitur redeamus ad narrationem nostram, ubi gloriosam Matrem diximus post uisitationem sui famuli se recepisse in ethera.

Â»Aeger uero plurimum confortatus est a Matre Domini, mox caput erigit, nec iam eger a lecto prosilit, et medicandum nusquam respicit, hec eiulans Fratribus intulit: Hic adfuit Regina glorie seruum suum me saluum facere, et uos nichil ei reuerentie exhibentes, peccastis utique, dum uidistis quid mihi  faceret, et neglexistis parare ubi recumberet. Et putans quod ipsi similiter, sicut ipse uiderat uisionem, uidissent, ait: Heu me miserum! quia non fui ualens Saluatrici mee parare aliquod sedile pulcherrimum, que immerito mihi tante sospitatis impendit solatium: si enim tumultus uester non fieret, non tam cito forsan recederet.

Â»Fratres, uiso quod sic surrexerat quem defunctum quisque putauerat, terror ingens omnes preoccupat, ignorantes quod factum fuerat. uerba Fratris nullus perpenderat, tantus quemque stupor inuaserat. Psalmodie uox nulla resonat, qui nunc flebat pre metu resonat. Interea recuperata uirtute eger in se rediit, et quid erga se factum sit recognoscit,  atque fratribus recitat per ordinem, sicut res contigerat, sicque mentes eorum reuocat. Superfluum est nobis querere si quas laudes de tanta uirgine studuerunt hi tunc exercere, qui uidebant fratrem dilectum, quem mortuum putauerant, sanis membris uiuere.


Â»Benedicta sit talis Domina,
Que sic suis fert medicamina,
Ipsa nobis fiat propitia
Donans nobis uite remedia
Nati sui, suosque seruulos,
A peccatis faciat liberos;
Nosque per cunctorum dierum curricula,
Suis obsequiis reddat idoneos:
Deo pura nos habitacula,
 Aptet mundos ab omni macula,
Ut post huius uite curricula,
Gaudeamus secum in secula.
Eius ope, eius antidoto,
Mundo salus rediit perdito;
Ipsi laus, una cum glorioso suo Filio,
Honor, uirtus, atque iubilatio,
Tempore perpetuo. Amen.Â«

Hucusque codex ms. Corbeiensis monasterii.

Lac et B. Bernardo Clareuallensi eamdem celorum Reginam infudisse ferunt scriptores nonnulli; sed quo fulciantur uero iudicent, qui gesta illius a tribus synchronis auctoribus exarata  excusserint. Quo etenim modo fieri potest ut relatis,  ultra centum, miraculis, hoc tam insigne obliuioni tradiderint? Ita Ioan. Bertelius lib uIII in Regulam S. Benedicti: quem Chrysostom. Henricquez confutat in Menologio Cistert. ad diem 13 Maii, et Angelus Manrique, Annal. Cistertiens. tom. II, ann. 1153, cap. 12.

 CAP. III, Â§ Iu.---Quid post resurrectionem  uulnera illa reseruata portenderent. Nequaquam plane mens Guiberti est, ut in Christi corpore uulnerum cicatrices remansisse, sed eam tantummodo ob causam neget, qua nimirum Patri sint ueluti signa ac stimuli ad memoriam eorum refricandam que Filius gratia generis humani pertulit, et ad extorquendam ab eo misericordiam: Â»Non enim cogitationes mee, cogitationes uestre: neque uie uestre, uie mee,Â«: ore quondam Isaie cap. Lu inquiebat Deus ipse. Sola eius infinita bonitas, sola Christi sufficit humanitas, quo paterne ueniam peccatoribus largiatur, gratias 578 affatim effundat hominibus.

Neque pariter quod obiectabant Sanmedardenses approbat, nempe uulnera idcirco post resurrectionem perseuerasse, quoniam Christi corpus omnimoda  ultimum post iudicium gloria sit donandum. Refellit et quarumdam deliria uetularum, que fingebant Saluatoris illa ipsa continuo esse aperta uulnera, saniemque manare.

Non, inquam, prefracte diffitetur auctor, Dominum instar margaritarum passionis stigmata in celo nunc habere; alioquin in SS. Patres sese erigere, ac suam sententiam anteferre uideretur  sanctis uidelicet Ambrosio, lib. X in Lucam cap. XXIu ante finem, Leoni, sermone 1, de Resurrect., et aliis. Quare ergo uulnerum cicatrices? Ut fidem roborent, solentur fideles, impii aliquando ignominia suffundantur. Ita August. lib. XXII de Ciuitate Dei, cap. 19 et 20; Euseb. Gallican. siue Eucherius, seu etiam Faust. Regiens. homil. ferie 3 post Pascha,  Cesarius Arelat., homil. 23. Sed et Guibertus apertissime id affirmat cap. 3 epistole De ueritate Dominici corporis, pag. 284. C. Â»Quid quod in celo positus ne uulnera quidem sua obducere, aut seruilem formam, quam in futuro representabit iudicio, exuere uoluit,Â« etc.





AD LIBROS GUIBERTI DE uITA SUA.

 Quod splendidissimum orbis oculum B. Augustinum fuerit Guibertus exemplo proxime secutus, uite ipsius priorem librum qui legerit, plane animaduertet. Augustinus libro cui titulum fecit Confessiones, uite sue deflens actus percurrit: hic pariter libris de uita sua, priori maxime, gemebundus uitam recolit anteactam; ille summas Deo grates pro infinitis in se collatis beneficiis agit: similiter et iste; matri S. Augustinus ab improba et heretica consuetudine reuocatum sese, fert acceptum: Guibertus in hunc modum, quod e corruptis moribus a matre traductus fuerit, ingenue fatetur; prior matrem mire laudat; ita et posterior suam; uerbis atque scriptis doctor ille Manicheos et ceteros, qui suo seculo emerserant, hereticos insectatus est: abbas quoque noster ut Iudaicam perfidiam,  hereticamque prauitatem, Manicheorum fece excitatam, euelleret, et coram disputauit, et tractatus edidit.

Ceterum non defuere celebres et alii scriptores, qui ea que gesserant scripserant potissimum, posteritati consignarunt; uelut Hieronymus, Gennadius, Beda, Sigebertus, etc., id prestare non abs re, quinimo profuturum duxere.



AD LIBRUM PRIMUM.

 CAP. I.---Cum quod emanas, omnibus debeas. Hoc est, gratie ac beneficia, que ex decreto atque ex congruo, non ex condigno  in homines infinita tua bonitas, clementia immensa continuo emittit  et effundit, omnibus plane debentur. Nonne uniuersi orbis Conditor cum sit, rebus a se  creatis non conseruationem modo, quin et perfectionem sponte debere Deum clamat natura, diuine Scripture asseuerant? At in rerum natura si gratuitum eiuscemodi debitum agnoscitur, num potiori ratione in statu gratie, cum sit fons, inquit auctor, Â»a quo omnia bona procedunt,Â« quidquid hominum saluti perfectionique conuenit, illum, Â»cuius natura bonitas, cuius miserationes super omnia opera eius,Â« emanare necessario, quia id secum ab eterno statuerit, fateri necessum est?

Et hec sane non ita obscure innuit Guibertus lib. uIII in Genes. cap. XXXI ad uers. 7. Â»Sed pater uester circumuenit me,Â« etc. Ait: Â»Non permisit eum Deus ut noceret mihi, id est, cum sit essentialiter Deus, propriumque Deo sit ut sit pius,  ipsa sua naturalis gratia non sinit eum ut imminens tentationis prelium permitteret uerti in exitium mei.Â«

 IBID.---Quoties per peccandi necessitatem peccare compellor. Ea necessitate quam gentium Doctor. ad Rom. uII deflet: Â»Non enim quod uolo bonum hoc facio: sed quod nolo malum hoc ago.Â« Et: Â»uideo aliam legem in membris repugnantem legi mentis mee, et captiuum me ducentem in lege peccati,Â« etc. Unde Augustinus Simpliciano, lib. I, quest. 1 sub medium, respondens, Pauli uerba explanat: Â»Hoc autem ideo totum dicitur, ut demonstretur homini captiuo non esse presumendum de uiribus suis, etc. Hoc enim restat in ista mortali uita libero arbitrio, non ut impleat homo iustitiam  cum uoluerit, sed ut se supplici pietate conuertat ad eum cuius dono eam possit implere.Â« Et Primasius in cap. uII ad Rom. Â»Non enim quod uolo, etc., uincente consuetudine quod nolo facio. Facere ergo se dixit, et operari, non affectu consentiendi et implendi, sed ipso motu concupiscendi. Non ego, quia inuitus; sed ego quia ipse mihi hanc, per uim consuetudinis, imposui necessitatem.Â« Suam ipsemet Guibertus mentem aperit lib. III in Genesim, cap. uI, uers. 19: Â»Quasi femineos carnis motus, ex necessitate peccandi, uelimus plerumque nolimus, animo admouemus: sed tamen illico iuri illius masculi mancipamus, 579 rationis uidelicet, cuius ui ad regulam constringantur,Â« etc.

 CAP. Iu.---Erat paulo ante id tempus, et  adhuc partim sub meo tempore Grammaticorum caritas, etc. Quod inter ceteros commemorat Milo Crispinus uite B. Lanfranci, operibus ipsius prefixe, capite 1: Â»Fuit uir magnus Italia ortus, quem Latinitas in antiquum scientie statum ab eo restituta tota, supremum debito cum amore et honore agnoscit magistrum, nomine Lanfrancum, etc. Et pertransiens, Franciam plures magni nominis scholares secum habens, in Northmanniam peruenit; et in Abrincatensi ciuitate demoratus, per aliquod tempus docuit.Â« Itemque cap. 4: Â»Lanfrancus quoque licentia abbatis sui, iterum scholas tenuit. In Beccensi uidelicet monasterio cenobita factus.Â« Ex qua Beccensi schola uelut e limpidissimo fonte,  scientias Galli, Angli, Itali, et alii hausere quamplurimi haud uulgaris doctrine pietatisque uiri, quorum ad cap. 7 prefate uite nonnullos attigimus.

Posthac in Gallia restitutas esse floruisseque litteras produnt scriptores: sed maxime Lauduni Clauati, doctore Anselmo, Glosse interlinearis auctore, qui Magni Anselmi, Lanfranci discipuli, auditor exstiterat. Parisiis quoque Abelardus, ac Robertus Pullus, post modum cardinalis et cancellarius S. R. E. sub Innocent. II. Quo etiam tempore schole S. uictoris Paris. celebriores euasere. Abelard., epist. 1, uita S. Gosuini, cap. 4. De scholis monasteriorum late egimus obseruat. ad cap. 4 uite beati Lanfranci, pag. 35.

 CAP. uII.---Contendebat denique mater mea  ecclesiasticis beneficiis me quoquo modo inserere. Quod uirus mirum in modum serpebat sub eadem tempora: ac propterea Urbanus II Concil. Roma. III, ann. 1099 celebrato, sanciuit cap. 5: Ut, Â»quicunque cupiditate parentum, cum adhuc essent paruuli, ecclesias uel ecclesiarum beneficia per pecunias adepti sunt, postquam eas omnino dimiserunt, si in iis canonice uiuere uoluerint, pro misericordia ibidem eos esse concedimus,Â« etc. Sed libeat strenuissimum ecclesiastice discipline propugnatorem Bernardum, Guiberto equalem, audire epist. 42, siue tractat. De moribus et officio episc. Â»Nunc uero quia sola attenditur gloria, et non pena, purum esse clericum erubescitur in Ecclesia, seque uiles et inglorios qui quocunque eminentiori in loco non  fuerint sublimati. Scholares pueri, et impuberes adolescentuli ob sanguinis dignitatem promouentur ad ecclesiasticas dignitates, et e sub ferula transferuntur ad principandum presbyteris: letiores interim quod uirgas euaserint, quam quod metuerint principatum,Â« etc. Quam apte isthec nostre quadrant etati!

 IBID.---Erat ea tempestate noua super uxoratis presbyteris apostolice sedis inuectio. Concilii Melfitani cap. 2 et 12, uel Claromontani cap. 9, ab Urbano II habitorum; siue etiam concil. Pictauiensis I, cap. 9 et 10, sub Paschali II. Porro antehac, hoc est an. 1074, statuerat multa Gregorius uII aduersus clericorum incontinentiam. S. Petrus Damian., epist. 16 ad Nicolaum pontif.; Ordericus  uital. lib. u Histor. ac lib. XII, pag. 866 et 888, et alibi sepe.

Presbyteros concubinarios grauiter reprehendit beatus Bernardus protocenobiarcha Tyronensis, hoc eodem seculo, circiter an. 1108, ut testis est Goffridus Grossus uite illius cap. 7: Â»Pro consuetudine tunc temporis per totam Northmanniam, hoc erat, ut presbyteri publice uxores ducerent, nuptias celebrarent, ac filios procrearent, quibus hereditario iure post obitum suum ecclesias relinquerent, etc. Contra hanc mortiferam consuetudinem seruus Dei Bernardus in conuenticulis sacerdotum studiose disputabat, et ut eam relinquerent magnopere satagebat, etc. Quadam die dum in Constantiis populo  publice predicaret, quidam archidiaconus uxorem habens, et filios, cum magno presbyterorum comitatu aduenit, et cur ipse monachus, qui mundo mortuus erat, uiuentibus predicaret, requisiuit. At Bernardus lepide respondit: Nonne, frater carissime, in Scriptura legisti quod Samson ille fortissimus de mandibula asini mortui inimicos suos interfecit?Â«  Et post pauca: Â»Asinus mortuus simplicem populum obedientem, iugum suaue Christi, et onus eius leue portantem, humilitatis uias sectantem, mundo mortuum, id est peccatis et uitiis mortificatum, ut ait Scriptura: Mortui enim estis, et uita uestra abscondita est cum Christo in Deo ,Â« etc. uiden ad quid monachi mundo sint mortui?

  IBID.---Sub prestolatione enim aliene mortis. Beneficiorum nefanda cupido non Guiberti seculo tantum, uerum etiam in multa subsequentia, ad Ecclesie dedecus maximum, irrepsit, imo et grassata est. Quod mercimonii genus, postea reseruationum et gratiarum exspectatiuarum nomine, a beneficiorum aucupibus est factitatum. Qua in re Antonius de Raymundia Benedictini ord. non ignarus Asceta, Tractatu contra reseruationes speciales et nominales omnium fere prelaturarum, etc.: plangit ad hunc modum miserandum Ecclesie statum, Â»Hec pestis est a nostris inuisa patribus; licet olim nixa fuerit de corporibus aridis hominum uelle emittere plantulas, et palmites infructuosos coalere, ipso ortu a Patrum sanctorum prudentia de ipso agro  Ecclesie, tanquam arbor spinosa, protinus est auulsa , 580 quia materiam parabat scandalis, et uotum dabat hominibus captandi alterius mortem, in sacro Lateranensi concilio ab Alexandro III celebrato perpetue fuit prohibitioni subiecta, uidelicet in cap. 2 de concessione prebend., etc. Miram enim rem nostris lacrymosis et infaustis temporibus, oculis perspicimus, quod aliquo prelato quinquagesimum uix annum attingente, eius prelatura uel dignitas in fauorem alterius reseruetur, contra regulam caritatis dandi illi exspectandi desiderium mortis aliene, ut possit in locum eius substitui. Magis tamen mirandum, quomodo principes  Christiani pro tam scelesta materia non uerentur aures summi pontificis per importunas et  inhonestas uexare preces, mirabiliusque quod ipse summus reipublice Christiane hierarcha, et qui uices gerit iustissimi iudicis Iesu Christi talibus inique postulatis, contra omne fas, ius, et rationem naturalem et positiuam assensum prebet,Â« etc. Hactenus doctor ille Dei emulatione exestuans.

 CAP. uIII.---Luxouium in Gallia. De quo Ionas uite S. Columbani cap. 10: Celebre monasterium Luxouiense ueluti paradisi fons totam sua pietate, religione, doctrina Galliam irrigauit. Sanctus Audenus uite S. Eligii cap. 21, lib. I. Â»Nimis  sancte conuersationis estuans, S. Eligius, desiderio, ipse quoque properabat ad cenobia maximeque Lussedium [Luxouium] quod erat eo tempore cunctis eminentius atque districtius,Â« etc.

Insuper Luxouiensis monasterii primordiorum graphica est descriptio in perantiqua sancti Agili abbatis Resbacensis uita ms. Â»Eo tempore uir religionis uenerande, Columbanus nomine, ab Hibernia, Christo ducente, in Gallias aduenerat, desiderans nutu diuino a serenitate prefati regis adipisci locum, quo monasterium edificaret monastice religionis, etc. Audito uehementi studio principis Agnoaldi, eum adire deliberat seque suamque precem illi commendat: qui mox talis desiderii arcanum, ac si diuinitus sibi commissum suscipiens,  quantocius regi opportune intimat, eumdemque Columbanum illi gratiosum efficit; nec non qui optabilem ipsius precem exaudiat, submissus efflagitat. At rex magnanimitatis modestia iucundans super sermone huiusmodi, postulata libentissime indulget; insuper necdnm petita largiri magnifice promittit: castrum namque inter uasta eremi septa, que uosacus dicitur, fuerat fanaticorum cultui olim dedicatum, sed tunc ad solum usque dirutum; quod saltus huius incole, quamquam ignoto presagio, Luxouium nominauere.

Â»Illud equidem considerans benignissimus Agnoaldus uelocius posse restaurari, et cernens situm loci monachorum agmini aptum, imo intelligens prerogatiua fidei, et sapientie lumine illustratus,  eumdem locum Deo sacrari oportere, et ubi olim profano ritu ueteres coluerunt fana, ibi Christi figerentur are, erigerentur uexilla, atque celebrarentur mysteria, obtinuit suis precibus a sublimitate regis, ut per scripti seriem, habitaculum Deo militantium perenniter delegaretur; quo aduersus eras potestates, B. Columbano instituente, dimicarent superni regis tyrones, quos demum post diuersa exercitia uirtutum, ut robustos bellatores lux perpetua Christo cum palma glorie suo conspicuos redderet paradiso.Â«

 IBID.---Quedam etiam in Neustria. Nimirum Beccense, Cadomense S. Stephani, Sagiense Sancti Martini, etc.  et Sancti Ebrulfi, Gemeticense, Sancti uandregesili,  etc., postliminio ad pristinum splendorem reuocata, et alia quamplurima, que in Roberti de Monte tractatu De immutatione ord. monachorum, etc., enumerantur. uide post Appendicem a nobis editam. Chronicon Beccense meminit eorumdem cenobiorum; Orderic. uital. Histor. lib. III, pag. 461.

 IBID.---Sancte conuersationis refrixit caritas, et rerum opulentia quasdam postmodum sensim deseruit ecclesias. Morum ergo peruersitas gignit egestatem, in ecclesiasticis maxime uiris; contra uero facultatum productrix uirtus est. Ecclesiasticus capite XIII, 30. Â»Bona est substantia, cui non est peccatum in conscientia, et nequissima  paupertas in ore impii.Â« Ad hec uerba Strabus Fuldensis glossa ordinaria: Â»Diuitie habite iuste sunt materia exercende uirtutis per opera misericordie et liberalitatis.Â« Cui simillimum est illud beati Ambrosi effatum. Â»Diuitie ut impedimenta improbis, ita bonis sunt adiumenta uirtutis,Â« ad cap. XuIII et XIX Luc. lib. uIII. Quin Iuuenal. Satyr. 3:

Nil habet infelix paupertas in se,
Quam quod ridiculos homines facit.
Et Guillelmus Flauiacensis abbas  consulens probe et constanti monachorum conuersationi, ait: Â»Egestas enim murmuris, et impatientie, atque etiam cupiditatis nonnunquam est occasio.Â«

Atque adeo haud bonorum temporalium opulentia  Benedictini ordinis perniciei, quod obgannire solent gurgites illi et helluones rerum Deo sacratarum, causa exstitit, imo a sancta conuersatione deuiatio; simul enim atque penitentie pertesi, decepti deliciis, post concupiscentias suas iere monachi, secularibusque, solitaria et arcta uia posthabita, sese ultro immiscuere negotiis, Â»sancte conuersationis refrixit caritas;Â« et corrupti, atque abominabiles facti euanuerunt in cogitationibus suis, queque prius non sibi tantum ad uictum et uestitum collata fuerant, sed et ad gloriam, quo non secus ac domini 581 potentes, et principes terreni, ea ceteris, egenis precipue, affatim erogarent, uersa sunt in uenenum et opprobrium, ueneruntque alieni et comederunt robur eorum. Ut merito cum Ieremia,  Thren. u, 2, 3, 7, occinere debeamus: Â»Hereditas nostra uersa est ad alienos, domus nostre ad extraneos. Pupilli facti sumus absque patre, matres nostre quasi uidue. Patres nostri peccauerunt, et non sunt; et nos iniquitates eorum portauimus.Â«

uerum ubi uiget regularis obseruantia, ex sententia affluunt uniuersa; quod probe adnotauit Hugo Flauiniacensis in Chronico nondum edito, ad an. 1078, gesta exhibens abbatis Diuionensis, S. Guillelmi, qui postea Fiscanense rexit monasterium: Â»Nouerat quia cum cresceret interius religionis studium, exterioris quoque substantie accederet supplementum.Â« Et ad an. 1088: Â»uigebat in eo uirtus caritatis, que tanta erat, ut quanquam eo anno, ubique tempestatis uiolentia, mature segetes  in spicis, et uinum in racemis, omnia prostrata, et prorsus damnata essent, nil tamen minus fieret in refectorio et eleemosyna, cum fratres centenarium fere excederent numerum,Â« etc. Huc pertinent que de se refert Sugerius in Ludouici Grossi uita, tom. Iu Hist. Franc. Andree Duchesne, pag. 311. Â»Ordinem sanctum plene reformauit, sancte religionis propositum quo ad Deum fruendum peruenitur, absque scandalo et perturbatione fratrum, licet non consueuerint, pacifice constituit. Cuius uoluntatis diuine efficaciam, tante libertatis, bone fame, et terrene opulentie subsecuta est affluentia, ut etiam inpresentiarum, quo magis nostra excitetur pusillanimitas, quodammodo cognoscatur,  nos ipsos remuneratione etiam temporali remunerare; cum et apostolici reges et principes, felicitatibus Ecclesie congratulari delectet, gemmarum pretiosarum, auri et argenti, palliorum et aliorum ecclesiasticorum ornamentorum affluentia exinde exuberet, ut recte dicere ualeamus: uenerunt mihi omnia bona pariter cum illa . Quo experimento glorie future Dei, fratres nostros successores nostros obtestando per Dei misericordiam, et terribile eius iudicium sollicitamus, ne sanctam religionem, que et homines et Deum conciliat, confracta consolidat, perdita restaurat, paupertatem opimat, tepescere permittant, quia sicut timentibus Dominum nichil deest, non timentibus etiam regibus omnia, ipsi quoque sibi deficiunt.Â«

 Rationes autem assertionis prefate mee subministrat sanctus Benedictus, siquidem ipse euangelice perfectionis instaurator, monachorumque Occidentis institutor, precipue decreuit, nempe antequam professionem tirones emittant, ut ex omnibus que possidebant nil sibi reseruent, cap. 58. Item cap. sequenti, de filiis agens nobilium, parentes obtestatur, Â»Promittant sub iureiurando quia nunquam per se, etc., filiis tribuant occasionem habendi;Â« cap. 33, nil proprium habere sinit monachum, Â»omnia uero necessaria a Patre monasterii sperare;Â« cap. 34: Â»Infirmorum cura ante omnia, et super omnia adhibenda est, etc., carnium usus, et balneorum,Â« et quidquid infirmis necessarium  fuerit, concedatur; cap. 39, 40 et 55. uictus et uestimenta suppeditentur; cap. 53 et 56: Â»Omnes superuenientes hospites tanquam Christus suscipiantur.Â« Et tandem cap. 66: Â»Monasterium ita debet construi, ut omnia necessaria, id est aqua, hortus, pistrinum, uel artes diuerse intra monasterium exerceantur, ut non sit necessitas monachis uagandi foras, quia omnino non expedit animabus eorum.Â«

Nunquid his ex locis necessario colligendum est cenobia rerum copia fore dotanda, quatenus ad unguem obseruetur regula? nimirum ut uictus, uestitusque unicuique tribuatur; Â»Infirmis sicut reuera Christo, ita seruiatur;Â« pauperes omnes  uelut Christus excipiantur, subleuentur, alantur, uestiantur . Quapropter S. Iunianus a rege Clotario I, cuius professionis ac studii esset, sciscitatus, sic conquerendo respondit: Â»Se sub monastico ordine uitam degere, et monachis prelatum et beatiss. Benedicti instituta seruare, regularem eius uitam obseruare, nisi quod propter angustiam loci non eam plenissime custodire cum suis ualeret.Â« Et paucis interiectis: Â»Quibus auditis, rex statim ait: Si ex predio fisci nostri aliquid uobis uicinum est, et loci opportunitate congruum, quantum tue sanctitati placet, et tibi, tuisque sufficere  possit, tam in exercitio operis, quam etiam in pascua iumentorum et pecorum necessarium concedimus, ad usus uidelicet seruorum Dei, etc.Â« Sic uita manu exarata.

 IBID.---Bene conuersantium, dum et ipse manuum labor sorduit facta est raritas. Â»Otiositas enim inimica est anime: et ideo certis temporibus occupari debent fratres in labore manuumÂ« docet S. Benedictus Reg. cap. 48. Inde inferunt, uoluntque nonnulli monachos, quo uite necessaria lucrentur, manuum teneri labore. At obiurgatores eiuscemodi multum hallucinari, duplicique tantummodo de causa suos astringere huic operi B. Benedictum, indigitant Rupertus abbas, Petrusque uenerabilis, ut segnitiem fugiant, subleuent paupertatem.

 Prior itaque lib. III, ad cap. illud Regule, cap. 1: Â»Capituli huius idcirco memini, cum de ministerio altaris dicere proposuerim, cur Benedictus in regula nichil ordinauerit; quia uidelicet hodie nonnullas animas ignorantia sui negligentes facit illius interne pulchritudinis, propter quam 582 ad sacri altaris officium meruerunt ascisci. Nam quia monachi sunt, et beatus Benedictus monachis ordinauit opus manuum, pene obliuiscuntur quod sacerdotes sunt, etc. Relinquenda illis esset nostro silentio sua intentio, quia intenti circa opus manuum, de quotidiana celebratione missarum, paruum aut fere nullum dicunt habere studium nisi sollicitarent.Â« Tum cap. 2: Â»Igitur quecunque es,  o anima! que sollicitaris a dicentibus: Non potes hic saluari, quia de labore manuum tuarum non uiuis, propter te hoc a me dictum puta: Si ignoras te, o pulcherrima inter mulieres, egredere, et abi post uestigia gregum, et pasce hedos iuxta tabernacula pastorum,Â« etc. Et infra, cap. 4: Â»De opere manuum, quo maxime uictus acquiritur, quod est arare, seminare, et metere, syluasque succidere, perspicuum est quia non est Benedicti preceptum, sed tantummodo permissum, siue patientie solatium,Â« etc. Denique cap. 7 Exemplis probat SS. Gregorii, Mauri, etc. Â»Qui monasteriis suis tot et tanta predia prouiderunt, uel susceperunt, non fore necessitatem monachis uictum sibi querere de labore manuum suarum, et non argui hoc contra  B. Benedicti fecisse institutum.Â«

Secundo loco Petrus ille uenerab. abbas Cluniac. Cistertiensium obiectionibus respondet, lib. I, epist. 28: Â»uideamus, inquit, non tantum quid de opere manuum regula precipiat; sed etiam quare illud precipiat. Otiositas, ait, inimica est anime, et ideo certis temporibus debent occupari fratres,Â« etc. Deinde post pauca: Â»Si aliis bonis operibus occupare semper totius diei spatium monachi possunt, cum ad hoc tantum ne otiosi sint operari precipiantur; nonne illa agentes a preuaricatione regule omnino alieni permanent? Plane ita, certe ita: uelint, nolint aduersarii, etc. Ergo si orando, legendo, psallendo, iniuncta religiose  implendo, uel alia quelibet huiusmodi bona agendo animus occupatur, regula perfecte seruatur.Â« Et post alia de sancto Mauro agens, eiusque monachis, hec subinfert: Â»Ut quia eis sine proprio labore cuncta necessaria suppeditabant, omisso manuum labore, spiritualibus exercitati, otiosi non essent; sicque sibi nuper a sancto Benedicto traditam Regulam, bona semper operando, optime seruarent.Â« Ita uenerabilis, qui statuto suo 38, ut monachorum, eorum maxime qui conuersi dicuntur, desidiam propelleret, laborem manuum imperat.

Quam in rem sanctus Hieronymus ad Rusticum: Â»Aegyptiorum monasteria hunc morem tenent, ut nullum absque operis labore suscipiant, non tam propter uictus necessitatem, quam propter anime  salutem, ne uagetur perniciosis cogitationibus et instar fornicantis Ierusalem omni transeunti diuaricet pedes suos.Â« Clericis nimio otio ne affluerent, ac torperent, eque ac monachis olim manuum indictus labor a S. Clemente Romano, Const. 1, cap. 67, concil. Carthag. Iu, can. 51 et 52; S. August. 2, retract. 21, et aliis.

 IBID.---Rerum antiquitus datarum exuberante copia. Quam ob causam Benedictinorum cenobia maximis opibus fuerint orbata, ostendimus supra. Paucis nunc qua ratione in tantum diuitiis creuere dicendum. Diuersis attribuere solent causis auctores: alii regum principumue beneficiis, opulentioribus illis alii, qui monachum induentes monasterio predia complura acquirebant; nonnulli Ascetarum  diligenti ac sedule administrationi; non pauci uero iis, qui singulari doctrina florebant, publice scholas tenebant; ceteri tandem integre mundanorum abdicationi, ac perfecte monachorum S. regule obseruationi . At potissimum solemnem atque religiosissimam illam cum ordine natam consuetudinem, pauperibus erogandarum continuo eleemosynarum, hospitumque suscipiendorum, iuxta regule prescriptum, occasionem exstitisse mihi perspicuum uidetur: quippe sanctus Benedictus discipulos hacce doctrina imbuerat: Â»Pauperes recreare, nudum uestire, mortuum sepelire,Â« reg. cap. 4; instru. 14, 15, 16: Â»omnes hospites tanquam Christus suscipiantur, etc. Pauperum et peregrinorum maxime  susceptio omni cura sollicite exhibeatur, quia magis in eis Christus suscipiturÂ« cap. 53, a magistro enim omnium ac Domino didicerat: Â»Date et labitur uobis,Â« etc. Sciebatque experimento illud  Â»Feneratur Domino qui miseretur pauperis; et uicissitudinem reddet ei.Â« 

Solere autem in monasteriis quoscunque pauperes excipi ac solari, supra numerum testimonia cum sint obuia, consulto preterimus: unum duntaxat, et alterum ex uetustis membranis eruendum delectat. Nobilissimus abbas S. Adalardus Corbeiense regens cenobium isthec ordinauit.

 Â»Constituimus ad hospitalem pauperum, quotidie dare panes de mistura factos quadraginta quinque, librarum trium, et dimidie, et de frumento uel spelta, panes quinque quales uassali accipiunt; ut fiant simul quinquaginta. Ipsi uero panes isto modo partiantur, ut duodecim pauperes, qui supra noctem ibi manent, accipiant singuli unusquisque panem suum; et in crastinum unusquisque dimidium ad uiaticum. Hospitalarii autem ii, qui ibi deseruiuntur, de supra scripto numero unusquisque panem unum. Nam panes quinque frumentacei debent partiri inter peregrinos clericos, qui in refectorium ducuntur, ad uiaticum, et infirmos qui ibi sustentantur.

Ipsam tamen distributionem panum arbitrio  583 commitimus hospitalarii, ea uidelicet ratione ut si uenerit maior numerus pauperum, aut plus, aut minus, indigentes, sicut sunt inedia defecti, aut pueruli paruuli, ipse discernat iuxta quod oportet.

Â»Quod si contigerit aliquo tempore minus uenire pauperes, ipse hospitalarius et magister, et senior portarius in memoriam omnimodis habeant, quanto de suprascripto numero propter paucitatem uenientium minus dispensatur, ut iterum cum plures uenerint, quod remansit dispensetur.

Â»Ceteris uero pauperibus uenientibus, et eadem die recedentibus, solet dari quartarius, uel sicut diximus, iuxta quod hospitalarius prouiderit in maiori uel minori numero aut necessitate compedire,  companaticus, aut secundum consuetudinem tribuatur.

Â»De potu autem detur quotidie modius dimidius, id est sextarii uIII, de quibus diuiduntur sex. Iu, inter illos XII suprascriptos, ita ut unusquisque accipiat calices duos. Ex aliis quoque quatuor, sex dantur clericis, quibus pedes lauantur a fratribus, unicuique calix unus, et Wileranno seruitori calix unus; quod residuum fuerit, in arbitrio hospitalarii relinquimus, quomodo illud siue infirmis, siue aliis pauperibus diuidat. De uino autem erit in arbitrio prioris.

Â»Infirmorum autem necessitatem senior portarius debet iuxta possibilitatem prouidere, siue in cibo, siue in potu, in his rebus que hospitalario  desunt ad opus infirmorum.

Â»Et si contigerit uenire peregrinos de longinquis prouinciis, qui supra scriptum numerum excedant, portarius prouideat eis que necessaria sunt, ita ut non minuatur quicquam de his que quotidianis diebus deputata sunt.

Â»Addimus etiam de companatico in cibos pauperum ad pensas XXX, que dantur inter caseum et lardum, et modios XXX de leguminibus; quintam partem de decima, quam accipit portarius a cellerario de anguillis, uel caseo recente, qui constitutus est dare de decem berbicariciis; nec non et de illo qui de uillis dominicis datur in decimam.

Â»Similiter omnem quintam decime de pecudibus,  id est in uitulis, in ueruecibus, uel omnibus que dantur de gregibus portario, etiam in caballis.

Â»Insuper disposuimus dare ipsi supra commemorato hospitalario, de omni argento quidquid ad portam uenerit, quintam partem, per manus portarii senioris, de quo argento talem uoluimus fieri distributionem, ut non minus quotidie quam quatuor denarii dentur; et si minor fuerit numerus, de ipsa quinta quam sufficere possit ad hanc distributionem quotidianam faciendam, abbas si uult suppleat aliunde; et si ultra creuerit, non subtrahatur.

Â»Ligna autem prouideat portarius pauperibus secundum consuetudinem, uel cetera que hic scripta non habentur, sicut sunt panni in lectulis, uel uasa et cetera queque. Hec omnia supra scripta  de his que ad portam ueniunt propter illud supplementum argenti, sicut supra commemoratum est, dentur.

Â»Insuper accipiat hospitalarius a camerario uestimenta, uel calceamenta fratrum uetera, pauperibus tribuenda secundum consuetudinem.

Â»Obsecramus igitur omnes quibus ordinandi fuerit officium in hoc monasterio, ut, in largitate ac distributione, Dei potius attendant uoluntatem quam nostre parcitatis exemplum, quoniam unusquisque est pro se redditurus rationem.Â«

Habes ergo sancti Adalardi ardentissimam in proximum caritatem, ac pietatem ad pauperes et afflictatos egritudine subleuandos, que et quam diutissime in Corbeiensi monasterio  fuit. Quapropter non modo celeberrimum, sed et euasit opulentissimum.

Quam uero grate sibi essent beati illius antistitis eleemosyne, significauit aliquando Deus. Â»Cum quodam die  omne pulmentum casei hospitibus expendisset, illumque ob hoc cellerarius obiurgasset, respondit sanctus: Dominus dabit. Et ille: Tu semper ista polliceris, sed non sic extemplo dabitur, quod tamen indifferenter effundis. Interim dum hec aguntur ecce duo adsunt plaustra pre foribus, unum nescio quid ferens piscium, et aliud plenum caseis,Â« etc. Idem accidit sancto Iudoco, Orderic. lib. III, Hist. ad an. 1066; lege, si lubet, cap. 22 uite S. Bernardi Tyron.;  Decret. B. Lanfranci, cap. 8, Â§ 3, et Statut. 23 Petri uenerabilis.

Alterum quod sum prolaturus testimonium, ex antiquis abbatie Cluniacensis consuetudinibus, in ordinem, iubente B. Hugone I abbate, a Bernardo quodam monacho digestis. haurio. Est autem eiusmodi cap. 14.


De officio eleemosynarii.

Â»Quemadmodum a custode hospitii recipiuntur omnes peregrini, qui faciunt iter equitando, eodem modo quotquot pedites uadunt, preter illos qui tales sunt, ut ad eleemosynariam ire non uelint, ab eleemosynario recipiendi, excepto si legatus est, et litteras defert, hos colligit custos hospitii.

 Â»Receptis autem singulis, querit eleemosynarius 584 a granatario unam libram panis et sequenti die abituris dimidiam, mensuraque eadem uenientibus et abeuntibus dat uinum, scilicet dimidiam iustitiam, et recedentibus dabatur olim singulis unum denarium, si tamen auertere poterat, quod in loco nostro nunquam amplius fuerit, aut infra unum annum non uenerit.

Â»Ergo in aduentu Domini, exceptis his diebus quibus bis comeditur, et in Quadragesima exceptis Dominicis, et per totum annum, quoties pro canonicis institutis ab adipe abstinetur, ut in Rogationibus, in uigilia Sanctorum, et in Quatuor Temporibus; et quoties frater in monasterio sepelitur, quidquid de uino superfuerit fratribus in refectorio,  totum accipit eleemosynarius, sicut etiam de pane et per totum annum de pigmento. Hoc uinum colligit et reseruat, ut peregrini superuenientes semper de hoc habere possint. Illo quoque die quo ita panem recipit de refectorio, non tantum querit a granatario, sed de ipso pane tot quot potuerit peregrinis, et quod sibi deerit, hoc a granatario querit.

Â»Item quotidie accipit quotquot defunctorum fratrum est anniuersarius, prebendas totidem integras in pane, et uino, in fabis et generalibus. Preter hec pro quolibet fratre nuper defuncto, qui professus est nostre Congregationis, ubicunque obierit, prebendam integram per triginta dies. Pro omnibus insimul fratribus, quorum obitus qualibet  interueniente negligentia a nobis sciri non possunt, quotidie accipit duas.

Â»Preterea tres fratrum prebende dantur quotidie ad eleemosynam, que et in refectorio super mensam principalem apponuntur, scilicet pro beatissimo Patre Odilone, pro Henrico primo imperatore, pro Fredelanno et eius uxore, regibus Hispaniarum.

Â»Super hec omnia dantur quotidie XII torte, quarum unaqueque tres libras appendit. Hec uero pupillis et uiduis, claudis et cecis, senibus et aniculis, cunctisque superuenientibus sunt eroganda.

Â»Habet quoque adhuc quotidie de refectorio, de his quecunque fratribus supersunt, ac de generali et  de pitantia medietatem; altera medietate cecis popularibus deputata. Similiter de fabis medietatem, bubulcis ipsius decani, qui uille preest, deputata altera medietate.

Â»De oleribus et de pomis, et de his similibus totum. De hac medietate que sibi de generalibus, et de pitantiis contingit, solet prebendariis per uices pitantiam exhibere, solet etiam famulis suis dare. Accipit autem famulus eius maior quotidie libram unam de Granario, ideo quod recipiat panem et uinum, quod datur prebendariis, et dimidiam ab ipso eleemosynario. Alii quoque singuli habent ab eleemosynario libram et dimidiam, siue de quotidianis, siue de alio pane, si ei magis placuerit.

Â»Dantur namque preter ea que dicta sunt de  granario ad eleemosynam, sex prebende, que uocantur quotidiane; sunt autem quinque ipsius famuli, unus maior qui seruit prebendariis, et aliis pauperibus, et peregrinis; alter ostiarius eleemosyne domus, duo quotidie deferunt ligna cum duobus asinis; unus est prouisor duorum furnorum, de quibus aliquid subsidii uenit ad eleemosynam. Omnes autem preter maiorem uadunt pro unico, quoties eleemosynarius precipit, si generale fratrum defunctorum ipsa die, qua in capitulo recitantur, abesse [f., habere] non poterit; computat usque ad aliquam summam, et tunc reddit ei camerarius denarios, et aliquoties cellerarius pro genere piscium dare ualet carnes.

Â»Ipse quoque comparat sibi cum denariis, qui  pro decima de ecclesia sibi dantur. Ipse enim habet decimam omnium denariorum qui in ecclesia offeruntur, sicque prouidet ut carnem frequentius dare possit peregrinis. Sunt autem octodecim pauperes prebendarii, quibus quotidie famulus eleemosynarii accipit de cellario totidem iustas uini, et a granatario totidem libras panis et fabas ad quatuor dies septimane, reliquos tres non habet nisi olera de horto ad eleemosynam deputato; sed in maioribus festis habet carnem pro fabis; et per annum sunt triginta quinque dies, in quibus habent carnem.Â«

Tum post alia.

Â»Mandatum et si a festiuitate Omnium Sanctorum, a fratribus non geratur usque in capite ieiunii,  tamen eleemosyna nunquam remanet; famulus enim eleemosynarii in hieme cum aqua calida pedes trium pauperum lauat, datque libram singulis, et iustitiam, et libram de tali pane qualem habent in refectorio fratres.

Â»Hoc quoque pertinet ad eleemosynarium, ut semel in hebdomada totam uillam perlustret, assumptis secum famulis suis, et pane, et carne in cophinis, et uino in aliis uasis; uisitans illos qui pauperes alicubi iacent egroti; et si masculus est ipse uisitaturus intrat; si femina, stat ad ostium, et famulum suum mittit ad eam. Et dato eisdem quod melius potest, consolatur ipsos, et si quidlibet desiderant preter quod dederit eis, si commodum ullo modo ei est, inquirit, et postmodum mittit per  famulos suos. Est autem consuetudo quatenus mulieres, que in domibus sunt ubi infirmi iacent, mox ut uiderint eum uenientem, omnes exeant: Nunquam 585 enim quandiu quelibet mulier intra domum fuerit, ingredietur.

Â»Sciendum uero quoniam peregrinis, de quibus superius locuti sumus, cum libra et uino, in ipsa nocte qua ueniunt, de quouis alio edulio dabit; scilicet de piscibus uel huiusmodi et aliquoties, ut predictum est, de carne. Non nisi uero ad portam curtis dat cuiquam iustam uini et libram panis; non enim ingrediuntur curtem.

Â»Si autem aliquis peregrinorum habuerit ad hospitium suum coniugem debilem, uel lassatam  seu socium, quibus non sit commodum uenire ad eleemosynam, debet eis misericordiam facere, et quantum dat aliis mittere per eorum socium, qui reuertetur ad eos, propter eorum debilitatem. Alii uero omnes in eleemosynaria comedunt.

Â»Cum autem pedites seu pauperes clerici peregrini de longinqua terra ueniunt ad eleemosynariam, ipse dicit ante prandium fratrum abbati uel priori, et accepta licentia ducit eos in refectorium cum peris suis. Istis uero non commodantur superpellicia; eorum enim tantum est, qui cum equis uadunt.

Cistercienses quoque ea de re commendat Guillelmus Nangiacus ad an. 1176. Â»Maxima fames fuit in Gallia; pro qua ad sustentationem pauperum,  ecclesiarum inuadiata sunt ornamenta et sanctorum feretra defrustrata; et tunc maxime apparuit Cisterciensis ordinis munificentia in pauperibus sustentandis.Â«

Non ergo mirum si apud monachos adeo opulentie et rerum pene omnium copia exuberarit, qui tam sollicite, animitus et affatim se suaque Christo tradebant Domino uniuersorum; ipse etenim attestatus est: Â»Quod uni ex minimis meis fecistis, mihi fecistis ;Â« et centuplum in hoc seculo, et in altero uitam eternam se redditurum spopondit.

 CAP. uIII.---Qui in eisdem parentum deuotione contraditi ab ineunte nutriebantur etate. Optima sane Guiberti obseruatio. Longe siquidem absunt  theoria et praxis; de uirtutibus documentum, atque exercitium earumdem. Solent quippe qui solitarie innocenterque infantie ac pubertatis annos in monasteriis transegere, dum sese hominum flagitiis assuetorum consortio immiscent, nil equidem mali prima fronte suspicari; at quia proni sunt suapte natura ad peccatum, cum nec infans unius diei super terram immunis sit a sorde, utpote in peccatis concepti, impellente ipsa praua propensione  procliuius et imprudentius qualibet occasione  irretiuntur illecebris, atque in malum prolabuntur. Utinam ista sepiuscule usu non uenirent! Quamobrem S. Benedictus rectores  animarum admonet quominus eos qui mundo repudii libellum remisere, identidem foras egredi permittant: Â»Quia omnino, infit, non expedit animabus eorum,Â« cap. 66 regule.

De puerorum Deo a parentibus oblatorum prolixius egimus ad B. Lanfranci epist. 32. Superest ut formulam sistendorum eorumdem pro altari per monachum seniorem huc attexam.

Puer uero qui cum laicali uel clericali habitu uenerit, hunc camerarius in uestiarium ducat eodem modo uestiendum quo quilibet nouitius uestitur, preter quod ei non stamineum, sed pro stamineo camisia linea datur. Cum uisum fuerit domno abbati, capellum de frocco eius iubet auferri, et cucullam  ei dandam benedicit. Iubet etiam uni fratrum ut puerum offerat in uice parentum eius, qui petitionem, quam facturus est, scriptam habens, confirmat eam signo proprie manus, et postea legit eam in aperto, et mittit in manum domini abbatis; est autem huiusmodi: Â»Ego frater N. offero Deo et sanctis apostolis eius Petro et Paulo hunc puerum nomine N. uice parentum eius, cum oblatione in manu, atque petitione, altaris palla manu eius inuoluta, ad nomen sanctorum quorum hic reliquie continentur, et domini N. abbatis presentia, trado coram testibus regulariter permansurum, ita ut ab hac die non liceat illi collum de sub iugo excutere regule, sed magis eiusdem regule fideliter se cognoscat instituta debere seruare, et Domino cum ceteris  gratanti animo militare: et ut hec petitio firma permaneat, manu mea subterfirmaui, testibusque tradidi roborandam.Â«

Â»Accipit ipse puer cum offertorio patenam et calicem, hostia imposita, et uino infuso; et ita uicarius ille inuoluit manum pueri cum palla altaris, ut tam ipsum puerum quam eius sacrificium offerat a sacerdote recipiendum. Postea induitur cuculla; et de cetero benedictio eius differtur usque ad legitimam etatem, id est si non amplius uel usque ad decimum quintum annum etatis. Rursus cum domnus abbas uoluerit ut eum benedicat, refert hoc fratribus in capitulo; et ipse iuuenis statim ueniam petit, et de schola absolutus uenit ad pedes; tamen ab aliis pueris non recedit usque ad horam  benedictionis. Sicut alii nouitii profitetur. Sola cuculle benedictio non iteratur, nec exuitur, nec induitur, nisi sicut et prius erat,Â« etc.

Ex cap. 29 stat. Cluniacensium, de quibus supra.

 IBID.---Tanto intra cenobiorum septa remissiore studio uictitabant. Id loci illustratur Petri 586 uenerabilis statuto: Â»Statutum est, ait ipse, ut nullus, etiam ex concessione, futurus monachus, regularibus usque ad annum uigesimum uestibus induatur. Causa instituti huius fuit immatura, nimisque celer infantium susceptio, qui, antequam aliquid rationabilis intelligentie habere possent, sacre religionis uestibus induebantur, et admisti aliis, puerilibus ineptiis omnes perturbabant: et ut  quedam taceam, et multa breuiter colligam, et sibi nichil pene proderant, et aliorum postea religiosum propositum non parum, imo quandoque plurimum impediebant.Â«

 IBID.---Ecclesiasticas occasione difficili dilapidare pecunias, etc. Heu! quam in profanas  et uarias discerpta partes ecclesiarum monasteriorumque bona: que Â»uota sunt fidelium, et pretia peccatorum, ac patrimonia pauperum,Â« scripsisse traditur Urbanus papa I, et Edgarus Anglorum rex: Â»Sunt patrimonia pauperum, ac pretiosi Christi sanguinis pretium.Â« Queque Deo ac sanctis data, ut die noctuque laudes summi omnium Creatoris concinentes, habeant uictum ac  uestitum, ferunt omnes propemodum monasteriorum fundationes. In restauratione monasterii Besuensis ita loquitur Albericus Lingonensis episcopus, post enumerata a se collata: Â»In substantiam monachorum, et alimoniam pauperum, et ut ibidem delectetur seruis Dei Domino seruire; et pro rege eiusque coniuge, et liberis ipsius et totius imperii stabilitate iugiter Domini misericordiam implorare,Â« etc. Chronicon Besuense ms. Sed et Aldricus Senonensis antistes, hoc sensu suos suffraganeos compellabat in charta ms. instaurationis cenobii Sancti Remigii prope Senonas: Â»Sciamus rem ecclesie esse oblationes fidelium, pretia peccatorum, patrimonia pauperum, easque nobis administrandas, procurandas, atque ordinandas suscepisse, harum  rerum administratores nos esse, meminisse debemus: et redditus expansasque earum eis usibus applicare, quorum gratia diuinis altaribus alligate noscuntur.Â« Chronicon Diuionense ineditum: Â»Contulit rex Guntrannus Deo et sancto Benigno ad uictum monachorum Deo in hoc loco deseruientium, ut pro se ac sequentium regum salute et peccatorum remissione diuinam exorent clementiam monachi. Insuper etiam instituit ut ad similitudinem monasterii Sanctorum Agaunensium, diu noctuque diuinum persolueretur officium,Â« etc.

Ludouicus Pius imperator monachis Anianensibus ecclesiam Sancti Martini Arelatensis, et quecunque ad eam pertinerent, concedens, his inter alia uerbis utitur: Â»Hanc nostre auctoritatis donationem  memorato monasterio ad stipendia fratrum ibidem Deo famulantium, et ad subsidia pauperum, uel ad cunctas eiusdem monasterii Aniani necessitates consulendas, ob emolumentum anime nostre perpetualiter concessimus,Â« etc. Sic uetustissime membrane.

His consona de ecclesie opibus effert Tertullianus, Apologet. cap. 39: Â»Hec deposita pietatis sunt, nam inde non epulis, non potaculis, nec uoratrinis dispensatur, sed egenis alendis, humandisque, et pueris ac pupillis re ac parentibus destitutis,Â« etc. Ad rem istam que ad suas constit. Benedict. Patres regni Portugallie amplas possessiones ordinis memorantes, preloquuntur, adnotabo: Â»Hec et alia  omittimus in ecclesias redacta.

Singula que secli attriuit sic cana uetustas,
Ut maneat preter nostra fuere nichil.
Ea tamen perstringere libet, quia licet alienationes nobis sint dolores oculorum et animi, indices tamen sunt sanctissimi patriarche  caritatis et meritorum ipsius  uiui precones,Â« etc.

 CAP. IX.---uocabatur autem ipse Ebrardus. Quem paucis laudat Andreas Duchesne Histor. Drocens. lib. I, pag. 24, ubi et de familia comitum Britoliensium: illum eo loci adi, si placet.

 IBID.---Theudebaldus, etc. siue Theobaldus. Cuius biographus ei contemporaneus hec habet: Â»Theobaldus parentibus non solum nobilibus, uerumetiam  clarissimis atque ditissimis enituit,Â« etc. Et infra: Â»Lapides ferendo, fenum e pratis secando, stabula curando, et maxime, ut idem simpliciter referebat, carbones ad opera fabrilia faciendo, uictum sibi cum paruo censu prouidebat.Â« Surius, tom. III. Sigebert. ad annum 1050.

 IBID.---Maius monasterium petiuere. Celebre istud monasterium prope Turones ad fluenta Ligeris situm, a sancto Martino archiepiscopo sumpsit initium. De quo Gregorius Turon. De gloria confess. cap. 8; Glaber. lib. III, cap. 4, et alii.

Et quoniam nomenclaturam abbatum a Roberto in Gallia Christiana expositam, in multis uitiosam animaduerti, quotquot ex antiquis membranis ac ruderibus eiusdem abbatie reperire licebit, huc  attexere haud inutile fore iudicaui.


Elenchus abbatum Maioris monasterii.

Primus abbas ac fundator sanctus Martinus episcopus Turonensis. II. Galbertus a B. Martino electus ac benedictus. Quem consecuti regulares abbates  omnem nauauerunt operam, ut in Maiori monasterio religio floreret.

587 III. Et hoc equidem usque ad Robertum comitem Odonis regis fratrem: qui comes et abbas Maioris monasterii, in charta anno 6 regni eiusdem Odonis confecta, nuncupatur.

Destructo a Northmannis monasterio, cesisque monachis, qui superstites fuerunt una cum sacratissimo B. Martini pignore in Burgundiam secessere.  At ex clericis nonnulli inter ruinas sibi fabricauere domicilium, et locum plures per annos occuparunt. Ita iis pretermissis, ad regulares transeundum.

Iu. S. Maiolus abbas Cluniacensis, rogante Blesensi comite Odone, monasticum ordinem postliminio in pristinum statum reuocauit. Prodit hec disertis uerbis charta donationis eorum que Stephanus Blesensis comes Maiori monasterio contulerat. Â»Ubi Odo auus meus, inquit ipse, et frater eius Hugo Bituricensis archiepiscopus et eorum mater humati iacent; et quod post euersionem a Danis factam exstructum, et, amotis canonicis, facultatibus suis auctum, monastico ordini, qui ab initio antiquitus, a tempore beati Martini ibi fuerat, restituerunt; abbatemque Guillebertum nomine posuerunt,  a sancto Maiolo sibi de Cluniaco datum. Quorum sequens uestigia pater meus, tum pro reuerentia et amore gloriosi confessoris Christi Martini, tum pro religione inhabitantium monachorum, eamdem abbatiam de substantia sua honorauit admodum et augmentauit,Â« etc. Eo igitur monasterio apprime stabilito, et dignitatem abbatialem, et iurisdictionem omnimodamque potestatem in humeros Gisleberti deposuit.

u. Gislebertus unanimi fratrum assensu in ceno biarcham assumptus est an. 970.

uI. Bernerius 987.

uII. Gauzbertus primo Sancti Iuliani Turon. deinde simul Maioris monast. Burgulii, et Malleacensis abbas fuit 1007.

 uIII. Sicbardus, siue Sichardus.

IX. Ebrardus 1015. Ut ablate possessiones restituerentur, multum desudauit elaborauitque.

X. Albertus 1037. Hoc abbate Airardus Nannetensis episcopus, antea Sancti Pauli in urbe abbas et cardinalis, Maiori Monasterio, cuius monachos impensissime diligebat, multa contulit beneficia. Isembertus Pictauiensis antistes eosdem preclare commendat in scheda his uerbis: Â»Monachi Maioris Monasterii quorum in sancto proposito percelebris apud nos habetur opinio, petierunt a me rerum, quas in episcopatu Pictauiensi possidebant, confirmationem, quam et libenter concessi,Â« etc. Cui signum apposuit alius Isambertus, senioris successor.

 Â»Albertus abbas  cum fratribus, quemdam seruum liberum fecit, et clericauit tali ratione, ut nunquam se a S. Martini seruitio ad alios transiens auferat,Â« etc. Ubi aduertere est clerico seculari ab abbate tonsuram clericalem tum collatam.

Preterea illemet abbas suo, et capituli Maioris Monasterii nomine, prebendam siue canonicatum ab Agoberto Carnot. episcopo expetiit, cui episcopus una cum clero perlibenter annuit, ea lege, ut mutua inter sese precum subsidia rependerent. Ita littere Henrici regis, que exstant in capsa Sancti Martini de ualle apud Carnutes. Alexander uero papa III, diplomate mandat Carnotensis Ecclesie canonicis, quatenus Maioris Monasterii monachos minime  impediant prebende fructus percipere.

Huius abbatis, et quatuor proxime subsequentium meminit Orderic. uitalis lib. Iu Hist.: Â»Nostris temporibus Albertus et Bartholomeus, Bernardus et Hilgotus, ac Guillelmus Nanticensis, abbates huic monasterio prefuerunt, qui sanctitate et probitate multis profuerunt, et longe lateque famosi, uicinis et externis uiriliter micuerunt.Â« Et anonymus auctor Appendicis ad Historiam Franc. Gregorii Turonensis, De gest. episc. Turon. et abbatum Maioris Monasterii quem passim in medium proferemus, ait de Alberto: Â»Requiescit in dextera parte ecclesie ad altare S. Mauricii. Hic bonas consuetudines Ecclesie solerter instituit, et ordinauit; quas qui postea mutare presumpsit, peierauit.Â«

 XI. Bartholomeus 1063, seu 1064: Â»Huius uitam signis et uirtutibus atque miraculis plenam qui scire uoluerit, in nostro armario reperire poterit,Â« etc. Auctor anonymus: Â»Bartholomei tempore in abbatia de Bello Goisbertum Maioris Monasterii religiosum monachum, abbatem constituit  quo monitore monasticus ordo et regularis disciplina commode uiguit.Â« uerba sunt Orderici uital. lib. Iu Hist. initio. Ac uetus chronologia ms. sancti Cornelii Compend. anno 1066, qua regnum Anglie uictoria Guillelmus Conquestor sit adeptus enarrans, ait: Â»Locus ubi pugnatum est, exinde Bellum usque hodie uocatur. Porro Guillelmus rex ibi cenobium Sancte Trinitatis  construxit, et monachos ac ordinem Maioris Monasterii statuit, atque necessariis opibus pro interfectis utriusque partis affatim ditauit.Â«

Ex chartulario rerum uindoc. charta 28, inter Gusmanum militem et Bartholomeum abbatem, ann. 1070, conuentio facta est: Â»Quod si quis uult discere litteras in ciuitate Turon. uel apud castellum nouum Sancti Martini, sibi et suo homini prebebimus tres panes quotidianos, et quatuor iustas  uini.Â« Obiit Bartholomeus 1084. 588 Â»Hic humatus quiescit in sinistra parte ad altare apostolorum.Â« Anonymus. Tetbertus eiusdem loci monachus, celebris medicus, hac ipsa tempestate floruit.

XII. Bernardus de S. uenantio 1084. Cui Urbanus  papa II anno 3 sui pontificatus, indict. XIII, priuilegium concessit, quo non tantum abbatem ac monachos, sed etiam domesticos et omnes a Maiori Monasterio dependentes prioratus, ab archiepiscopi Turon. et aliorum episcoporum iure prorsus exemptos declarat ac decernit. Is ipse Urbanus  exhortatione fratres Maioris Monasterii ut in melius in dies proficerent, admonuit, eisdemque in capitulo absolutionem impertiit.

Philippus Francorum rex an. 1093 Bernardo Sancti Maglorii Parisiensis monasterium, ad uetus monastici ordinis institutum resarciendum, tradidit; quod ex illius constat diplomate, anno circiter 1095, Â»Adela comitissa, filia regis Guillelmi  et Stephani comitis  uxor, bene patrizans erga Maioris Monasterii monachos, beneficia multa et largitiones ab eius patre assecutos, et ab eodem specialiter amatos; cum uellet imitari amorem patris sui erga eos, quantumcunque poterat eos opibus adimplebat, et anno dedicationis basilice Maioris Monasterii ab Urbano papa II facte, cum uir eius isset in Hierusalem cum exercitu Christianorum, dedit eis prope Carnoti muros clibanum publicum, dictum Bellum uidere.Â«

Neque pretereundum illud factum, ex autographo desumptum: Â»Hugo de Caluomonte filius Sulpicii de Ambaziaco  et mater eius que neptis erat Gaufredi de Caluomonte, consenserunt uenditioni facte monachis Maioris Monasterii  de duabus quartis terre apud culturam Rathonis: postea cum factus esset iuuenis, et patri successisset in honore, et cum Ambaziaco simul Caluummontem, loco Gaufridi auunculi sui, possideret, easdem quartas repetere uoluit. Contigit interim Urbanum papam uenire ad Maius Monasterium et basilicam dedicare: cui dedicationi interfuit ipse Hugo. Sacrato autem ex more et inuncto altari, papa residens aduocauit Fulconem, et circumstantium turbam procerum, monens eos ut ecclesie et altari nouiter dedicatis prouiderent dotem secundum morem solitum. Submonitus itaque a nobis, supradictum Hugonem ad se uocauit, et monuit ut quartas illas nobis relinqueret, quod ille gratanter fecit. Cui rei  interfuit multitudo, utpote ad tantam celebritatem undique congregata.Â«

Hi nominatim inter ceteros censentur Â»primas et archiepiscopus Lugdunensis Hugo; Radulphus, Turon. archiep.; Rangerus, cardinalis et archiepisc. Rhegiens.; Bruno, Signiensis episcop.; Albertus, presbyter cardinalis; Tezo, presbyt. cardinalis; Gregorius, Papiensis diaconus cardinal. Deinde: Domnus Bernardus de Sancto uenantio abbas noster, etc. Ex laicis uero: Fulco, comes Andegauensis; Sigebrannus, constabularius eius; Robertus de Rupibus, Gausbertus, prepositus de Caluomonte. Tandem sorores Hugonis prefati, Adenordis, et Ermensendis idem concesserant.Â« He antique membrane.

Anno 1099 ultimo Bernardi abbatis, dum circumiret  ipse obedientias siue prioratus sui monasterii, duo iuuenes spontanea uoluntate sese illi offerentes, serui S. Martini sunt effecti, hoc nempe ritu: Â»Super genua sua stantes ante abbatem, et quatuor denarios, ut moris est, super capita sua portantes, se seruos S. Martini professi sunt.Â«

Â»Bernardus abbas  requiescit in dextro porticu ecclesie a parte inferiori. Obiit uIII Idus Maii.Â«

XIII. Hilgotus seu Hilgaudus, abdicato Suessionensi episcopatu, induit collobium monachale, atque abbas fit inuitus 1100. Dat ipsi litteras Paschalis papa II, uelut et Bernardo antea Urbanus II, quas hic describere pretium opere est; emergentes quippe archiepiscopum inter et Maius Monasterium  controuersias diluere possunt.

Â»Paschalis episcopus, seruus seruorum Dei, uenerabili fratri Hilgoto Maioris Monasterii abbati, eiusque successoribus regulariter substituendis in perpetuum.Â«

Â»Cum uniuersis sancte Ecclesie filiis,Â« etc. uide inter diplomata et epistolas Paschalis II.

589 Anno Dominice Incarnationis 1101, Alanus Britannie dux, et uxor ipsius Ermengardis, atque eorum filius Conanus, dedere Maiori Monasterio ecclesias S. Crucis et S. Saturnini in urbe Nannetensi: Â»Quia contra sacros canones eas tenebat,Â« etc., fert charta. Quo eximii principes illi formam subditis exhibuerunt obedientie.

Â»In Angliam pergens triginta marcas argenti,  quas annuatim habemus a rege et regina Anglorum, et plura alia acquisiuit. Hic requiescit 590 in dextera parte ad altare S. Antonii.Â« Anonymus.

XIu. Guillelmus 1104. Bullatas litteras accepit a Paschali papa II. In iis libertas ab episcoporum subiectione, cum Maioris Monasterii tum possessionum, et ecclesiarum omnium, que seriatim recensentur, confirmatur. Preterea abbati calices et quelibet altaris ornamenta benedicendi confert summus pontifex potestatem, quam nulli antehac abbati concessam puto. Guillelmum his in litteris papa reuerendissimum filium appellat.

Gaufridus Grisagonella uindocinensis comes A. C. 1120. Â»uenit in capitulum   et ibi petiuit humiliter absolutionem de commissis, que nobis et locis nostris fecerat, promittens emendationem; et nos et nostra diligentius conseruaturum: cuius humilitatem uidens dominus Willelmus abbas eum absoluit; et insuper eum reuestiuit societatis nostre orationibus et benefactis,Â« etc. Intelligis quanti monachorum preces olim pendebant principes, maxime uero Maioris Monasterii quorum sanctitatis famam longe lateque percrebuisse indicat Chartularius Cenomanensium rerum, chart. 215. Â»Anno Incarnat. 1105, seu primo domini Willelmi abbatis ordinati, quo etiam Boamundus descendens Ierosolymis uisitauit hunc locum, petiuitque tam sibi quam omnibus conchristianis, quos illis partibus in Dei seruitio reliquerat, orationum  nostrarum suffragia: Robertus de Belismo, cum filio suo Willelmo, in capitulum nostrum uenit, et accepit benefactum nostre societatis, et promisit se defensorem rerum nostrarum; et concedere fecit Willelmo filio suo quidquid habebamus in Pontico  et concessionem tradidit per baculum in manu Willelmi prioris, qui fuerat archidiaconus Redonensis, uidentibus Willelmo de Pois, Normanno de Neaflo, Willelmo fratre eius, Willelmo Malaherba, Roberto Oison cognato Roberti de Belismo,Â« etc.

Â»Totum cenobium abbas hic  cinxit muris, et multas obedientias acquisiuit, etc. Ecclesiam istam ab omni debito liberam reliquit: moriens sepultus est in dextera parte capituli inter  columnam et sedile.Â«

Xu. Odo abbas religione clarus 1124. Ipsi Maius monasterium regenti cenobium Sancti Martini de ualle Carnot. restitutum est: ea de re exstat Honorii pape et Theobaldi comitis preceptum. Odonem et eius monachos se maximo loco habuisse Ulgerius episcopus perspectum facit in hunc modum: Â»Ego Ulgerius episcopus Andegauensis Ecclesie Maioris Monasterii, et fratribus meis Odoni et monachis illius  dedi anno Incarnat. 1131, ecclesiam de Bessiaco, et capellam de Bellifortis, in eadem parochia sitam, cum omnibus ad eas pertinentibus, et iure presbyteros presentandi, cum uacatio contigerit,Â« etc.

 Ritus, quibus olim seculares orationum, ceterorumque pietatis, austeritatisue exercitiorum, que a cenobitis actitabantur, participes fiebant, sunt digni notatu: Â»Odo Canutus ab abbate Odone per traditionem libri capituli inuestitus est, et factus est particeps beneficii ecclesie Maioris Monasterii, de quo plurimum gratulatus  inuestiuit abbatem de quadam terra, cum quadam uirgula disciplinali, quam ob confirmationem super maius altare portauit,Â« etc.

Sulpitium Roberti de Rupibus  filium in extremis agentem, poscente patre in monachum suscepit Odo abbas. Quamobrem dedi Robertus decimam piscium fluuii Sextie seu Sithie;  huic donationi assensum prebuere filii Theobaldus ac Robertus, etc. Â»Odo abbas quiescit in dextro porticu ecclesie, a parte superiori uidelicet iuxta abbatem Bernardum.Â« Anonymus.

XuI. Garnerius, 1137. Â»Omnium ecclesie huius piissimus fuit,Â« testatur anonymus. Inter antiqua prioratus Dalmeriaci monumenta, isthec ex charta donationis Forestarii cuiusdam, nomine Balbini, leguntur: Â»Data an. Incarnat. 1148, qui erat duodecimus ordinationis piissimi Patris Garnerii abbatis.Â« In chartophylacio Maioris Monasterii exstant littere Eugenii pape III Remis existentis, quibus Garnerio abbati respondens, episcopos Galliarum submonet: Â»Quod in generalibus conciliis, inquit, statutum esse cognoscitur, ut sacerdotes, qui in ecclesiis  ad monasteria pertinentibus, de animarum quidem cura diecesano episcopo respondeant; abbati uero et fratribus suis pro rebus temporalibus subiectionem exhibeant: quo contra dilecti filii nostri Garnerii abbatis Maioris Monasterii et fratrum suorum querelam accepimus,Â« etc.

Beate Marie Boni nuntii Aurelian. Ecclesia canonicorum Maiori Monasterio tradita est a Simone de Balgenciaco, ut in meliorem statum restitueretur.

Abbatis Garnerii ac monachorum eius iterum in Angliam peruulgata est arcta uita; idcirco 1139, prima cenobii SS. Trinitatis in Eboracensi ciuitate a Radulfo de Paganello  et uxore ipsius Mathilde, consentientibus filiis Guillelmo et Iordano,  iacta sunt fundamenta, ac multe possessiones attribute. De Garnerio monachus anonymus: Â»Domum hanc omnino reparauit, cellarium, coquinam, dormitorium, mediam quoque partem claustri infirmorum fecit, etc.; cum uero domum infirmorum renouare decreuisset, partemque consummasset, Christo eum uocante ad celestia regna migrauit X Kalend. Iunii, cum eo perenniter regnaturus. Quiescit iuxta domnum 591 Gillebertum abbatem in capitulo.Â«

XuII. Â»Abbas Robertus Brito de Magueri fuit uite laudabilis, Deo et hominibus amabilis,Â« etc. Anonymus. Prefuit ann. 1155, ad an. 1166. Constat ex litteris bullatis Alexandri pape III, ad eumdem  datis an. 1164, Blesensem comitem negotii multum abbati et monachis Maioris Monasterii facessisse, in litteris eiusdem Alexandri ann. 1164 scriptis reperio

Â»Huius abbatis tempore  Alexander papa Turonos deueniens in presenti domo perendinauit. uixit autem postquam electus est in abbatem decem annis; in undecimo uero appositus est ad patres; et iacet in dextra parte capituli iuxta abbatem Garnerium.Â«

XuIII. Â»Robertus II Blesensis dictus, uir ualde uenerabilis et gratiosus, etc. uixit autem postquam electus in abbatem decem annis, et in undecimo decessit a rebus humanis. Hic requiescit in sinistra parte capituli inter columnam et sedile abbatis.Â«  Anonymus. Usum mitre Roberto concessit summus pontifex. Et abbas ipse maxima animi submissione, humilis Maioris Monasterii Dispensator uoluit nuncupari. Sedit an. 1166 ad. an. 1176.

XIX. Â»Petrus de Gasconia 1177. Fuit ualde simplex et religiosus: secularis uersutie ac nequitie ignarus,Â« etc., inquit anonymus.

XX. Herueus de uilla Petrosa ab anno C. 1178 ad 1186 pastorale munus protraxit. Eum laudibus prosequitur multis anonymus. Notat autem inter alia tum strictam S. regule obseruantiam, cui minime repugnat bulla Clementis pape III qui statutum ab Herueo abbate latum, atque a monachis receptum, laudat: nempe hospitibus intra monasterii septa carnes apponere inhibetur. Comprobat etiam Alexander  III omnes immunitates a suis predecessoribus Urbano, Paschali, Calixto, Innocentio II et Eugenio III Maiori Monasterio indultas: pontificatus sui an. XIX, indict. XI.

Herueo subiectum fuit cenobium Sancti Maglorii de Lehonio; atque omni iure, quo potiebatur olim Albertus Sancti Maclouii episcopus suis litteris in presentia Henrici regis Anglorum libere uti concessit an. 1181. Lucius papa III sub excommunicationis pena precipit Herueo, ne secularibus quouis colore ullum e prioratibus conferat, aut eos possidere patiatur.

Niuello de Cherisy Suessionensis episcopus, ex familia dominorum Petrefontis, in charta conuentionis rectorem inter et monachos Sancti Sulpitii  Petrefontis, hec de Herueo inseruit: Â»Herueus tunc temporis uenerabilis abbas Maioris Monasterii amicus noster, familiaris, et consanguinitatis linea nobis propinquus, hanc compositionem approbauit,Â« etc.

XXI. Gaufridus 1187. In charta prioratus de Fractaualle  data ann. 1190, Robertus S. ualeriani frater Gaufridi abbatis recensetur. Et charte de Combornio  Gaufridum de Cursol siue de Curson cognominant. Mattheus Paris ad ann. 1196 eum pro rege Francorum Philippo, et abbates Cluniacenses et Sancti Dionysii, ac priorem de Charitate, obsides Richardo Anglorum regi datos affirmat. Anonymus tandem: Â»Gaufridus natione Britannica, nobili prosapia ortus, clericali scientia  eruditus, statura uultuque decorus. Ipse se dimisit, et postea, sicut Domino placuit, in pace quieuit.Â«

XXII. Â»Hugo 1210. Natione Carnotensis, a pueritia in monachum susceptus est. Ipse erat paruus in corpore et sufficienter litteratus.Â« Anonymus. Frater fuit Guillelmi de Rupibus Corbonis. Non abbatis nomen sed ministri sibi ascribit hoc modo: Â»Omnibus presentes litteras inspecturis, fratres capituli Maioris Monasterii, et Hugo humilis eorum minister,Â« etc. Quod moris ab Hilgoto abbate 13 ad abbates Commendatarios continuo deductum est. Quanquam is ipse Hugo, ubi necessitas exigebat, publicis uerbi gratia in instrumentis, abbatis titulum usurpabat.

 Luctuose eadem tempestate discordie, quin potius nefande comitum Blesensium, qui patronos sese uel aduocatos Maioris Monasterii iactitabant, grassationes exorte, unde monasterii eiusdem, ac prioratuum in comitatu Blesensi existentium, uniuerse propemodum res distracte, et perinde atque a perduellibus direpte sunt ab eisdem.

Sedem Hugoni tribuit Robertus in Gallia Christiana inter episcopos Lingonenses; quod nichilominus silent et antiqua monumenta, et chronologus anonymus, e cuius narratione ista de Hugone desumo: Â»Contra archiepiscopum Turonensem placitabat; nam archiepiscopus aiebat abbatem nostrum baculo pastorali aut mitra uti non debere: quapropter ipse Hugo prudens et humilis, prospiciens  mitram plus afferre oneris quam commodi, noluit inaniter litigare, et sic potentiam sine mitra, sicut antiqui predecessores sui, de cetero portauit,Â« etc.

XXIII. Gaufridus II 1227. Iste una cum sequente, anonymo incognitus. Hoc eodem anno episcopus Maclouiensis Goffridus, ab inuasione possessionum Maioris Monasterii que in sua diecesi erant, uiros nobiles cercere nititur; sed oleum ludit et operam, quippe tam nequiter et prefracte iisdem retinendis addici solent illi, ut uix ac ne uix quidem ab his diuelli possint.

XXIu. Guarinus 1229. Mandat Gregorius papa IX abbati de Gastineta ord. S. Augustini, diecesis Turon. uti tenuiores e Maiori Monasterio pendentes prioratus, ubi 592 nempe duo monachi commode  regulariter uiuere nequirent, plures reduceret in unum: Preceptum enim antea fuerat ab Alexandro papa III concil. Lateran. III cap. 10: Â»Monachi non singuli per uillas et oppida, seu ad quascunque parochiales ponantur ecclesias; sed in maiori conuentu, aut cum aliquibus fratribus maneant, nec soli inter seculares homines spiritualium hostium conflictionem exspectent,Â« etc.

XXu. Gaufridus III de Conam. 1235. A Ioanne Blesensi comite aduocatie causa grauissimas passus est calamitates, quin etiam carceri septennio mancipatus in castro Guisiacensi, et binos comes ille a suis satellitibus e monte monachos precipites dari iussit: de his plura anonym. Tandem ut tantis sceleribus occurreret Innocentius papa Iu anno  1254. Nicolaum misit in Galliam, qui iudicio siue sententia in eum uelut contumacem prolata, iure aduocatie, et cunctis que in res monasterii sibi uindicarat, spoliauit; nichilosecius comes sententiam detrectauit, spreuit, et continuata in eosdem ascetas rabie debacchatus est.

Ludouicus IX rex an. 1255 litteras aui sui Philippi Augusti, queis in Northmannie Scacarium  uelut inquilinos Maioris Monasterii monachos ad iura prosequenda, admittendos imperatur, approbat.

Labefactatam, ex prefata sine dubio calamitate, fuisse regularem disciplinam docent acta legatorum  apostolicorum, Philippi Bituricensis, et Clementis Dolensis episcoporum, nec non abbatis Burgidolensis Bituricensis diecesis. uerum pauco post tempore cenobitas ad meliorem redactos frugem, haud obscure notant littere Ioannis episcopi Redonensis: ubi de prioratu de Sallo Gallo  Maioris Monasterii unito agitur. Ita se habent: Â»Nos Ioannes episcopus Redonensis, attendentes feruorem caritatis monachorum Maioris Monasterii et necessitatibus pio attendentes affectu, domum suam de Solial nostre diecesis, in qua ab antiquo solus monachus solebat habitare, et quod in Lateranensi concilio fuerit statutum, ut monachi solitarii debeant amoueri, concessimus ipsorum in proprios usus conuertendam,Â« etc.

 Anno 1254 Romam ad limina apostolorum petiisse Gaufridum abbatem planum faciunt littere Nannetelini Agaunensis abbatis.

XXuI. Stephanus ab an. 1263 ad ann. 1284, uincentius archiep. Turonens. an. C. 1264, sententiam fert in comitem Blesensem, qui maiorum suorum prauo exemplo exstimulatus, monachos Maioris Monasterii exagitare non desistebat.

Quod nil prope eorum que possidebat in Anglia Maius Monasterium, percipere posset, dat licentiam Gregorius papa maximus anno 1274 Stephano abbati ea omnia uenundandi, siue, ut aiunt, abalienandi; quorum tamen pecunias in aliis utilioribus collocare precipit.

Stephani temporibus institutum, opinor, ac decretum,  quatenus ad Maius Monasterium, prioratuum, ecclesiarum, ac locorum eidem cenobio subditorum charte, priuilegia, immunitates, atque diplomata deferrentur uelut in arce conseruanda: unde hactenus, rabies Caluinistarum licet omnia susque deque uastauerit, illesa permansere.

XXuII. Â»Robertus de Flandria natus  eratque pulcher, et sufficienter litteratus; erat etiam prior de Cella in Bria,Â« etc. Priuilegium tribuit Roberto Martinus papa Iu, sui pontificat. anno 4, ubique locorum  mitram, annulum et cetera pontificalia indumenta deferendi, nec non et benedictionem populo solemniter impertiendi, ac benedicendi pallas altaris.

Cum Blesensis comes, patrum uestigiis insistens,  Maioris Monasterii res continuo infestaret, tantis molestiis ut finem imponeret, Mattheus abbas sancti Dionysii, tum regis uices agens in Francia, Roberto abbati eiusque monachis litteras impertitur: ordinans si quid inposterum inter eosdem et Ioannam AlenÃ§onii comitissam, Blesensis comitis filiam, dissidii emergeret, regio in palatio fore discutiendum.

Durando Nannetensi episcopo, qui pecunias titulo uisitationis ex prioratibus sui iuris extorquere conabatur, abbas Robertus priuilegiis, et concilio Lugdun. non pridem celebrato, id prohibente cap. 24 fretus, uiriliter sese opposuit, cohibuitque.

XXuIII. Odo de Braccolis seu Braceolis, nobili  genere ortus, ac eruditus, fuit abbas constitutus an. 1296. Ipse et monachi a uisitationibus prioratuum, ac procurationibus, archiepiscopos Burdigal. arcuerunt; quanquam illi, proh nefas! tunc temporis fede ab regule obseruantia defecere; siquidem prioratuum redditus inter sese dispertierunt, et a communi recessere uita. Unde non mirum  si seculares uiri, Deo sic plectente, et episcopi complures hoc euo monachorum opibus inhiarent.

XXIX. Â»Ioannes de Montelonis siue Monteleonis, de territorio Pictauiensi oriundus, et de nobili genere procreatus, parue tamen stature, sed pulchra facie decoratus,Â« etc. Anonymus. Multis hac ipsa tempestate a nobilibus affectum calamitatibus et iniuriis  Maius Monasterium, coniecturam infert bulla Ioannis 593 pape XXII, data Auenione 1320, ad abbates Sancti Germani Parisiensis, uindocinensem ac Rothomagensem, qua defensores et conseruatores contra eosdem nobiles et episcopos, prioratuum Maioris Monasterii possessiones qua fas qua nefas occupantium, denuntiantur. Â»Iste Ioannes resignauit Simoni de Maye camerario an. 1330, et obiit anno sequenti, et die crastino in quo resignauit.Â« Anonymus.

XXX. Â»Simon le Maye 1331. Fuit de pago Turonensi oriundus, et competenter litteratus. Et quantum fuerit potens in suo regimine, opera testimonium perhibent ueritati.Â« Prosequitur anonymus. Eduardus Anglorum rex 1333 Simoni scribit se  omnes Maioris Monasterii possessiones in suo regno existentes confirmare, instituisseque ad illas tuendas procuratores.

In archiepiscopum Burdigal. Petrum, quod pecunias insolite e Maiori Monasterio exigeret, sententiam tulit Aymericus abbas Sancti Augustini Lemouicensis a sede apostolica iudex delegatus. Qua de re etiam episcopus Trecensis a Benedicto papa XII accersitus, grauissime reprehenditur. Quemdam clericum participem piorum operum que a monachis fiebant admittit Simon; patet ex formula, ubi isthec presertim uerba exprimuntur: Misse, eleemosyne et discipline.

Tandem Simon ipse in episcopum Carnotensem est assumptus, teste anonymo.

 XXXI. Petrus de Podio  Lemouicus 1357 ex abbate S. Florentii Salmuriensis, quemadmodum indigitat ipsemet in tabula anno 1357 exarata. Obiit ann. 1364, die sancti Sixti pape sepultus in sacello S. Florentii quod condiderat.

XXXII.---Gerardus de Podio, Petri germanus 1334. Cum duos anonymus eiusdem nominis abbates proxime subsequentes, atque in chartis ferme semper cognomen subticeatur, non facili negotio anni regiminis, ab Gerardi subsequentis possunt discerni; ac proinde sepe fato anonymo fides est adhibenda.

Quod propensam erga Maius Monasterium rex Carolus u habuerit uoluntatem, anno Domini 1370  patefecit; nam ipse licet ducatu Turonensi fratrem Ludouicum, ducem Andegauorum auxisset, summum nichilominus in Maioris Monasterii res, ius ac dominium uoluit sibi reseruatum.

Ad Gerardum de Podio, et Ioannem sancti Albini Andegauensis antistitem Urbanus u sui pontificatus 7, deinde Gregorius XI, primo, rescripta misere, quibus inquirendorum miraculorum Caroli Britannie ducis, prouincia demandatur. Lege Andree Duchesne Histor. Castillion. lib. u, cap. 1, pag. 228, et in Probat. pag. 127. Gerardum autem purpureo galero donatum asserunt anonymus et Ciaconius in uitis pontificum; sepultumque Auenione.

XXXIII. Gerardus II Pante uel Paute, antea Floriacensis Sancti Benedicti abbas, natione Lemouicus.  Sepultus est in choro ecclesie. Anonymus.

XXXIu. Helias in Petragorensi territorio humili loco natus: primum SS. Sergii et Bacchi Andegauensis, deinde permutatione facta, Maioris Monasterii abbas an. 1389. Res monasterii non modo dilapidauit, sed monasticam quoque disciplinam pessumire consensit. Nonnulli hoc tempore e monachis Maioris Monasterii Lauream Baccalaureatus in decretis obtinuere, publice Petro abbate S. Eligii Nouiomensis docente, ann. 1394. Helias onus in Guidonem de Luro abbatem Sancti Sergii deposuit, et abdicata omni prelatura, atque omnibus renuntians fleuit que gesserat mala. Obiit III Kal. Octobris 1418.

XXXu. Guido de Luro, Lemouicus, ex abbate  Sancti Sergii Andegauensis 1413. Litteris non mediocriter eruditus. Damna tum rei domestice, tum etiam regularis obseruantie a decessore illata, maxima parte resarciuit. Addictus presertim eleemosynis pauperibus erogandis fuit, ac monasterii iurium, immunitatumque propugnator: denique in pace quieuit, cuius corpus delatum ac sepultum in choro Maioris Monasterii sub tumba cuprea Geraldi Paulte abbatis 33, patrui sui. Ita noster anonymus, qui Maioris Monasterii abbatum seriem ulterius minime perduxit.

XXXuI. Petrus Marques ab an. 1429 ad 1453. Priuilegium singulare Maiori Monasterio non tam indulsit, Nicolaus papa u, quam approbauit. Quod huic abbatum Elencho inserere profuturum subinde  iudicaui.

Â»Nicolaus episcopus, seruus seruorum Dei, ad futuram rei memoriam, ad decorem sacre religionis, ac ut illius felices ubique dilatentur fecundius propagines, necnon honoris flores, et honestatis fructus in ea, in salute plurimorum, in ubertate concrescant, apostolice meditationis uehementius diffundimus cogitatus, specialibus ea prosequentes adminiculis, per que persone religiose singularum turbationum cessantibus dispendiis, in pacis et tranquillitatis dulcedine, sub apostolice libertatis presidiis, in sancte contemplationis suauitate quietius et commodius exsoluere ualeant altissimo sua uota.

Â»Hinc est quod nos karissimi in Christo filii  nostri Caroli Francorum regis illustris, ac dilectorum filiorum abbatis et conuentus monasterii Maioris Monasterii prope Turonem, ad Romanam Ecclesiam nullo medio pertinentis, ordinis Sancti Benedicti, 594 ac priorum prioratuum dicto monasterio subiectorum, in hac parte supplicationibus inclinati potiori pro cautela monasterium predictum, ac illi subiecta, et in futurum subiicienda ubicunque consistentia, prioratus, hospitalia, membra, et loca quecunque; necnon monasterii prioratuum, membrorum, hospitalium, et locorum predictorum abbates, priores et suppriores eorumque monachos, et personas familiares, domesticos, continuos commensales, ac personas in ipsis residentes, presentes et futuros, cum omnibus ipsorum mobilibus et immobilibus  bonis, rebus, iuribus, et pertinentiis etiam presentibus et futuris, ab omni iurisdictione, dominio, subiectione, auctoritate, potestate, superioritate, uisitatione, correctione, cercitione, et compulsione archiepiscoporum Turonensium, eorumque uicariorum et officialium, ac quorumlibet aliorum ordinariorium, et prelatorum, ac personarum ecclesiasticarum; necnon a solutione quorumcunque, collectarum, pedagiorum, caritatiuorum subsidiorum, impositionum et onerum, ac cuiuscunque alterius generis exactionum, de apostolice potestatis plenitudine, et ex certa scientia, prorsus eximimus, et totaliter liberamus, ac in ius et proprietatem beati Petri sedis apostolice, et sub eorum speciali ac immediata protectione suscipimus, atque nostra  decernentes monasterium, prioratus, hospitalia, membra, loca, abbates, priores, monachos, familiares personas, bona et res predicta; solum et immediate dicte sedi in omnibus subiacere; ita quod archiepiscopi, uicarii, officiales, ordinarii et prelati predicti, uel quiuis alii in ea, utpote prorsus exempta, generaliter et specialiter, aut communiter uel diuisim non possint quauis auctoritate excommunicationis suspensionis, uel interdicti, aut alias sententias ecclesiasticas, censuras et penas quomodolibet promulgare, seu alias etiam ratione delicti, uel contractus, aut rei, de qua agitur, ubicunque committatur delictum, ineatur contractus, aut res ipsa consistat; potestatem, iurisdictionem, superioritatem, auctoritatem, uisitationem, correctionem, cercitionem,  compulsionem, uel dominium aliquod exercere. Quodque etiam abbates, priores et conuentus predicti, ratione bonorum monasterii, prioratuum, hospitalium, membrorum ac locorum predictorum, procurationem aliquam, uel etiam conuentionem, aut caritatiuum subsidium, gabellas, pedagia, telonea et alias exactiones, quibusuis regibus, seu aliis personis ecclesiasticis, uel secularibus dare, soluere, minime teneantur; nec ad id compelli possint, uel super hoc, aut alias a quoquam quomodolibet conueniri, uel per litteras sedis predicte, aut legatorum, uel delegatorum, seu nuntiorum ipsius, aut diecesanorum locorum, uel quorumcunque aliorum, etiam siue eiusdem sedis litteris  contineatur expresse, que ad queuis exempta uel non exempta, prioratus, seu loca se extendant, ex aliqua eius cuiuscunque tenoris existat indulgentia, non obsistat; nisi forsan dicte littere apostolice de ordine et monasterio prefatis ac presentibus, de uerbo ad uerbum, necnon monachis et degentibus in monasterio, prioratibus, hospitalibus, membris et locis predictis plenam et expressam, ac etiam notanter et specialiter fecerint mentionem.

Â»Et insuper uolumus et eisdem abbati, et conuentui, et prioribus dicta apostolica auctoritate concedimus, que de presentibus et in eis contentis, alicui ex archiepiscopis, ac aliis locorum ordinariis predictis, in eorum uita nisi semel tantum, si super  hoc per eos requisiti fuerint fidem facere nequaquam teneantur, nec ad id inuiti ualeant quomodolibet coarctari felicis recordationis Innocentii Iu predecessoris nostri, et aliis apostolicis constitutionibus, necnon legibus imperialibus ac statutis, et consuetudinibus, necnon illis per que premissa possent quomodolibet infringi uel impediri, et aliis in contrarium editis nonobstantibus quibuscunque. Nos enim quascunque excommunicationum, suspensionum, et interdicti, aliasque ecclesiasticas sententias, censuras et penas, necnon quoscunque processus, etiam quascunque sententias et penas in se continentes, quas, et quos contra abbatem, conuentum, priores, monachos, residentes personas, monasterium, prioratus, hospitalia, membra et loca predicta, contra  tenorem et formam presentium, ac exemptionis huiusmodi promulgari et haberi; necnon totum id, et quidquid in contrarium a quoquam, quauis auctoritate, scienter uel ignoranter fieri, uel attentari contigerit, nulla, cassa, irrita, infecta et inania, ac nullius etiam decernimus existere roboris uel momenti.

Â»Nulli ergo hominum liceat hanc paginam nostre exemptionis, liberationis, susceptionis, decreti, uoluntatis, concessionis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum. Datum Rome apud Sanctam Potentianam anno Incarnationis Dominice millesimo  quadringentesimo quadragesimo octauo, tertio decimo Kalend. Decembris, pontificatus nostri anno secundo.Â«

595 XXXuII. Guido uigerii  1453. Hisce temporibus expostularat pontifex maximus Pius II  ab ecclesiasticis uiris decimam; quam persoluere multi detrectauere. Quapropter Andegauensis prouincie Clerici, quod in ea plures existerent Maioris Monasterii prioratus, Guidonem abbatem submonuerunt, quatenus cum illis iniret societatem; at ipse nefas summo pastori iussis non assurgere putauit.

A. C. 1458, abbatiam in nepotis Guidonis uigerii gratiam abdicauit. Ille uicissim prioratus quosdam  refudit auunculo. Hac de re bulla Pii pape II eodem anno conscripta; in qua pontifex Guidonem nobili genere procreatum, atque in Maiori Monasterio monasticen professum, nec non a se creatum Bibliensem episcopum notat. Ego uero utrumque et auunculum et nepotem nundinatores beneficiorum, priorem maxime animaduerto.

XXXuIII. Guido uigerii nepos ann. 1458, ad an. 1499. Fidelitatis sacramentum Ludouico XI regi 1493, tunc Ambasie, ac postmodum Carolo uIII ibidem existenti, facit, sicut instrumenta testantur.

XXXIX. Ludouicus Pot 1499. Abbas simul Sancti Launomari Blesensis. Prioratum septem Dormientium, qui intra monasterii muros continetur, contulit. In litteris episcopum Tornacensem atque Lectorensem  se insignit. De Ludouico Pot ac de eius familia Andreas Duchesne in Historia Montmorenc. lib. u, cap. 1, pag. 355, et in Probationibus pag. 260, uita fungitur an. 1504.

XL. Franciscus Sfortia 1504, ex nobili genere Sfortianorum oriundus, in Maiori Monasterio leges monasticas iurauit, ac iubente rege Francisco I adhuc iuuenis est a monachis in abbatem electus. Sed contra ecclesiastica precepta uenationi operam cum daret, in foueam, quam equo concitato transilire cupiebat, prolabitur. Qui pondere equi oppressus grauiterque sauciatus rediit, ac postremo e uita decessit an. 1511

XLI. Mattheus Galterus  1511. Maioris Monasterii cenobita, et doctor theologus societatis  domus Sorbonice. Impense in B. Annam, Dei Genitricis matrem, erat affectus; quare ab abbate S. Florentii Salmur. portionem capitis illius  obtinuit. In litteris 1550 de Prioratu septem Dormientium Mattheus abbas episcopus Nigropontis denotatur. Permutauit abbatiam cum Philippo Hurault, pro Burguliensi in territorio Andegauensi. Matthei nepos, Maioris Monasterii presbyter asceta, ac doctor theologus, Adrianus Galterus nomine, auctor operis, cui titulus, Â»Aequilibrium uirtutum B. Petri apostoli, et sancti Martini.Â«

XLII. Philippus Hurault 1536. Non diu pedum  gessit ipse, qui postremus est abbatum, siue patrum monachorum, uitam religiosam professus. Presidebat 1538 Capitulo generali in Maiori Monasterio die 17 mensis Aprilis celebrato. Obiit an. 1539. Sepultus iacet Parisiis in ecclesia Albimantellorum: cuius inscriptio sepulcralis in marmore nigro hec est:

PHILIPPE HURAULT ABBÃ‰ DE MARMONSTIER, BOURGUEIL, ET DE SAINCT NICOLAS D'ANGERS, QUI DECEDA LE XII NOuEMBRE M. D. XXXIX EST ICY DESSOUS ENTERRÃ‰.


Abbates commendatarii.

XLIII. Ioannes cardinalis a Lotharingia, primus abbas commendatarius, qui pessumdedit omnes propemodum Maioris Monasterii possessiones et facultates.  Prioratus per fas et nefas secularibus conferebat, excidebat siluas, et quidquid in es conuerti poterat, conflabat ex eo nummos; aliaque patrauit, que sunt eterno silentio oblitteranda. Mortem oppetisse ferunt anno 1555, atque sepultum apud Sanctum Germanum in Laya.

XLIu. Carolus cardinalis a Lotharingia tit. S. Apollinaris, nepos Ioannis, 1555, uel ut aliis placet 1550. In Comitiis generalibus statuta pro scholasticis collegii Maioris Monasterii Parisiensis an. 1552 condi iussit.

XLu. Ioannes de la Rochefoucault. Abbas item Cormeriaci, ac uillelupensis; musicorum pariter aule regie prefectus. Iuramentum fidelitatis Carolo nono Franc. regi prestat 1566, a quo et tutelaris  presidii diploma ann. 1568 impetrauit. Ioannes abbas probate uite fuit. Solebat in Maiori Monasterio non monachus cum monachis religiose uersari. Multa contulit beneficia; totis enim uiribus et animo incumbebat, ut Maiori Monasterio illata a fratre, pessimo heretico, damna resarciret. Qui, nempe ad pietatem ac misericordiam admodum propensus, sacras uestes Ecclesie et codices diuino cultui aptos contulit abunde. Quidquid religiosis die noctuque Deo famulantibus erat necessarium paterne prouidebat suppeditabatque.

Egenorum preterea et morbis aliisque miseriis afflictatorum, non tantum inopiam effusis eleemosynis, ac beneficentiis subleuabat, sed et recreabat ipse sua presentia. Tandem piis id genus exercitiis  dans operam, apud uerteuil in Engolismensi pago, 596 efflauit animam an. 1583. Atque utinam posteri abbates commendatarii eius assequerentur semitas, uestigiis inhererent!

XLuI. Anno 1583 Iacobus d'Apurilli, uir infime conditionis, filius lictoris Aurelianensis, dono Francisci ualesii Aurelianensis ducis, etc. uerum duce Francisco e uiuis sublato, Iacobus suo destitutus presidio, nec eam dignitatem sustinere ualens, abbatiam cardinali Francisco de Ioyeuse resignauit, etc. Hec doctor theologus Iacobus d'Huysseau Maioris Monasterii cenobita ceuus.

XLuII. Franciscus de Ioyeuse cardinalis 1584.

XLuIII. Carolus a Borbonio obiit 1610.

 XLIX. Sebastianus Galigai archiepiscopus Turonensis 1610.

L. Alexander eques uindocinensis 1617.

LI. Petrus cardinalis de BÃ©rule.

LII. Ioannes Armandus, cardinalis de Richelieu; cuius auspiciis instaurata est regule Benedictine perfecta disciplina per Patres congregationis Sancti Mauri. Obiit 1642, 4 Decemb.

LIII. Amadorus Ioannes Bap. de uignerot.

 CAP. X.---Simon enim quidam. Comes Crespeiensis. Huius uitam ab auctore synchrono exaratam, hactenus in monasterio Ursicampi prope Nouiodunum, congregationis Cisterciensis ordinis Sancti Benedicti latentem euulgamus; locum obtinet in Additamentis operibus Guiberti nostri. Insuper  ex chronico Besuensi ms. pericopen, ut puta lectu non indignam, et ab scriptore uite B. Simonis partim haud scriptis consignata complectentem excerpere uisum est. Igitur in Stephano abbate Besuensi: Â»In diebus illis uocauit sponsus ad se sponsam suam Christus, uidelicet Ecclesiam, uenire a cubilibus leonum, et montibus leopardorum, per montem myrrhe et colles libani. Principes enim qui prius fuerant similes leonibus propter crudelitatem et terrorem, et leopardis propter diuersarum iniquitatum uarietatem; hysopina, humili scilicet confessione mundati, per myrrham mortificationum candore sunt super niuem dealbati.Â«

Â»Horum autem exstitit caput et dux quidam comes Francorum nobilissimus, Simon nomine,  Rodulphi comitis [sup. filius]. Hic diuina respectus misericordia, mundum fugientem fugit, et Christum uocantem se secutus est. Expetiit autem cenobium sancti Eugendi Iurensis, ibi Christo se sacrificaturus. Premiserat ante se duos illustrissimos uiros, domnum Rodulphum, et domnum Franconem; secum uero duxit domnum Robertum, domnum Arnulphum, et domnum uarnerium. Hi omnes et secundum genus seculi clarissimi, et secundum Deum nobilissimi, postea se holocaustum Deo obtulerunt.

Â»Erat adhuc domnus Stephanus, de quo nobis sermo, tenellus, militaribus tantum armis decoratus. Sed saniori usus consilio, una, Deo inspirante, Patres istos secutus, seculari balteo abrenuntians,  Christique iugum suscipiens, in prefato cenobio monachilem uitam arripuit, ibique sub domno Hunaudo abbate per decem annos se in Dei seruitio mactauit. Deinde Cluniacum expetiit,Â« etc.

Albericus Cisterciensis monachus in chronico nondum edito summatim gesta refert B. Simonis, uidelicet annis 1074, 1076 et 1081, sed quia nichil singulare, preter ea que in uita recenset, regerenda non putaui.

Porro autem preclara atque religiosa ab Simone, dum adhuc secularibus implicaretur, acta commemorant chartularia Crepeiense et Cluniacense.

Â»In nomine sancte et indiuidue Trinitatis, etc. Omnis qui semetipsum intelligit hominem duabus  naturis, anima uidelicet rationali et corpore constare cognoscit, etc. Quapropter ego Simon comes Crespeiensis, etc. Salutem anime mee, imo et patris mei uenerabilis comitis Radulphi precauens in futurum, presentis uite dies nichil esse conspiciens, atque mentem pro posse in consideratione eternitatis figens, supradictum Radulphum patrem meum de Montedesiderio, iam per tres annos post sui corporis dissolutionem ibi iacentem, asportare feci, et Ecclesie Sancti Arnulphi, que ab eodem, et ab antecessoribus in castello Crispiacensi honorifico schemate fundata; in qua etiam ex aqua et Spiritu sancto renatus fuerat, reddidi, ibique more antiquorum iuxta sepulcrum matris mee, uxoris sue; nec non et predecessorum nostrorum, cum psalmis et orationibus,  in spelunca duplici collocare feci, ut melius apud Deum, eumdem archiepiscopum et martyrem, uidelicet beatum Arnulfum, habeamus pro animabus nostris intercessorem; eidem ecclesie per annulum aureum totam terram de Bonoculo, quam hactenus in dominio habebam, cum seruis et omnibus appendiciis suis concedo, etc. Actum Crispiacensi castello XI Kal. April. an. Incarnat. 1077, indict. Xu, epact. 23, concurr. uI, regnante Philippo rege Francorum.

Â»Signum Philippi regis,Â« etc.

Ita Chartularius Crespeiensis. Que uero sequitur Simonis comitis epistola ad beatum Hugonem palam facit eamdem Sancti Arnulfi abbatiam Cluniacensibus fuisse traditam.

Â»uenerando abbati Hugoni et omni congregationi  Cluniacensis cenobii, Simon comes, uestre sanctitatis seruulus, salutem.Â«

597 Â»Notum sit uestre Celsitudini, beatissime Pater, me plusquam omnes homines in carne uiuentes in Deum diligere, atque proficuum et honorem uestrum in quantum ualeo querere. Concedo itaque uobis et omnibus successoribus uestris abbatiam sancti Arnulphi, que constructa est in castello, qui uocatur Crispi; ut omnino subiecta sit uobis; et ibi abbatem de uestris monachis eligatis, qui secundum Deum, et secundum regulam beati Benedicti, illud monasterium regere possit. uolo ergo ut sciatis me fecisse cum consilio, et cum uoluntate meorum hominum, scilicet maiorum; nec non et regem hanc meo deprecatu firmasse chartulam;  Philippo uidelicet astante, et concedente Iuone. Testes Simon dapifer, etc. Factum in domo S. Marie Parisiensis, die festiuitatis omnium Sanctorum.

Â»Signum Philippi regis.Â«

Hec ueteres membrane Cluniacenses.

Confirmata quoque est prefate Ecclesie donatio a Siluanectensi antistite Hugone: patet ex iisdem membranis.

 IBID.---Qui quidem Radulphus quam celebris, etc. Eius genealogiam describit Iuo Carnotensis, epist. 45. Â»Perlatum est ad aures nostras quod Mellentinus comes ducere uelit in uxorem filiam Hugonis Crespeiensis comitis, etc. Horum autem  sanguinitas nec ignota est, nec remota, sicut testantur, et probare parati sunt preclari uiri de eadem sati prosapia. Dicunt enim quia Gualterius Albus genuit matrem Gualeranni comitis, qui genuit matrem Roberti comitis. Item supradictus Gualterus genuit Radulphum patrem alterius Radulphi  qui genuit uermandensem comitissam,Â« etc. Et hec heres B. Simonis fratris sui exstitit; cuius filia Adela nomine, Hugoni, filio Henrici regis Francorum, nupsit primum, deinde Rainaldo comiti Claromontensi, ut refert uetus charta Crespeiensis monast.

Â»Ego Adela uiromanduorum comitissa, et filii mei comes Radulphus et Henricus, dedimus S. Arnulfo martyri, ea que comitisse Crespeienses in  priuato iure suo, in castro meo Crespei, et uillis Fenez, etc., ad sustentationem monachorum Cluniacensium apud Crespeium Deo seruientium. Hoc donum fecimus, ut dominus meus Hugo magnus, qui obiit in uia Ierosolymitana, cum filiis et filiabus meis, cum domino meo comite Clermontensi Rainaldo, participes simus in orationibus omnium congregationum cenobii Cluniac. Actum an. 1118 Paschale II, PP. rege Franc. Ludouico,Â« etc.

Rodulphum autem auum Adele, de quo nobis est sermo, Crespeiensem, siue uadensem et ualesiensem comitem multis auxisse bonis monasterium S. Arnulphi Cresp. , produnt eiusdem loci antiquiora monumenta, sed maxime illud sacris  B. Arnulphi pignoribus decorasse. ueteres charte de Rodulpho, quarum summarium hoc est: Â»Rodulphus comes Crespeiacensis plurima quondam in beneficio tenebat altaria ab episcopo Suessionensi; sed post mortem Adele uxoris sue, ab Heddone Suessionensi episcopo obtinet, ut altare de Bonol  quod in beneficio tenebat ad personam perpetualiter, et cum integritate teneat Ecclesia S. Arnulphi,Â« etc.

Actum Suessioni ann. Incarnat. 1053, Henrici regis XIX et primo Heddonis episcopi.

Hinc nonnullos, qui Rodulphum, filiumque B. Simonem uiromand. comites uolunt, hallucinari animaduertere est. Lege Claudii Hemerei Augustam uiromand. ad an. 1046, et Andream Duchesne, hist.  Castillion. lib. II, c. 9.

 IBID.---Ad S. Eugendum in territorio Iurensi. Iura siue Iurassus mons, in quo S. Eugendi, nunc S. Claudii cenobium: de quo Menardus Obseruat. Martyrologii Benedictini ad diem 1 Ianuarii. Quo loci monasterium Condatense siue Condatescense a Iurensi haudquaquam distinguendum contendit.

 CAP. XI.---Qui conuersionis initia ex subiecta nactus occasione, etc. Audin causam cur beatissimus ille Carthusiensium protoparens in eremum secesserit, ab auctore cetaneo posteris traditam? eamdem prope aperit illemet S. Bruno epistola ad Radulphum; ubi potissimum hoc argumento ipsum sponsionis de uita monastica Deo facte admonet:  Â»Reminiscitur quippe dilectio tua quod, cum ego, et Fulcius Monoculus, quadam die simul fuissemus in hortulo adiacenti domui Ade, ubi tunc hospitabar, de falsis oblectationibus, et perituris mundi huius diuitiis, nec non de perennis glorie gaudiis, aliquandiu, ut opinor, tractaremus; unde diuino feruore feruentes, promisimus ac uouimus Spiritui sancto, in proximo fugitiua seculi relinquere, et eterna captare, nec non monachicum habitum recipere.Â« Plura hunc in modum edisserit sanctus Bruno iam Carthusie colonus.

Canonicus anonymus Sancti Martini Turonensis Historia inedita Bibliothece Regie. Â»Anno 1086 incepit ordo Carthusie tali modo: Sanctus Hugo Gratianopolitanus uidit per somnium in solitudine  Carthusie Dominum Iesum Christum quoddam confirmantem; stellas etiam septem ducatum itineris sibi prestantes. Nec mora ad ipsum episcopum ueniunt septem uiri, qui uno desiderio succensi locum eremitice uite querebant, nec adhuc repererant: quorum primus fuit magister Bruno religione et scientia clarus, et alii quatuor litterati, et duo laici, quos sanctus Hugo gratanter suscepit, et uoti compotes fecit. Ipso namque consulente, iuuante, et comitante Carthusie solitudinem intrauerunt, edificia construxerunt, et ibi quieti in eremo Domino 598 seruierunt.Â« Sic ille, sic et innumeri propemodum scriptores, quos his adnotationibus insuere piget, quandoquidem me ab hoc onere leuet Ioannes de Launoy, uir eruditionis recondite ac  discipline ecclesiastice peritissimus, in dissertatione De uera causa secessus S. Brunonis in eremum. Quem porro doctorem habuerit paucis enarrat chronographus Malleacensis par beato Brunoni ad an. 996. Â»Gerbertus docuit Fulbertum Carnotens. episcopum, etc. Hic iterum docuit Berengarium canonicum Sancti Martini; qui item Brunonem Remensem, et multos alios heredes reliquit philosophie. Bruno quidem perfectus philosophus, monachus effectus et eremita apud Calabriam multorum monachorum Pater obiit in Christo.Â«

At omittendum minime est, quod obseruaui de sancto Brunone, quodque fugit, opinor, scriptores; puta cancellaria dignitate claruisse in Ecclesia Remensi; doceor id ex charte subscriptione iussu Manassis  archiepiscopi Remensis scripte, qua monasterio Sancti Basoli confert altaria Alteio, et Caprille, etc. Â»Actum anno 1076 presentibus Henrico Sancti Remigii, Ioscelino Altiuillaris, Gybuino Mosomi, Raimbaldo S. Theodorici abbatibus, et Brunone Remensis Ecclesie cancellario.Â«

 CAP. XI.---uices autem abbatis ac prouisoris Gratianop. episcopus, uir plurimum religiosus exsequitur. Ne mireris episcopum Hugonem, nouelle plantationis prefectum, quippe qui uitam arctissimam professus, prudenter sapienterque illam rigare, amputare, suffodere, stercorare nouerat: non secus ac olim sanctissimi antistites monachi Athanasius, Basilius Magnus, Gregorius Nazianzenus,  Chrysostomus, Martinus, Augustinus uterque, doctor et Anglie apostolus, Cesarius Arelat., Bonifacius Mogunt., Leodegarius Augusto., Lanfrancus, Anselmus, et alii, institutionem suscipiebant monachorum. Etenim que longo usu in cenobiis didicerant, peregerantque, aliis apprime depromebant: et iuxta illud Luce XII de fideli dispensatore Dominice familie, tritici mensuram dare percallebant in tempore; sciebantque pastori Â»oportere prodesse magis quam preesse,Â« ut loquitur sanctus Benedictus regule cap. 64; et cap. 2, abbatem premonens: Â»Omnia bona et sancta factis amplius quam uerbis ostendere, ut que discipulis docuerit esse contraria, in suis factis indicet non agendaÂ« Unde in statutis iubente Edgaro rege conditis, decretum inter cetera  de episcopis, qui monachis preesse debebant: Â»Qui ordinatus episcopus in omnibus eumdem morem regule cum monachis suis quem abbas tenet regularis, diligenti cura sine intermissione custodiat. Nec episcopatus occasione; regule precepta tumidus uel obliuiosus temere intermittat, sed quantum excellat et opere.Â« Seldenus in Not. ad Eadmeri Hist., pag. 150.

En causam cur identidem preclari tot presules cenobitarum rectores exstitere. Ast ubi e seculari uita in solium episcopale intrusi sunt, qui quod nusquam auditum lectumue, nedum in usu habitum, dictis factisque poterunt edocere? Merito igitur eos, qui euangelice perfectionis in ordine monastico instituta amplexati fuerunt, ab illorum iure summi  Ecclesie principes exemere, quin et ultro monachorum regimen antistites ipsi quam multi abdicarunt.

 IBID.---Ditissimam tamen bibliothecam coaggerant. Usurpatum id ex regula Sancti Benedicti, qui sepiuscule ut lectioni uacent, dentque studiis sancte Scripture operam exhortatur capite 48, ac precipit: Â»Accipiant omnes singulos codices de bibliotheca, quos per ordinem legant,Â« etc. Itaque primoribus illis Carthusiensibus in more positum fuit bibliothecas instruere, quatenus hac arte solitudinis tedium alleuarent: hi namque institutorum suorum maximam partem se mutuatos fuisse abs regula eadem, sed presertim litteris inite an. 1632 cum congregatione Sancti Mauri societatis, gloriantur  his uerbis: Â»Et quidem iustum nobis hac in re uobiscum, tanquam cum fratribus, aut commilitonibus commune gaudium, qui sub eiusdem sanctissimi Patris  labaro militamus; quique ab illius sapienti et religioso magisterio precipua militie nostre Chartusiane iura legesque accipimus,Â« etc.

Ceterum que supersunt in ordine Benedictino antiquorum monumentorum uestigia, testantur solemne esse, dum uiguit regularis obseruantia, instructissimas bibliothecas concinnare, e quibus panem Â»qui non perit,Â« quique Â»cor hominis confirmat,Â« perceperunt Ascete. uide Cassiod., Institu. diuin. cap. 32; Trithemium Chronic. Hirsaug. ad  ann. 838.

Quante uero cure fuerit iisdem monachis Benedictinis libros aggerare, predicant Alexandri pape  tertii littere bullate ad abbatem et monachos antique Corbeie.

Â»ALEXANDER episcopus, seruus seruorum Dei, dilectis filiis abbati et capitulo Corbeiensi, salutem et apostolicam benedictionem. Cum uelitis utilitati uestri monasterii,Â« etc. uide in Alexandro III, ad an. 1181.

599 Similiter decreuit abbas Sancti Benedicti Floriacensis in capitulo generali: Â»Ego Macarius abbas monasterii Sancti Benedicti Floriacensis, uidens bibliothece nostre codices, uetustate nimia cariosos, ac tinea rodente corruptos, ad eorum refectionem,  et nouorum comparationem, seu membranarum,Â« etc. Et infra: Â»Ego igitur, et qui mihi succedet, uiginti solidos annuatim dabo, etc., prior noster decem solidos, prior de regula decem solidos,Â« etc. Hec constitutio inter ueteres consuetudines bibliothece Floriac. pag. 409.

Maiorum quoque exemplo, Patres congregationis Sancti Mauri ad caput regule 48, in declarationibus statuere: Â»Et ne desint codices in bibliothecis dandi fratribus pro eorum captu, erunt solliciti superiores ut libris utilibus instruantur pro facultatibus monasterii,Â« etc.

 IBID.---Niuernensis comes. Guillelmus tertius, ni fallor, qui aliquandiu cum administrasset comitatum, neglecto splendore natalium, ad tutam monastice  uite stationem e mundiali pelago appulit, in ordine uidelicet Carthusiensi humilem conuersorum  seu seruientium est pie professus. Testis Guillelm. Nangis in Hist. ms. ad an. 1138: Â»Florebat etiam Guillelmus Niuernensis comes insignis, cuius deuotio mira enituit, dum de potenti principe seculi, factus est in Chartusia humilis pauper Christi.Â« Guido Coquille, Hist. Niuernens., pag. 145.

Plura id genus exempla memorie ingeruntur uirorum genere clarorum, qui posthabita seculi uanitate in claustra se, uitam regularem professuri, hac ipsa tempestate receperunt. Nota nil ad me, scilicet ab omnibus legi possunt; bina solum hic apponam, e codice membranaceo Maioris Monasterii anno circiter 1116 exarato, cap. 45.

 Â»Illustris quidam Carnotensium uicecomes Ebrardus nomine audita Domini uoce, qua dicit: Â»Nisi quis renuntiauerit omnibus que possidet, non potest meus esse discipulus ,Â« etc. Timens ne si ab ista Domini benignissima admonitione se faceret alienum, alienaretur etiam in futuro a regno celorum; excogitare cepit qualiter ad ipsum Dominum propius accederet, ipsiusque seruitio familiriaus manciparet. Et quia ad hoc magnum faciebant impedimentum, et presens seculum, et queque in eo possidere uidebatur; nec facile illi erat adimplere quod uolebat, maluit omnia omnino relinquere, quam pro his in perpetuum infernales cruciatus sustinere. Igitur honorem suum et possessiones  fratribus suis dereliquit, reliqua autem que in auro et argento habere potuit, pauperibus erogauit, quatenus nichil iam sollicitus de rebus transitoriis, securius et expeditius inhiaret diuinis, etc. Anno ab Incarnatione Domini 1073.Â« Aliquanto post sequitur:

Â»Sed ut ad propositum redeamus, domnus Ebrardus nudus et pauper effectus, patria, parentibus suis derelictis, peregre profectus est. Cumque de peregrinatione illa, in qua multo tempore demoratus est, reuerteretur, ad Maius Monasterium habitum inibi monachicum suscepturus deuenit, ubi cum quibusdam uxoris sue impedimentis aliquandiu in laicali habitu moraretur, uenit ad eum Hugo frater ipsius, qui ei in honorem uicecomitatus successerat;  qui cum plurima salutis sue monita audisset,Â« etc.

Et cap. 42, ubi supra: Â»Nosse debetis si qui eritis posteri nostri, maioris scilicet habitatores monasterii Sancti Martini, militem quemdam nomine Bernardum, cognomine Flagellum, deuenientem ad suscipiendum apud nos monachatum, donasse nobis dimidium terre, ut appellatur, Ostruluilla, concedentibus dominis quoque de quibus illam tenebat, Hugone uidelicet de Putatiolo uicecomite Carnotensi, atque Ebrardo de Leuaisuilla, annuente quoque Stephano auunculo suo,Â« etc.

 CAP. XII.---Calceorum de Corduba. Nil hunc locum Ordericus uitalis non elucidat, qui eadem ferme tempestate componebat, Historie lib. quinto  in fine: Â»Dederunt Simoni quinque solidos, et Roberto sotulares  Corduanos.Â« Item libro octauo, pagina 682 graphice sui temporis calceos depingit, et id haud euo nostro non competit: Â»Hic  in multis reprehensibilis, et infamis erat ipse nimirum, quia pedes habebat deformes, instituit fieri longos, et in summitate acutissimos subtolares, ita 600 ut operiret pedes, etc. Insolitus iste mos in occiduum orbem processit, leuibusque et nouitatum amatoribus uehementer placuit: unde sutores in calceamentis quasi caudas scorpionum, quas uulgo pigacias appellant, faciant: Idque genus calceamenti pene cuncti diuites et egeni nimirum expetunt; nam antea omni tempore rotundi subtolares ad formam pedum agebantur,Â« etc. Et  Guillelmus Malmesbur. ceuus de gestis Anglorum lib. Iu, c. 1, in Guillelmo II: Â»Tunc fluxus crinium, tunc luxus uestium, tunc usus calceorum cum acuminatis aculeis inuentus,Â« etc.

 CAP. XIu.---His Guido, etc., inter quas Sancti Quintini a primo lapide canonicorum regularium ecclesiam fundauerat. uita sancte Romane uirginis et martyris egregium hac de re continet testimonium. Â»Cum comes Flandriensis Balduinus puerum Philippum, Henrici regis filium, ad regni proueheret solium, ipsum pro eo disponeret regnum; ciuitas Beluacensis suo destituta est antistite. Annuente igitur superne pietatis equitate, Guido decanus custosque ecclesie Sancti Quintini uermandensis, et  archidiaconus Laudunensis, constitutus est a prefato principe Beluacensium episcopus, ordinante eum cum ceteris eiusdem prouincie episcopis uiro illustri Geruasio Remensi metropolitano. uir quippe nobilis prudenter ascendens altiores gradus Ecclesie adeptus est culmen episcopale. Qui facile non carere ferens se presentia martyris, de cuius uberibus Ecclesie suxerat lac doctrine spiritualis, in honore et memoria eius edificauit ecclesiam haud longe a menibus Beluace ciuitatis, etc. Que cum sit admirabilis specie sue compositionis, admirabilior haberi potest ipsa facilitate celerrime constructionis. Nulla enim tam breui spatio tantum efficeret opus uis humana, nisi intercedente martyre uirtus auxiliaretur diuina: duobus quippe annis incepit et  perfecit eam in decore suo idem uenerandus Guido episcopus dealbatam undique, et depictis insignitam laquearibus, etc. Qui inspiratione diuina, sapienti usus consilio, cum grandi honore, comitantibus turbis psallentium clericorum atque laicorum, transtulit corpus prefate uirginis et martyris Romane, de sacrario S. Petri ad eam quam construxerat ecclesiam,Â« etc. Hucusque fragmentum ex Gestis S. Romane calamo exaratis, quod mihi commodauit quidam canonicus regularis, congregationis Gallicane; uelut et sequens Gregorii PP. uII priuilegium, Iuoni postea Carnotensi episcopo indultum; et cetera post describenda de Guidone episcopo

Â»GREGORIUS dilecto in Christo filio IuONI, preposito ecclesie S. Quintini, site in episcopatu Beluacensi,  suisque successoribus regulariter promouendis

Â»Superne miserationis respectu,Â« etc. uide in Gregorio uII.

Quo tempore condita dedicataque fuerit prefata S. Quintini basilica indicant uersus codici uetusto inscripti.


Anno millesimo sexagenoque noueno,
Est Incarnati uerbi sub honore beati
Quintini factus locus iste, Deoque dicatus.

Obitus uero Guidonis episcopi dies notatur in Necrologio eiusdem Ecclesie, in hunc modum: Â»Nono Kal. Maii obiit domnus Guido Beluacensis episcop. qui huius ecclesie fundator exstitit et edificator, quam multis possessionibus ditauit, et quam pluribus  ornamentis decorauit; fecit enim in ecclesia nostra coronam argenteam, et tabulas argenteas, feretrum argenteum, etc., duos textus , crucem argenteam, cappas nouem meliores cum casula una; decem campanas maiores et minores. Fecit etiam omnia uetera edificia, dedit nobis uillam istam,Â« etc. 601 Legesis epistolas Iuonis 151, 181 et 193. Accessiones Roberti de Monte ad Sigibertum ad an. 1066 et 1069. Â»Guido Beluac. episcopus duobus annis perfectam dedicauit ecclesiam in honore aduocati sui Quintini Mart. Iu Nonas Octobris.Â« Quo, uersibusque prefatis aduertere licet, arguendum lapsus auctorem uite Iuonis, operibus proloquii loco apposite , quod ad annum 1078 fundationem S. Quintini Beluacens. reiiciat.

 IBID.---Flauiacense monasterium. uulgo Sancti Geremari, in diecesi Beluacensi situm, ab eadem ciuitate quatuor leucis disparatum.

Porro quecunque ad Flauiacensem Ecclesiam spectant, R. P. domnus Ioannes Baptist. de Boulogne, tum eiusdem Asceterii congregat. S. Mauri prior, uir admodum eruditus, eorum chronologiam ex primis monumentis, uetustioribus schedis, summorum pontif. litteris, diplomatibus regum, principumue  amplissimam retexit. Quo ex fonte in antecessum eiusdem Historie compendium, a nobis concinnatum damus.


 Historie Flauiacensis monasterii compendium.

Monasterium Flauiacense in Beluacensis diecesis pago, situm prope Eptam fluuium, tempore Dagoberti, annum circiter 650, seu, quod uolunt alii, 660 condidisse, dotasseque sanctum Geremarum  nosces ex litteris Ioannis u, episcopi Beluacensis; que sic habent.

Â»Ioannes, miseratione diuina Beluacensis episcopus, uniuersis presentes litteras uisuris, salutem. Nobis dilecti filii, uenerabiles et deuoti religiosi, abbas, et conuentus, et priores ei subditi, deuotissimi cenobii S. Geremari de Flauiaco, nostre diecesis, dolentes exposuerunt; sancte religionis contemptores, imo uerius despectores ipsis exprobrare,  suum monasterium pridem in honorem Trinitatis sanctissime Deo dicatum, per deuotissimum Deo Geremarum patronum suum, adiuuante beatissimo Audeno Rothomagensi archiepiscopo, nunquam fundatum exstitisse de redditibus ipsius Geremari, sed ex partialibus bonis aliunde uenientibus, improperando ipsis, ueritate non suffragante, quod aiunt, illum beatissimum Geremarum suum dotasse cenobium, multaque alia religiosa loca ipsis subdita, ex suis patrimonialibus et paraphernalibus bonis. Quamobrem quid in sacris historiis, chartis, registris, librisque et scripturis ueteranis nostris, aut ecclesie et sponse nostre, de ipsorum fundatione inueniretur, uellemus testificari, postularunt.

Â»Notum facimus nos male latrantium cupientes  ora claudere, testimonium ueritati exsultantes perhibere, certificamus ueteranis libris, legendis, chartis et scripturis, quibus fidem suspicione uacuam, nullaque nota reprehensibilem, ea que sequuntur, contineri. uidelicet serenissimi regis Dagoberti temporibus gloriosum Geremarum a sobole regia procreatum, maxime exstitisse sanctitatis, cuius consilio sacro ille Dagobertus rex cum amabili pace regnum gubernauit. uoluit autem ille gloriosus Geremarus, tum non solum apud homines militare, imo mundana postposita militia cupiuit celestis militie particeps fieri, uelut nouus tyro sub ueterano et approbato celestis militie rectore, et celestis principis uicario, sancto Audeno Rothomagensi archiepiscopo, atque prefati regis cancellario, aduersus  carnem, mundum, et demonia bellare decreuit.

Â»Cuius Audeni iam sanctitate magna fruentis, secutus consilium, de prefati regis Dagoberti consensu religionem intrauit, in loco qui dicitur Flauiacus, ubi non multo post, suis ad Dominum transmigratis liberis, de Clodouei regis predicti Dagoberti filii consensu, pariter et assensu, reuelatione angelica preuia, ad sanctissime et beatissime Trinitatis latriam et uenerationem, cenobium, quod nunc beati Geremari dicitur, cum pluribus aliis religionis locis, propriis sumptibus construxit; necnon suis dominiis, uillis, castris, ac redditibus dotauit, cupiens et affectans ex terrenis sibi a Deo datis, multis in locis ipsum Dominum Deum uenerari.

 Â»Stetit autem in esse et statu prefatum illud monasterium, ducentis annis et quinquaginta, uel eo circa. uerum pacis iniquus perturbator, et humani generis corrosor, qui a superis corruit ad inferos, ex seruitio illo in monasterio celebrato perturbatus, nefandi Rolonis cor subintrans, monasterium Flauiacum funditus usque ad solum destrui procurauit, et religiosis non multo post defunctis, et profugis, desertum et incolis uacuum, aridumque fructu et inhabitabile, centum et triginta mansit annis; nec a nobis inuentus est qui in prefata exstiterit deuastatione succursor et consolator; qui chartas, papyros, registra, uel libros illius monasterii conseruare cupiuerit. Nec mirum quoniam apud predones, et fidei Christiane inimicos, moris erat usitati, et adhuc  diebus exstat in istis, ea que Christianam sapiebant religionem, igne uoraci consumere.

Â»Sed quia misereri uoluit Creator omnipotens, populi, et beatissimum Geremarum 602 confessorem suum in loco sue sanctitatis iterum uenerari, mentem predecessoris nostri bone memorie Drogonis Beluacensis episcopi, gratia Spiritus sancti inebrians ad nouam illius monasterii inspirauit constructionem; ordinans  antelati Geremari preuiam insequendo uoluntatem, illud monasterium a sanctissima Trinitate denominari, addendo ad Dei laudem et ipsius fundatoris Geremari, monasterium Sancti Geremari appellari. In cuius rei testimonium presentibus litteris sigillum nostrum duximus apponendum.

 Â»Datum anno Domini millesimo quadringentesimo septuagesimo octauo, die Mercurii, tertia mensis Iunii.

Â»De mandato domini sic signatum, R. Champdesus.Â«

Ceterum uiginti abbates ab ipsis monasterii incunabilis, ad excidium a Northmannis illatum, prefuisse notant ueterna eiusdem loci monumenta; e quibus, necnon et ex Fontanellensi, siue Sancti uandregesili chronico, eorum nomina  desumemus.

Primus abbas sanctus Geremarus exstitit, ac fundator monasterii Flauiacensis, sanctissime Trinitati initio dicati. Res gestas sancti Geremari ab antiquo  auctore exaratas, et ex uetusto codice manuscripto Conchensis monasterii, cura nostra exscriptas, inter additamenta collocauimus.

III. Sanctus Gennardus  sancto Ansberto longe charus fuit; unde iuxta corpus eiusdem in Fontanellensi cenobio, cui etiam presederat, sepultura donari statuerit.

Iu. Sanctus Benignus Fontanelle monasterio prefuerat prius, sed a Regenfredo maioridomus proiectus in abbatem Flauiacensem a monachis assumitur.

u. Adebrardus, integritatis, prudentie ac ingenii gloria clarus, atque Â»imperatori Ludouico Pio , merito prudentie  adeo fuit acceptus, ut inter eius principes ad pacis negotia componenda et in Ecclesia, et in regno in longinquas usque gentes semper fuerit primus.Â«

uI. Hincmarus ex monacho Sancti Dionysii in Francia, ut refert Flodoardus libro III, cap. 1: Â»Regis ascitus obsequiis regimen monasterii Sancte Dei Genitrici Marie, et sancti Germani, regali et episcopali, atque abbatis sui Ludouici iussione suscepit.Â« Legendum uero hic Sancti Geremari, suadent que eodem lib., cap. decimo octauo scribit ipse Flodoardus, his uerbis: Â»Item , pro cella, uel monasterio Flauiaco, quod idem rex sibi, dum in ipsius ante episcopatum moraretur seruitio, donauerat; et ut in uita sua illud teneret, precepto confirmauerat; quodque a quodam  inuasore destructum restruxerat, et religionem prout potuit, in eo restaurauerat,Â« etc. Plura de Hincmaro Remensi archiepiscopo scribere supersedemus, quippe notiora et celebriora sunt ipsius facta, scriptaque  quam ut ea detexere debeamus.

uII. Odo ex abbate Corbeiensi in Picardia, episcopus Beluacensis, monasterium Flauiacense, et alterum Nonnarum, utrumque solo prope adequatum, iuri episcopali addici, quatenus e laica manu eriperetur, sueque inopie subueniretur, ab rege Francorum primum, deinde a Nicolao primo, papa, impetrauit. Â»Eo autem ordine  ut de rebus eiusdem monasterii collatis, siue conferendis, Ecclesie Beluacensis necessitatibus subueniatur,  prout uoluntas et iudicium episcopi, qui prefuerit eidem Ecclesie decreuerit; et monasteria ipsa, nec in edificiis domorum, nec in restauratione ecclesiarum, nec in necessitatibus Deo illic seruientium subsidia defraudentur; sed ita rerum dispositio fiat ab episcopo Beluacencis Ecclesie, ut et ipsa monasteria iuxta modum facultatum sibi collatarum restaurentur, et conseruentur, et illic Deo militantium subsidiis adiuuentur, quatenus loca Deo dicata, et res illis ecclesiis collate ibi potissimum deseruiant, ubi Deo fidelium oblationes esse collate noscuntur: quia nec pium, nec iustum esse cognoscitur, ut ecclesie prefate ita suis rebus spolientur, et alterius ecclesie necessitatibus deseruiant, ut earum nulla prorsus cura uideatur impendi. Unde  sollicitus uideat episcopus Bellouasensis, ut siue de feminis illis Deo deseruientibus, siue de cuiuscunque ordinis uiris, siue de monasteriorum restauratione et conseruatione, eam curam suscipiat, quatenus et diuine domui dignam habere sibi procurationem gaudeat, et ipse qui prefuerit rector, superne censure iudicium propter negligentiam non incurrat. In secularium uero manus atque potestatem, ipsa monasteria nulla deinceps ratione uel occasione perueniant; quia non est leue ante oculos summi iudicis discrimen religiosis locis, et monasteriis Deo dicatis, secularem preficere potestatem, et ei contradere pastoralis cure sollicitudinem, qui, quid sit pastor, ignorat nec querit lucrum animarum, sed  pecunie censum, non ut diuinis cultibus seruitium impendatur, sed ut suis usibus, ad dominationis uotum deseruiatur, etc.

Â»Datum est id priuilegii ann. u imperii Ludouici II, Christi uero 860.Â«

uIII. Ansigisus uir religione, doctrina usuque rerum prestans, humana deposuit anno 882.

603 Pluribus post annis, nempe circa annum 900, susque deque euersum est abs Northmannis. Sacra autem beati Geremari ossa translata, ac collocata in ecclesia Beluacensi, ubi hodie uisuntur.

At anno 1030 strenue pius iuxta ac prudens Droco Beluacensium episcopus ad instaurationem, seu uerius exedificationem, animum appellit, ita feliciter et magnifice, ut breui ecclesiam et uniuersa  uite monastice commoda edificia perfecerit; quo non tantum uetustas edes, sed etiam precipuas Gallie tum amplitudine, tum elegantia superaret.

Constructo itaque et instructo monasticis rebus et sacra supellectili cenobio, nec non prediis, que antiquitus possederant cenobite, redditis, accersiuit e monasterio Sancti Mauri Fossatensi monachos, quibus Guntherium prefecit. Ac tandem ut sacra restituerentur sancti Geremari ossa, totis uiribus enisus est, sed frustra, reclamante, prepedienteque populo.

IX. Gunterius ex monacho Fossatensi, ascetice uite norma postliminio reuocata in sancti Geremari cenobio, magnam sibi uirtutum ac scientiarum laudem inibi collegit, adeo ut prestantis discipline  permoti fama, etiam exteri, seculo abdicato, sese ipsius magisterio subderent: quin et mulieres nonnulle, eodem postea odore allecte, in adiacentibus ecclesie ediculis commanerent; nempe soror Sugerii prioris, mater Guiberti abbatis Nouigenti, Leodegardis. De quibus idem Guibertus lib. I de uita sua. Itemque posterioribus seculis Albreda de S. Ouin conuersa, uxor Guillelmi de Henouuille; uxor Girardi de Hanuoiles, et alie quamplurime; que contraditis inibi suis opibus, monasterii stipendiis, seu ut codicilli loquuntur, prebendis, nomine conuerse ac sororis, sanctimonialium habitu degebant. Aedicularum in hodiernum usque diem uestigia exstant.

Obiit Gunterius Idibus Martii, anno Christi 1058,  et administrationis 22.

X. Garnerius Gunterio successit; uir utique probitate, doctrina, administrandi prudentia insignis: qui disciplinam regularem mire illustrauit, adauxit res monasterii. Eo quoque presidente complures ecclesie, seu prioratus, Fauiaco conferuntur; queis colonias monachorum, qui orationum subsidiis, uerboque et exemplo populum tuerentur, erudirentque, Garnerius abbas addixit. Constat id potissimum ex narratione fundationis prioratus S. Sepulcri de uillaribus, a nobilissimo comite Beluacensi Lanscelino conditi, et eamdem nos chartam, utpote summam huiusce comitis pietatem redolentem, internectere delectat.

 Â»In nomine sancte et indiuidue Trinitatis. Amen. Omnibus aqua et Spiritu sancto renatis, gratum fore decreuit caritas nostra, si litterarum apicibus annotamus, qualiter a quibusdam personis ecclesia nostra, auxiliante Domino, fuerit fundata. Lanscelinus senior, Fulconis Beluacensis filius, strenue nobilitatis uir, et secundum huius seculi fastum magne potentie fuit: iste, ut rei exitus probauit, nutu et uoluntate Dei Ierusalem, et sacra loca, ubi Dominus noster iehsu Christus, natus, ubi crucifixus, et sepulcrum in quo positus fuit, multis in hac prouincia secum comitatus adiit: illis uidelicet temporibus, quibus nullus Christiani nominis confessor, nisi furtim, aut, ut ita dicam, tapinacione propter obsistentium paganorum timorem, illuc  pergere ausus erat; qui multa tam per terram, quam per mare, passus pericula, ad ultimum suo potitus desiderio, satisque humiliter adorato, cum suis omnibus in Galliam repedauit. Transacto autem non longo tempore, pietas conditoris nostri, qui Â»omnes uult saluos fieri, et ad agnitionem sui nominis uenire ,Â« misit in cor eius, quatenus in honorem sancti sepulcri de propriis facultatibus ecclesiam strueret, monachosque ibidem ad Dei seruitium die noctuque peragendum constitueret. Consilium uero, uoluntatemque huius rei, uxori sue et filiis suis nec non et hominibus propriis aperiens, omnes una uoce laudauerunt, Deoque fore gratum simul affirmauerunt.

Â»Post hec domnum Garnerum Flauiacensis cenobii  abbatem petiit, et ut monachos ad tale negotium peragendum dignos secum transmittere dignaretur, humillimis precibus exorauit, tali scilicet ratione, ut ecclesia, quam edificare uolebat, omnibus diebus Flauiacensi ecclesie fuisset subiecta, et ut ipse abbas, suique successores, monachos quos uellent transmitterent, et quos uellent reducerent. Qui libentissime quod tantus exorabat, non solum concessit, sed ut tam sanctus perficeret sua sancta exhortatione admonuit. Tunc incipiendi operis inter se die constituta, abbas Garnerus cum suis monachis adfuit, Lanscelinus quoque nobilium uirorum stipatus agmine, uiros operis cementarii gnaros secum adducens a Beluacensi ciuitate, cum  suis filiis aduenit. Omnes enim qui conuenerant, locum ad habitationem monachorum congruum fore affirmabant, circumspicientes uicinitatem aquarum, amplitudinem pratorum, abundantiam nemorum, ubertatem uinearum, multitudinemque arborum diuersi generis fructum ferentium.

Â»Tandem paratis omnibus que necessaria 604 erant, lineisque a cementariis iuxta quantitatem iactis; domnus Lanscelinus cum magna deuotione in honore sancte et indiuidue Trinitatis, locum ubi fundamenta basilice iacienda erant, fossa humo primus aperuit.

Â»Ceptum est opus istud mense Martio, millesimo sexagesimo, Philippo rege apud Gallias regnante, ducatum uero Northmannorum et regnum  Anglorum Guillelmo nobilissimo rege administrante.Â«

Monachis uero ibidem Deo seruientibus inclyti Lanscelini non defuit largitas. Ut enim sufficientiam quotidiani uictus haberent, dedit eis molendinum Creuicordis super ripam Tare situm, et totam aquam de Cailoto usque ad Pontem Harmis, ad piscandum, dedit et hospites suos ibidem manentes, totamque mansionem Hildefredi, cum pratis ad mansionem pertinentibus: querquetum Burgerii, et alnetum querquetum adiacentem, Nemus Hes, Faiolum; omnes brochias ad comburendum et ad hospitandum concessit. uasa apium in nemoribus suis reperta; et duas partes decime de Harmis; et duas de Serenciis et de Medianauilla, similiter  duas partes decime, et culturam Crene, clausum quoque monasterioli, quod a quodam homine, Gildino nomine, septem libris Beluacensis monete et uno modio frumenti emit; ipsum uero Gilduinum usque ad finem uite sue monachi uestitu et quotidiano uictu sustentauerunt. Dedit etiam quamdam mansionem, quam centum solidis Beluacensis monete emit ab Hemelino de sancto Luciano, concedente Petro sancti Luciani abbate, de Consenfisco, et aliis omnibus monachis concedentibus. De qua re dominus Lanscelinus abbati de sancto Luciano hominium fecit. Abbas uero ad augmentum fisci unum dentem sancti Luciani ei dedit.

Post hec talem confirmationem fecit, ut si a clientibus suis ex hominibus monachorum aliquis  aliquando caperetur; aut sicut mos est rusticorum, siluas suas cedendo, aut aliquod forisfactum suum clientes sui de homine illo, qui calumniaretur, clamorem ad monachos referrent, et monachi in curia sua iustitiam tenerent. Confirmauit adhuc, manuque filiorum suorum roborauit, ut si quis ex militibus suis de fisco suo ecclesie donare uoluerit, absque suo iussu et filiorum suorum donet indifferenter, ita scilicet ut militare seruitium inde non amittat.

Adhuc autem confirmauit, concedentibus suis, ut quando ad ecclesiam ipsam aut uillam ire uoluerit, nichil in eadem habeat, nisi solummodo procurationem unius monachi, nichilque omnino sibi retinuit in uilla, nec iustitiam, nec sanguinem, nec latronem;  nec taliam, nec seuum, nec forisfactum.

Â»Sciant presentes, et qui futuri sunt, quia ego Renaudus dominus de Bul. profunde de peccatis meis penitens, quasdam iniustas consuetudines, tailliam uidelicet, et omnes alias oppressiones et procurationes, quas in uilla, que dicitur uillaris Sancti Sepulcri, iniuste per aliquot annos acceperam, quietas dimisi, et a monachis Flauiacensibus in eadem uilla commorantibus absolui postulaui, quod et obtinui.

Â»Et ne hoc statutum meum ulterius a quocunque successorum meorum possit uiolari omnino prohibens, sigilli mei impressione firmaui.Â«

Priuilegia et predia Philippus rex Francorum  monasterio Flauiacensi in Garnerii, quem plurimum diligebat, gratiam, indulsit; sed precipue dat litteras Beluacensi episcopo et clericis, precipiens ut sacratissima beati patroni Geremari pignora restituerent, sed nullum sortite sunt effectum.

Garnerius demum tranquillioris uite amore, uti totum se Deo offerret et impenderet, onere simul et honore sese abdicat: priuatamque egit uitam undecennio; et anno Domini 1095 Nonis Iunii diem ultimum clausit feliciter.

XI. Hugo I multiiuge religionis atque eruditionis Guiberto teste exstitit. Prefuit post Garnerii spontaneam cessionem. Floruere hac ipsa tempestate dum preclare pedum Hugo gestaret, monachi magna uirtute, doctrina et constanti disciplina,  quos inter Guibertus ipse uelut sidus eminebat.

Guillemus de Besencourt et Gamelinus De Boweresces nuntium seculo miserunt, uotisque sese monasticis obstrinxerunt in Flauiacensi monasterio.

Ad celum uenerabilis Hugo euocatus est Nonis Decembris, anno Christi 1100, sui regiminis Xu.

XII. Ioannes abba probate morum integritatis  e pago Claromontano oriundus, Guillelmum optime indolis puerum e Iudaica prauitate ad Christianam ueritatem traduxit; cuius gratia Guibertus ille Tractatum contra Iudeos elucubrauit, lib. II De uita sua, cap. 5.

Anno quarto prefecture Ioannis, is ipse Guibertus in abbatem cenobii Nouigentini prope Couciacum est euectus. Sub extrema Ioannis tempora  uenerabilis mater Guiberti, exuta mortalitate, animam efflauit, corpusque Flauiaci sepeliendum reliquit.

Obiit Ioannes tertio Idus Martii an. 1106

XIII. Hildegarius ob egregias animi dotes, ac religionem, locum sortitur 605 Ioannis. In tantum creuere Flauiacensis cenobii diuitie, ut non modo perample monachorum familie alende satisfierent, sed et abunde hospitibus, qui undique confluebant, necessaria suppeditarentur, subleuaretur pauperum et sanorum et egrorum inopia; qua de causa plures nobilis note uiri sese diuino cultui manciparunt Flauiaci.

Effecit autem Flauiacensium monachorum stricta disciplina, ut illustris Ansellus ipsis Mauriniacense  cenobium iuxta Stampas conferret.

Prodit hec Mauriniacensis Chronici prolog. lib. II sub finem, tom. Iu Histor. Francor. Andree Duchesne: Â»Ansellus quidam annis et consilio strenuus, religione et familiaritate Flauiacensium monachorum prouocatus, primum quidem Ecclesiam Stripiniaci, et que in uilla illa possidebat, monachis Flauiacensibus obtulit: ac deinde Maurianense predium, in quo ecclesia ista in honore sancte Trinitatis fundata est, Christi gratia preeunte contulit.Â«

Odo Flauiacensis cenobita, a monachis sancti Symphoriani Beluacensis in Patrem, multum licet reluctans, cooptatur. Sanctitate, sapientia ac doctrina  floruisse commemorat Guibertus epistola nuncupatoria libris de Pignoribus sanctorum prefixa. Sed cum subesse potius quam preesse, eum impense delectaret, deposita dignitate in suo Flauiacensi asceterio iterum sub obedientie magisterio uersari delegit.

Attraxit autem perfecta Regule obseruantia uiros nobiles, ut Flauiacenses redditibus adaugerent; ac pre ceteris Mattheus de Maurenciaco quod constat ex hac schedula.

Â»In Christi nomine, ego Mattheus de Monte Maurenciaco dominus, ad notitiam tam futurorum quam presentium uolo peruenire, Buchardum bone memorie patrem meum, pro remedio anime sue monachis beati Geremari Flauiacensis, zelo caritatis,  in eleemosynam concessisse, quatenus ministeriales sancti Geremari undecunque res ad usus eorumdem monachorum adducerent, libere ac quiete, et absque ulla consuetudine per suam terram transirent. Ego autem et fratres mei idipsum simplici et deuota intentione concessimus: quia uero bonam et honestam monachorum illorum conuersationem frequenter audio, eamdem patris mei eleemosynam non solum concedo, uerum etiam satis approbo: et ut rata in perpetuum permaneat, concedentibus etiam filiis meis Buchardo, Mattheo et Herueo, sigilli mei impressione confirmo, et presentium ibi uirorum testimonio confirmari uolo.Â«

Quamplures ex illustri prosapia adolescentes sese  Christi seruituti in hocce monasterio manciparunt; nimirum Hugo  Drogo de Caluomonte, Gallonis filii, ac nepotes Hugonis, cognomine Borgni; Galterus de Rebez, Rogerius de Constentin, Aszo de FerriÃ¨res, et alii.

uita fungitur Hildegarius quarto Kalend. Maii 1123.

XIu. Odo spectate uirtutis et sapientie Hildegario sufficitur.

Perperam omni sua ac suorum industria, quo sacra Geremari pignora ecclesie Flauiacensi restituerentur, impensa, tandem os brachii, quod radium uocant, obtinet, ac solemni ritu Flauiacum uIII Kalend. Aug. an. 1132 inferri curauit.

Labente eodem anno abbas ipse, communi totius  cleri uoto, ad prefecturam Ecclesie Beluacensis est euectus: quod oneris quam preclare ab anno 1133 ad annum plus minus 1145 subiit.

Xu. Leodegarius successit: qui, ut Odo prefatus episcopatum acceptaret, multum suis adhortationibus adlaborauit. Henricus primus Anglorum rex Leodegario selectas quercus in silua Leonis, ad edificiorum solitam restaurationem, facit asportandi facultatem.

Abbatis munere functus toto decennio mortalitatem exuit anno 1145, u Idus Decembris.

XuI. Fulbertus, morum uite integerrimus, ab Hugone Rothomagensi archipresule anno 1151, a summo pontifice Eugenio eodem anno; et ab Odone  Beluacensi antistite 1146, immunitatum priuilegiorumque litteras amplissimas impetrauit.

Multa quoque beneficia anno 1148 contulit Radulphus de Mauoison, Samsonis archiepiscopi Remensis frater, annuentibus uxore Bertha, ac filiis Radulpho, Guillelmo, Manasse, et filiabus Agnete et Ioanna regina.

Sed et Ludouicus uII christiane pietatis, atque propense uoluntatis ac beneuolentie in Sangeremarenos monachos specimen dedit, concessis uariis immunitatibus, quarum diplomata breuitati consulens pretermitto.

Hugo de Gornaco approbat his uerbis quecunque monasterio Flauiacensi contulerat.

Â»Notum sit omnibus presentibus et futuris, quod  Ego Hugo de Gornaco impressione sigilli mei, confirmo omnes eleemosynas de domanio meo proprio, tam in Anglia, quam in Northmannia et Francia, quas dedi ecclesie beati Geremari de Flauiaco in perpetuum. Insuper alias omnes eleemosynas, que sunt in feodo, et in protectione mea, quas homines mei eidem ecclesie donauerunt et donabunt. 606 Adhuc uero libertatem famulorum eiusdem ecclesie, qui negationem non fecerunt, similiter concedo. Hoc ut ratum permaneat, sigillo meo, et testium subscriptione corroboro. Testes sunt Ioannes de Hodane,Â« etc.

Lites que suborte fuerant inter monachos diuersorum monasteriorum, pro posse  diremit Fulbertus abbas: Â»Ne inter filios  pacis, inquiebat, pax, qua nichil melius est, lite aliquando suborta, turbaretur.Â« Eiuscemodi chartam nominibus muniere, Theoldus prior, Lambertus subprior, Landricus cantor, Odo cellerarius, Walnerius alter cellerarius, Petrus arator [alias Carrucarius] Godzo prepositus, Herbertus thesaurarius, Droco de Caluomonte aliique monachi complures.

Interfuit Bellouaci conuentui episcoporum, abbatum, procerumque Gallie ab Ludouico rege congregatorum, qui agitari rogarat, utrum Alexander an uictor in summum pontificem admitteretur.

Fulbertus monasterio preclare 19 annis administrato, Nono Kal. Maii rebus humanis exemptus est.

XuII. Gerardus. Litterulas obtinet ab Henrico II,  Anglorum rege, quibus stabilita permanent que concesserat Henricus I, his signum apposuit S. Thomas, tunc Anglie cancellarius.

Tribus duntaxat annis prefuit Gerardus, ac mortali uita fungitur XI Kalendas Maii 1167.

XuIII. Hildegarius II. Â»Paruipendens salutem animarum sibi commissarum, plus gerens sollicitudinem de rebus transitoriis atque caducisÂ« , habenas laxauit religiose discipline; nempe officialibus monasterii  certos redditus annuatim ascripsit.

Moritur anno 1172, uII Kal. Martii.

XIX. Hugo II , abbas Flauiacensis, deinde Sancti Luciani Beluacensis, ac demum Cluniacensis. Omnia que Iuris sunt monasterii Flauiacensis, bullatis litteris confirmauit Alexander III papa anno Christi 1178.

Cessit e uita uI Idus Aprilis 1188: tradunt Chronicon Fontanellense manuscriptum, et codices sancti Luciani, et sancti Geremari; uel, si fides chronographo Cluniacensi adhibenda, 1199. In ecclesia Cluniacensi iacet, ut testis est idem auctor, in Bibliotheca Cluniacensi pagina 1663.

XX. Lambertus, ex cellerario eiusdem monasterii circiter 1180. Huic syngraphum tutelarem impertiit Radulphus comes Claromontanus. Egit animam pridie Id. Iunii 1190.

 XXI. Hugo III, cognomento Pauper, e ditissima eque ac nobilissima familia ortus. Sui regiminis anno primo possessiones, que in diecesi Rothomagensi exstant, curat ab archiepiscopo ualtero confirmari. Insuper a Richardo Anglorum rege tutelare diploma consecutus est, quod ita se habet:

Â»Richardus Dei gratia rex Anglorum, dux Northmannie, Aquitanie, comes Andegauensis, archiepiscopis, episcopis, abbatibus, comitibus, iusticiariis, et uicomitibus, ministris, et omnibus balliuis, et fidelibus suis, totius terre sue, salutem. Sciatis quod abbatia, abbas, et monachi de Sancto Geremaro de Flay, et homines sui, et omnes res et possessiones eorum, sunt in manu nostra, et custodia et protectione: quare uolumus, et firmiter precipimus  quod ipsam, et monachos, et homines, et res, et possessiones eorum tam ecclesiasticas quam laicas per terram nostram, siue pax fuerit, siue guerra, custodiatis, protegatis et manu teneatis; ita quod eis nullam iniuriam, uel contumeliam, aut grauamen faciatis, nec ab aliquo fieri permittatis. Et si forte in aliquo eis fuerit forisfactum, plenariam eis super hoc iustitiam faciatis, tanquam mihi ipsi. Apud uallena Rudolii Xu Iunii.Â«

Prioratum Sancti Arnulphi martyris, prope Claromontem, a Philippo Beluacensi episcopo sancti Geremari ecclesie dilargitum constat ex sequenti scheda.

Â»Notum sit tam presentibus, quam futuris, quod ego Philippus Dei gratia Beluacensis episcopus,  capellam, que in honore beatissimi martyris Arnulphi fundata est, ecclesie de Flauiaco concedo perpetuo possidendam, saluo iure circumiacentium parochiarum: sic enim singulis sua teneor conseruare, ut aliis non depereant legata, etiam que prefate ecclesie facta fuerunt, siue ministro eiusdem, ei presente scripto, et sigilli nostri auctoritate, confirmo.Â«

Sua sub tutela Flauiacense cenobium declarat Philippus Francorum II rex, seu potius diploma Ludouici uII approbat suis litteris.

Deposita carnis sarcina Hugo ad eternam requiem uI Kalendas Octobris 1200 translatus est.

XXII. Eustachius singulari doctrina, sanctitate  rebusque preclare gestis, inter ceteros Flauiacensis asceterii archimandritas conspicuus, communibus fratrum uotis, et assensu episcopi Beluacensis, cui a secretis erat Euchachius, preficitur, uti ex subiecta postulandi consensus episcopi formula perspicuum habetur:

607 Â»Gratias agimus immense benignitati uestre, que non solum assentit, sed etiam congaudet electioni nostre: eo quod concorditer facta sit, et secundum tenorem iustitie. Inuocata namque clementia Sancti Spiritus, sine quo preces omnes casse sunt, elegimus Eustachium, secretarium scilicet uestrum, uirum honestum, approbatum, simplicem et rectum, intus et foris bonum habentem testimonium. Hunc talem, Pater reuerendissime, uobis presentamus, et  ut presentato manum benedictionis apponatis, suppliciter postulamus.Â«

Northmannie ducatus ubi in ius cessisset Francorum, Philippus II rex Flauiacenses litteris tutelaribus munit mense Iulio 1202.

Cum in Anglia et Scotia, legati potestate ab Innocentio III accepta, semel ac iterum fungeretur Eustachius abbas, Â»Predicauit  uerbum Domini, et de transgressione Dominice diei et aliarum festiuitatum, dedit populo penitentiam et absolutionem, sub tali conditione, quod illi de cetero debitam impenderent Dominice diei et aliis sanctorum festiuitatibus reuerentiam, non faciendo in eis quidquam seruilis operis, nec in Dominicis exercerent forum rerum uenalium, sed  bonis operibus, orationi deuote insisterent. Hec seruanda constituit ab hora nona sabbati usque ad ortum solis in die Lune. Populus autem Deo deuotus ad illius predicationem, uouerunt Deo quod de cetero in diebus Dominicis, nec quidquam emerent, nec uenderent, nisi forte cibum et potum pretereuntibus. uouerunt etiam quod de singulis quinque solidis omnium rerum quascunque uenderent, darent unum quadrantem ad lumen ecclesie emendum, et ad sepulturam indigentium. Et ad hoc colligendum, statuit predictus abbas in singulis ecclesiis parochialibus fieri truncum concauum, sub custodia duorum aut trium fidelium hominum, ubi populus iactaret prenominatum es. Statuit etiam prefatus abbas, quod discus eleemosynarius haberetur quotidie  in mensa diuitum, in quo partem ciborum suorum mitterent ad opus indigentium, qui non preparauerint sibi. Prohibuit autem idem abbas ne quis in ecclesiis, uel atriis earum uenderet, emeret quidquam, uel placitaret.Â«

Tandem postea quam probatis religiosisque moribus instituisset fratres suos, auxisset bona monasterii, et longe lateque fama summe pietatis peruolasset, nota sanctitatis, que etiamnum peruulgatur insignitus, ad celestem patriam transmigrauit uI Id. Septembris 1211. Conditus iacet in meditullio ecclesie cum hac epigraphe saxo sepulcrali incisa.

Cultor honestatis uerus iacet hic, et pietatis
    Arca, lator legis; formula facta gregis.
uermibus esca datus, cuncti quo tendimus, iuit
   Abbas Eustachius, cui, Deus, esto pius.

XXIII. Girardus II d'Eraigny dictus, uel a familia, uel a loco natali, qui Gizortio uicinus est. Primo regiminis anno potius inuitus, quam sua sponte, cessit prefectura.

XXIu. Girardus III a Fraxino. Init cum Fossatensibus monachis societatem anno 1214. Cuius litteras haud abs re fuerit exprimere:

Â»In nomine sancte et indiuidue Trinitatis, ego Radulphus Dei gratia ecclesie Fossatensis abbas, et totius eiusdem loci conuentus, uniuersis presentem paginam inspecturis notum facimus, quod inter nos, et uenerabilem Girardum abbatem Flauiaci, et eiusdem  ecclesie fratres, talis firmata et concessa est societas: Si abbas alterius ecclesie ad aliam uenerit ecclesiam, ab abbate et monachis eiusdem ecclesie, ut decuerit, honorifice receptus, in choro locum abbatis obtinebit: et capitulum ceu abbas eiusdem loci tenebit, et fratres in sententia positos, pro uoluntate sua absoluet, et puniendos, sicut expedire cognouerit, affliget. Alterius abbatis dormitionis die cognito, quidquid prefatum unumquodque monasterium abbati suo decedenti tenetur exsoluere, idipsum alteri persoluetur; et audito eius obitu, pulsatis campanis, solemniter ipsius officium celebrabitur, et ei ex integro tricenarium cum debita prebenda persoluetur.

 Â»Sed quoniam defunctorum fratrum obitus ad notitiam alterius congregationis per negligentiam, uel obliuionem sepe non peruenire contigit, statutum est ut singulis annis in crastinum sancti Pauli, hoc est Kalendis Iulii, pro fratribus defunctis tricenarium faciemus: et istis triginta diebus singulis, tam apud nos, quam apud illos, integra prebenda erogabitur pauperibus. Audito etiam uniuscuiusque ecclesie fratrum obitu, officium, et missam in conuentu solemniter celebrabimus; et singuli sacerdotes singulas missas pro singulis defunctis celebrabunt. Ceteri uero qui non sunt sacerdotes, singula psalteria, et conuersi trigesies Pater noster: et ipso die sui officii integram prebendam in refectorio habebunt.

 Â»Ceterum si quempiam monachorum utriusque congregationis abbatis sui iram seu indignationem ! incurrisse contigerit, et se in alterius monasterium contulerit, tanquam unus eiusdem loci in communione scilicet tam capituli, quam uictus et uestitus erit, donec pax inter eum et abbatem reformetur; nisi  talis sit, qui secundum regulam, non ualente satisfactione, haud debeat conciliari.

Â»Nomina autem tam abbatis, quam 608 defunctorum fratrum, in martyrologio scribentur.

Â»Ut uero hec societas inter nos et ipsos firma sit et stabilis in perpetuum, hanc chartam sigillorum nostrorum munimine roboratam eis indulsimus  anno Incarnationis Dominice millesimo ducentesimo decimo quarto.Â«

Ecclesie parochialis, quam in Corileto recens exstruxerant Flauiacenses, presentationem, ut uocant, impertitur Philippus Bellouacensium antistes, ad hunc modum:

Â»PHILIPPUS Dei gratia Beluacensis episcopus, omnibus in Christo fidelibus, salutem in perpetuum. Nouerit uniuersitas uestra quod cum Girardus abbas, et conuentus Sancti Geremari Flauiacensis, terras arabiles, quas in nostra diecesi possidebant, locassent cultoribus, ibidemque uillam, Coriletum nomine, de nouo construxissent, communi assensu ibidem ecclesiam fundauerunt propriis sumptibus, et redditibus eamdem ditantes. Nos quoque ad petitionem  eorum, presentationem dicte parochie, ecclesie Sancti Geremari perpetuo possidendam concedimus. Ad cuius rei testimonium presentem paginam dictis monachis tradidimus, sigilli nostri munimine roboratam.

Â»Datum Flauiaci anno ab Incarnatione Domini millesimo ducentesimo decimo quinto.Â«

Girardus u Idus Martii 1215 uite cursum peregit.

XXu. Girardus de Haraigny, seu Eraigny, cuius supra meminimus, iterum communi monachorum calculo ad abbatie gubernaculum assumitur.

Testamento Flauiacensibus crucem auream, et ecclesiastica ornamenta, una uille Spalburgi  partem erogat in extremis positus Philippus Bellouacensis presul. Et hanc donationem  successor Milo, obtento prius a canonicis iure quod in eamdem uillam obtinebant, approbat in hec uerba:

Â»MILO Dei gratia Beluacensis ecclesie minister humilis, omnibus Christi fidelibus ad quos presentes littere deuenerint, eternam in Domino salutem. Notum facimus uniuersis, quod cum quedam pars uille de Espaubourg in hominibus, feodis, campiparte, terris, pratis, nemoribus et rebus aliis, dicte partis uille pertinentiis, ex parte Harmerici Ruffi quondam militis Beluacensis, ad pie memorie Philippum quondam Beluacensem episcopum, predecessorem nostrum, fuisset deuoluta; et idem Philippus canonicis beate Marie Beluacensis in perpetuum  prenominata contulisset: idem canonici de assensu capituli beati Petri Beluacensis, sufficienti excambio inde recepto, nobis eadem quittauerunt in perpetuum tenenda, uel cui uellemus transferenda.

Â»Nos ergo ecclesiam Flauiacensem paterno amore complectentes, ipsi, et monachis ibidem commorantibus, hec omnia concessimus tenenda in perpetuum libere et quiete, cum tota iustitia, cum aliis, que antiquitus predecessorum nostrorum temporibus dicti monachi ibidem libere et pacifice possidebant, masagio scilicet suo, hominibus feodis, terris, pratis, nemoribus, decimis, molendinis, aquis, campiparte et tota iustitia. Itaque in dicte uille pertinentiis, nichil nobis retinemus, quin monachi nominati in prelibatis plena gaudeant libertate. Nosque  auctoritate episcopali, fide bona, tenemur guarandire prelibata, in cuius rei fidem, etc.

Â»MILO episcopus.Â«

Statuta prescripsit Girardus abbas que ad precipuas festorum spectant solemnitates: ita ueteres consuetudines eiusdem cenobii.

Fundat ex consensu capituli anniuersariam sui obitus diem, anno 1235.

Mortem oppetiit Kal. Sept. 1236. Iacet in capitulo; ubi hoc uisere est epitaphium sepulcro incisum:

Quid facimus cum negligimus peccata cauere.
Qui iacet hic semper studuit bona cuncta fouere.
Cum moritur, non deseritur Gerardus in imo.
Sed celo infertur dono ditatus opimo.

 XXuI. Guillelmus de uilaincs, morum probitate clarus. Sedet cum aliis abbatibus Remensis prouincie, in capitulo, siue congregatione apud Sanctum uincentium Laudunensem conuocata.

Thece argentee auro lapillisque adornate, solemni ritu astantibus Guillelmo, ex Flauiacensi monacho abbate Cluniacensi, et Guillelmo de uilaines, Guillel. episc. benedictionem impertitur, et in ea sacrum sancti Geremari brachium reconditur.

Anno 1255, Guillelmus pium patris ostendens affectum, predia quedam ne suis tum sanis, tum infirmis quid deesset, selegit ac decernit. Quod quidem statutum ab episcopo Beluacensi Guillelmo, nec non ab Alexandro Iu pie memorie uoluit approbatum. Quod et actum est. Causam autem eiusce  decreti hanc affert: Â»Egestas enim murmuris, et impatientie, atque etiam cupiditatis nonnunquam est occasio.Â« Egregia Guillelmi prouidentia! Diem ultimum clausit XuII Kal. Iunii 1259.

XXuII. Petrus de uesencourt. Preclaro opere immortales glorias ipso sui regiminis 609 primordio consecutus est. Siquidem summe Dei matri uirginique sacellum, mira structura exedificauit et consecrauit; quod etiamnum exstat, prestatque cum pulchritudine, tum amplitudine sacris pene omnibus Gallie ediculis. Constituit in eo sacra quotidie agenda, precesque horarias, suis annitentibus, persoluendas.

Fedus siue societatem pactus est cum Sancti  Audeni Rothomagensis cenobitis an. 1261.

Auctas uero Sancti Geremari possessiones amplissimis muneribus Petri, indigitat annua diei depositionis eiusdem Petri commemoratio, ordinata mense Maio 1269.

Ineunt mense Iulio 1275 Sangeremarenses et Sancti Luciani Bellouacensis monachi una societatem.

Tertio Kal. Maii 1272 cursum uite impleuit Petrus, et in atrio sacelli a se constructi afficitur, cum hac rhythmica epigraphe, sepultura:

Petrum petra tegit abbatem, qui bene rexit
Claustrum Germense; quem Christus seruet ab ense.
Deuote uite semper fuit, et sine lite.
Elegit cellam, quam condidit ipse capellam
 uirginis in laude celi, ut requiescat in ede.
Huic sit propitia, uia celi, uirgo Maria.

XXuIII. Michel e Castaneto, uulgo Catenay, prope Claromontem Beluacensem oriundus: prius Flauiacensis cenobii cellerarius, accurate disciplinam monasticam seruauit. Impetrat a Philippo III, Francorum rege, priuilegiorum confirmationem an. 1275. Et anno 1276, mense Augusto nonnullas confert possessiones. Â»Pro solemnitate officii, inquit, die obitus nostri anniuersario faciendi, et pro libris ecclesie nostre reparandis.Â«

Sepulti iacent in ede Deipare uirginis, Guillelmus ac Reginaldus castellani Beluacenses: quorum depositionis dies anniuersaria notatur ab anno 1271. In hac ipsa ede sacra uisuntur et alia sepulcra.

 Nature debitum soluit Michel Iu Kal. Augusti 1284, et ante altare eiusdem edis conditus est.

XXIX. Petrus II. Diploma Philippus Iu, Francorum rex, Petro annitente, Flauiacensibus concessit, quo ipsorum uniuerse immunitates ac possessiones sub regia tuitione, uelut ipsius prestiterant antecessores, declarat anno 1287. Obiit Petrus IX Kalend. Octobris 1299.

XXX. Fulco. Charum domesticis exterisque Fulconem exstitisse, ac fratrum concordie probeque conuersationi consuluisse exhibent cenobii membrane. uillam de Reilly in pago uilcassino, ubi elegantem ediculam construi curauit, et alia plura  monasterio acquisiuit. Orbatur uita XuII Idus Ianuarii 1317, cuius sepulcralis tumuli talis est inscriptio.

Fulco sub hac silice milleno triplici, c. anno,
Septenoque simul latuit, iuncto sibi deno.
Felix Ecclesia tanti pastoris alumna.
Nunc dolet illa, quia talis sibi dempta columna.
uisus erat melior nullus, qui quidquid acerbi,
Aut fausti accideret, non dispare mente subiret:
Hic abbas humilis, doctus fuit, atque pudicus.
uir sanctus, prudens, et semper pacis amicus.
Nescius iste doli, quia seruiuit tibi soli:
Quod pereat noli, celo at da, Christe, beari.

XXXI. Robertus. Mortem oppetiit XII Kalend. Octobr. 1333. Et in ede Deipare uirginis sepelitur, insigniturque hoc epitaphio.

 Hic iacet frater Robertus de Marcellis, quondam abbas huiusce monasterii. Migrauit ad Dominum anno millesimo trecentesimo trigesimo tertio, in uigilia sancti Matthei; cuius anima requiescat in pace.

XXXII. Ioannes II. uir haud infime note: onus prefecture grauius sentiens, subesse quam preesse maluit; idcirco illud in humeros Arnulphi, spectate uite monachi, deposuit, et, religiose uita triennio peracta, u Id. Iulii 353 obdormiuit in Domino.

XXXIII. Arnulphus. Anno ere Christiane 1364, Galliarum rex Carolus libertatem Flauiacensium uendicat hoc rescripto.

Â»Carolus Dei gratia Francorum rex, uniuersis presentes litteras inspecturis, salutem. Notum facimus,  quod cum religiosi, abbas et conuentus monasterii S. Geremari de Flaiaco, Beluacensis diecesis, occasione cuiusdam domus cum certis censibus, quam, seu quos habent in uilla Beluacensi, per burgenses habitantes ipsius uille Beluacensis, compulsi fuerunt ad contribuendum, et soluendum cum eis tallias et impositiones in dicta uilla factas, pro reparatione et fortificatione necessariis dicte uille, ex quibus compulsi fuerint ad contribuendum et soluendum cum eis tallias. Iidem religiosi certam partem seu portionem guerris durantibus persoluerunt: quod tamen futuris temporibus eisdem religiosis posset in damnum cedere. Quamobrem nos qui libertates et franchisias personarum ecclesiasticarum, totis conatibus uolumus obseruare, eisdem  religiosis concessimus et concedimus, etiam de gratia speciali, per presentes, ut ipsi, et dicta 610 eorum domus, et census predicti, ab huiusmodi contributionibus, sicut premittitur, factis, uel aliis consimilibus, in posterum faciendis per burgenses et habitantes in dicta uilla Beluacensi omnino, prout ante fuerunt, liberi futuris temporibus remaneant et immunes.

Et quod propter huiusmodi contributionem, guerris uigentibus factam, nullum eisdem religiosis, aut eorum ecclesie preiudicium de cetero generetur, litteris in contrarium impetratis, uel impetrandis, non obstantibus quibuscunque.

Â»Datum Parisiis die prima Martii, an. Domini millesimo trecentesimo sexagesimo quarto, regni  nostri anno primo. Per regem ad relationem consilii. Signatum de Remis.Â«

Arnulphus uita fungitur anno 1371, XI Kalend. Iunii.

XXXIu. Ioannes III. Expleto administrationis septennio uIII Kalend. Decemb. 1378 finem clausit.

XXXu. Ioannes Iu, Remon. Conferuntur more maiorum littere a Carolo, rege Francorum; quibus, quecunque iuris sunt Flauiacensis cenobii confirmantur, regni ipsius 17 anno, Christi uero 1380.

Ioannes de Rochers. Doctor in decretis, ex monacho Flauiacensi Fiscanensis monasterii eleemosynis prefectus; ad Fontanellensis siue S. uandregisili asceterii magistratum euocatur, ac tandem nouissimum  diem sortitur quarto Maii 1412.

Ioannes autem Flauiacensis antistes, pridie Kal. Sept. 1391, atque in S. Geremari sacello, ubi eius effigies demonstratur, traditur sepulture.

XXXuI. Eustachius II. Ipso abbate, Francorum regina Blancha, Philippi uI quondam uxor, peragenda ritu solemniori diuina officia quotannis statuit ad hunc modum:

Â»Blancha Dei gratia Francie regina, omnibus tam presentibus quam futuris hanc paginam inspecturis, notum facimus quod nos, ob specialem deuotionem qua erga Ecclesiam S. Geremari de Flauiaco afficimur, et ad augendum ibidem Dei cultum, concessimus et dedimus, et per presentes concedimus  et damus, omnem decimam uille Hardencourt in parochia de Ferrieres diecesis Beluacensis, in castellania nostra Gornaci, cum suis iuribus, pertinentiis, perpetuo possidendam; quam nuper a Ioanne le Feure, dicto Fraillon, presbytero curato de Belliere, prout latius in litteris super hac re confectis continetur, acquisiuimus; ita tamen, ut hec decima semper tota in conuentus, et nulla eius pars in abbatis unquam usus cedat. Nec non summam quinquaginta francorum aureorum, in ecclesie et aliorum locorum ei subiectorum reparationes expendendam, cum prefata decima hodie iisdem tradidimus; sub hac lege ut singulis annis, die nostra natali, que est secunda Aprilis, quoad uixerimus, missa solemnis de Spiritu sancto, cum diacono,  et subdiacono dalmatica et tunica indutis, et cum una collecta, pro salute animarum Philippi, regis Francorum, domini et coniugis mei karissimi, et Ioanne filie mee, in ecclesia prefata celebretur. Post nostrum uero ex hac uita decessum, in die obitus nostri singulis annis, uigilie et missa defunctorum solemnis cum diacono et subdiacono, ut supra indutis, pro animabus prefatorum domini regis Philippi, et Ioanne, et nostra  ibidem cantabuntur.

Â»In cuius concessionis et ordinationis fidem, et stabilitatem acquisitionis decime predicte, litteras prefatis religiosis tradidimus, et presentibus nostrum  iussimus apponi sigillum.

Â»Datum in castro nostro de Neaufle anno Domini millesimo trecentesimo nonagesimo octauo, die uigesima sexta mensis Iunii.Â«

Priuilegio Eustachium abbatem ornat Ioannes XXII seu XXIII P. M., quo ius utendorum inter sacra solemnia pontificalium ornamentorum concedit. Sic autem habent littere.

Â»IOANNES episcopus, seruus seruorum Dei, dilectis filiis Eustachio abbati, et conuentui monasterii S. Geremari de Flauiaco, ord. S. Benedicti, Beluacensis diecesis, salutem et apostolicam benedictionem. Exposcit me deuotionis sinceritas, et religionis promeretur honestas, ut tam uos, quos speciali dilectione prosequimur, quam monasterium uestrum,  dignis honoribus attollamus. Hinc est quod nos uestris supplicationibus inclinati, ut tu, fili abbas, et successores tui abbates dicti monasterii, quierunt pro tempore, mitra, annulo, et aliis pontificalibus libere possitis uti, nec non quod in dicto monasterio, et prioratibus eidem monasterio subiectis, ac parochialibus, et aliis ecclesiis ad uos communiter, uel diuisim pertinentibus, quamuis uobis pleno iure non subsint, benedictionem solemnem, post missarum, uesperarum, et matutinarum solemnia, dummodo in benedictione huiusmodi aliquis antistes, uel apostolice sedis legatus presens non fuerit, elargiri possitis: felicis recordationis Alexandri pape Iu, predecessoris nostri, que incipit,  abbates, et aliis quibuscunque constitutionibus apostolicis in contrarium nequaquam obstantibus; uobis, et eisdem successoribus, auctoritate apostolica, de speciali gratia, tenore presentium indulgemus.

Â»Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.

611 Â»Datum apud Sanctum Antonium extra muros Florentinos, Kalendis Nouembris, pontificatus nostri anno quarto.Â«

Castrum de Gondray, ubi sese abbas ac monachi  receperant, Angli, et qui a partibus ipsorum stabant Burgundi, prodente Petro de uillequain, cui commissum fuerat, capiunt, diripiuntque uniuersa, syntheses tum sacras, tum profanas, libros, chartas, et cetera id genus.

Munus suum impleuit et excessit Eustachius u, Kal. Sept. 1415.

XXXuI. Ioannes u. Cum multas calamitates fuisset triennio propter militum grassationes perpessus, migrauit a uita anno Domini 1418.

XXXuII. Ioannes uI, le ueneur, probitatis, doctrineque fama illustris. Anno reparate salutis 1456, sui regiminis 38, tranquilliora preferens ultro se munere abdicauit, et illud Petro Sancti uandregesili ascete  commisit; ac post septennium Iu Kal. Febr. 1462, ab hominibus demigrauit.

XXXuIII. Petrus III, cognomine Aubert, per decessoris sui cessionem, totius congregationis approbatione gubernacula monasterii suscepit, multosque labores, quo restituerentur possessiones ui ablate, tota prope administrationis tempestate sustinuit.

Iste prolixam, quam initio huiusce Compendii pretulimus, a Ioanne Beluacensium presule habuit schedam, sui regiminis anno 46. uite corporis finem imponit 4 Decembris, ere Christiane 1500.

XXXIX. Guido de uilliers de l'Isle-Adam, nobili stirpe procreatus: qui ferendo oneri fuit his ipsis bellorum tempestatibus, quique ut omnia susque  deque habita in pristinam integritatem asseret, Deo prouidente, eligitur. Dispersos monachos reuocat, subministrat uictus necessaria. Templum instaurat, sacraque supellectili adornat. Totque demum ac tanta efficit pastor optimus ipse, uti haud immerito restauratoris nomen adipisci mereatur.

Tandem post exantlatos in resarciendo monasterio iuges labores, ad superos euocatur uenerabilis Guido, atque dextra chori parte funeratur; cuius sepulcrali lapidi insculptam effigiem, una sequens epitaphium prospicere est:

Hic iacet Reuerendus in Christo Pater Domnus Guido de uillers de l'Isle-Adam, monachus et abbas huius cenobii, qui obiit anno Domini MDXXXuI, die XXIII Iunii. Requiescat in pace.

 Parieti uero proximo, hoc encomium enee lamine inscriptum:

Ci gist Reuerend Pere en Dieu Guy de uillers, en son uiuant Religieux et AbbÃ© de ceans: issu et parent des nobles et anciennes Maisons de l'Isle-Adam, et Aubremont: fils de haut, noble, et puissant Seigneur Messire Antoine de uillers, en son uiuant Cheualier Seigneur de l'Isle-Adam: Preuost de Paris, etc. Et de noble Dame Madame Ieanne de Nelle, frere de feu de bonne memoire Reuerendissime frere Philippe de uillers, Cheualier et Grand Maistre de Rhode. Pareillement frere de feu Reuerend Pere en Dieu Louis de uillers, en son uiuant Euesque Comte de Beauuais, uidame de Gerbroy et Pair de France Oncle de feu Reuerend Pere en Dieu Charles de uillers, aussi Euesque Comte de Beauuais. Et aussi Oncle de noble et puissant Seigneur et Cheualier de l'Ordre du Roy nostre Sire, Messire  Anne de Montmorency, Seigneur et Baron dudit Montmorency, Comte de Beaumont sur Oyse, Grand Maistre, Mareschal de France, Gouuerneur du pays de Languedoc, et du depuis Connestable de France: et de Messire FranÃ§ois de Montmorency Seigneur de la Rochepot et de Merlou, Gouuerneur et Lieutenant pour le Roy au Pays de Picardie. Ausquels Seigneurs de Montmorency est neueu Reuerendissime Odet de Colligny, uulgairement dit de Chastillon, Cardinal du Saint Siege, Archeuesque de Thoulouse, Euesque Comte de Beauuais, Pair de France etc.

Lequel Guy de uillers en son uiuant apres auoir restaurÃ© l'Eglise de ceans, fait plusieurs autres biens; et dauantage auoir fait l'acquisition de la terre et Seigneurie de Boisuille, a fondÃ© un Obit qui se dit par chacun an Ã  treize fois; sÃ§auoir les premiers Samedys de chaque mois, et Ã  tel iour qu'il deceda de ce monde, qui fut le  uingt-troisiesme iour de Iuin l'an de grace mil cinq cens trente-six. Priez Dieu pour son Ame.

Abbates commendatarii.

XLI. Ioannes a Lotharingia, S. R. E. cardinalis tit. Sancti Onufrii, ui, ac monachis renitentibus, abbatiam retinet in commendam.

612 XLI. Georgius de Narbonne per ultroneam Ioannis cessionem.

XLII. Franciscus de Tournon, episcop. cardinal.

XLIII. Odettus de Colligny, uulgo de Chatillon, Caluiniana heresi infectus: quapropter eo expulso,

XLIu. Carolus de Bourbon de uendÃ´me, administrationem sortitur anno Christi 1569.

 XLu. Carolus de Bourbon de uendÃ´me, prefati Caroli nepos.

XLuI. Franciscus d'Espinay, dominus de Saint-Luc, prouentus, Stephano Auxdents economo, sibi uendicat.

XLuII. Franciscus de Monceaux de uillers-Hodanc, abdicante Francisco d'Espinay, rebus Flauiacensibus potitur. Equitis abbatis, quoties subscriberet, nomen usurpabat.

XLuIII. Carolus de Monceaux, cui Franciscus germanus abbatiam, seruata sex millium librarum pensione, transmittit.

XLIX. Franciscus de Tiercelin de Brosse. Caroli de Monceaux ex nepte pronepos.

 Anno Domini 1644. Augustinus Potier episcopus Beluacensis, morum grauitate, pietate, doctrina clarissimus, cum prece, tum minis, et auctoritate, regule Benedictine obseruantiam, accitis ea de re monachis congregationis Sancti Mauri, instaurauit, que, Deo afflante, uiget hodieque. Unde presul ille memoriam consecutus est immortalem.

 CAP. XIu.---Exstructis itaque inibi ediculis prope ecclesiam. Sepiuscule id actitatum tradunt auctores quam multi, Guiberti matris non modo tempestate, sed et plura ante secula: cuius rei Chronicon Besuense amplissimum suppeditat monumentum, epistolam uidelicet Adalsinde antistite, qua et seipsam, et quidquid possessionis suo erat monasterio, Besuensibus contradidit, et iuxta ipsorum  ecclesiam habitauit. En illam primum euulgamus.

Â»Domino sancto et in Christo amabili fratri Waldaleno, Adalsinda abbatissa.

Â»Dum malorum hominum uexata iniuriis, et uariis aduersitatibus ibidem stare non possem, inde ego et germanus meus Adalricus, uobis et fratribus uestris petiuimus, ut ad monasterium Sancti Petri habitare sub regula uel ordine in Dei nomine deberem; quod et uos pro caritatis studio concessistis. Ideo monasterium Dornatiacum, in honore sancti Martini situm, quod genitor meus Amalgarius, et Aquilina mater mea construxerunt, et ei maximam partem de suis facultatibus delegauerunt, hoc recipere in Dei nomine debetis cum uillis ad locum pertinentibus, et omnibus uniuersaliter appenditiis  suis; uillam scilicet Assonam, uillam Parniacum, Potentiacum, et medietatem, quam in Balatonna genitores nostri tenuerunt. Reliqua uero, que ad ipsum monasterium Dornatiacum genitores nostri delegauerunt, a die presenti in Dei nomine recipite. Et de uilla Montaniaco quod genitor noster Amalgarius, et Amoloaldus de fisco pariter promeruerunt, portionem nostram a die presenti in uestra dominatione reuocate, ut nec ego, nec quislibet de parte nostra, ulla apposita persona, aduersum uos de supradictis rebus calumniam ac laborem generare presumat. Si qua uero fecerit, conferat una cum sacratissimo fisco auri libras XX, argenti pondo quinquaginta.

Â»Actum publice Fonte-Besua monasterio, in Dei  nomine. Ego Adalsinda hanc traditionem nostram subscripsi. Aga monacha iussu domine mee Adalsinde subscripsi hanc donationem. S. Dagnius. S. Munulfus presbyter. S. uictor. S. Proculus. S. Walibertus. S. Landebertus. S. Trasgarius. S. Rogitus. Ego Allo hanc traditionem scripsi et dictaui, anno ab Incarnatione Domini 1152, indictione X epacta uI, Clothario rege regnante in Francia, primo anno regni eius; uenerabili uiro Donato Besonticam sedem tenente, die Mercurii proximo ante medium mensis Febr.Â«

Biographus S. Godefridi Ambianensis lib. I, cap. 27: Â»Adelheidis Cociaci uicecomitissa, liberalitatis et castitatis multa preclara de se prebuit exempla.  Ea facultatibus suis magna ex parte in pauperes, et pupillos, et ecclesias erogatis, contemptis mundi pompis, Nouigentum uenit, atque illic in multa puritate et sanctitate uitam egit.Â« Dum scilicet abbatis munere fungeretur sanctus Godefridus. Chronicon Beccense in calce Operum B. Lanfranci, ad ann. 1089: Â»Tempore sancti Anselmi abbatis Becci tres matrone nobiles dederunt se in subiectionem Becci, uidelicet Basilia uxor Hugonis de Gornaco, et Amfrida neptis ipsius Basilie, et Eua uxor Guillelmi Crispini,Â« etc. Quod uero refert Gilbertus Crispinus in uita beati Herluini pag. 35  non potes non mirari: Â»Simili se inibi, inquit, propter Deum seruituti nobilis mater eius  addixit et concessis Deo prediis que habebat,  ancille fungebatur officio, seruientium Deo pannos abluens, et quidquid iniungebatur extremi operis accuratissime agens.Â« His non absimile altero post seculo factum Iauseranne nobilissimo loco nate, hic in gratiam antiquitatis studiosorum adiiciam:

613 Â»Sciant presentes et discant posteri, quod anno Incarnationis Dominice 1223, mense Maii XII Kalendas Iunii, Ego Ianseranna filia quondam Domini Guillelmi de Medullione, uxor quondam Bernardi de Sancto Saturnino, dedico meipsam Deo, et monasterio Sancti Andree, et ecclesie beati Laurentii de Barreto; et pro salute anime mee, et parentum meorum, dono et offero eidem monasterio, et eidem ecclesie Sancti Laurentii quedam de bonis  meis paternis, positis in castro de Barreto inferiori, intus et extra, cetera filiis meis relinquens B. et W. et B. sponte, non coacta, non suasionibus alicuius, uel aliquorum seducta, pure, et sine conuentione et conditione aliqua, in perpetuum donatione irreuocabili facta. Dono, inquam, septem mansiones hominum, et eorum successorum et ipsos homines.Â« Et aliis interiectis: Â»Que omnia superius dicta, et nominata, predicti fratres filii predicte Iauseranne promiserunt ita attendere, seruare, et contra ullo tempore non uenire domno Bermundo abbati Sancti Andree, et priori ecclesie dicte Sancti Laurentii; et tactis sacrosanctis Euangeliis iurauerunt. Et insuper ego Iauseranna predicta professionem emitto,  et me imperio et mandato domni Bermundi abbatis, et eius successoribus subiicio, et in manu Caluerii, de mandato ipsius domni abbatis, me absque proprio uiuere promitto; promittens etiam me obedientiam et continentiam quantum permiserit diuina gratia, seruaturam: et habitum monachalem suscipio, et quandiu uixero, secundum regulam beati Benedicti uiuere promitto, et tempori probationis renuntio.

Â»Et ego Bermundus abbas predictus professionem a te, Iauseranna, emissam recipio, et tibi monachalem habitum concedo.

Â»Et ego Raymbaudus de Kalma maior dominus castri de Barreto inferiori, donationem seu oblationem supradictam consensu meo et uoluntate factam  a te, domina Iauseranna supradicta, monasterio Sancti Andree, et predicte ecclesie Sancti Laurentii approbo, et in perpetuum laudo; et confirmo, filiis tuis in presentia mea constitutis. Ad maiorem memoriam rei et robur in antea ualiturum, hanc chartam feci sigilli mei munimine roborari. Et omnes nos fratres predicti, filii domine Iauseranne predicte, de mandato ipsius hanc chartam donationis seu oblationis predicte sigilli nostri munimine roboramus. Actum est hoc subtus ecclesiam beati Laurentii in prato ipsius ecclesie, presente domino Raymbaudo de Kalma, et Ioanne de Andusia, monasterii Sancti Andree operario, et B. Laurgerio priore de Saltu, et Rainardo, et Ioanne Bertrando monachis, Hugone de Pino, Raymundo, et  Willelmo de Pino fratribus, Bertranno de Pennis, milite,Â« etc.

Et hoc quidem monumentum chartophylacii abbatie Sancti Andree secus Auenionem, Domnus Claudius Chantelou sodalis meus, rei antique peritus indagator, dum his in regionibus ageret, excerpsit, mihique amice suggessit.

 CAP. XIu.---Et sutulari partusuris incorrigibilibus terebrato. Hoc est calceo, siue calceis omnino detritis utebatur. Partusuram autem uel pertusuram a uerbo pertundo deriuari coniicio. Sanctus Rogerius abbas Ellantii in hunc modum sese gerebat: Â»Sotulares tandiu frequenter portabat foratos, donec stramen per soleas exiret.Â« Eius Acta cap. 7  ad diem 4 Ianuarii apud Bollandum. De hac uoce sutularis, uarie scriptores: quidam subtalaris, sutalaris alii, nonnulli sotularis exarant. In uita sancte Gudile uirg. cap. 2: Â»Dimidiis utebatur subtalaribus, ut superior pars pedum uideretur.Â« Auctor uite S. Eguini episc. uigornensis cap. 4: Sotulares. Ioannes S. Odonis biographus l. II post. med.: subtalares. Ordericus uital. Hist. lib. u, pag. 591, subtolares; pag. 596, sotulares. Quibus sotulares siue sutulares pro calceis uel tegumento pedum usurpari clarum est.

 CAP. Xu.---Prosulas uersiculosque componere. Superest solummodo prosa, seu  Sequentia de Sancto Geremaro  cum hac epigraphe: Â»Sequentia  in festo sancti Geremari, quam domnus Guibertus huius ecclesie monachus dictauit ingenio suo. Sic incipit:

Adest precipua,
Fratres, materia,
Diei consona
Date preconia,Â« etc.
Quid Prosa, quid Antiphone, docet S. Isidorus lib. I. Orig., cap. 37, et lib. uI, cap. 19.

 CAP. XuI.---Multas enim inuidentias, etc., patiebar. Unde sibi temperare nequit, quominus sepiuscule suis in scriptis facessita sibi repetat negotia: potissimum uero id initio cuiusque libri Commentariorum in Genesim, nec non epistola ad Odonem  Sansymphorianum abbatem libro De pignoribus sanctorum prefixa.

 IBID.---Cuius nomen et pignera. Subuculam seu camisiam eiusdem gloriose uirginis  hisce uerbis intelligi existimo.

 CAP. XuII.---Nullis impressa tabulis. Conceptos animi fetus olim solemne scriptoribus erat in tabulis cereis siue pugillaribus stylo exarare; ac postmodum ubi ad limam et incudem eos reuocarant, exscribebant in membranis: exstat exemplum in fine uite sancti Bonifacii Moguntini auctore sancto uilibaldo, ab Serrario euulgate: Â»Ego Wilibaldus episcopus, etc., uitam et passionem Bonifacii conscripsi, primum in cereis tabulis ad probationem  Lulli et Megengaudi. Post eorum examen in pergamenis rescripsi,Â« etc.

614 Locum uero, ubi olim monachi scriptioni operam dabant, scriptorium solere nuncupari, preter innumera antiquorum testimonia, perhibet uetustissimus Liber Sacramentorum nostri Corbeiensis monasterii, tit. Oratio in scriptorio, que sic exprimitur. Â»Benedicere digneris, Domine, hoc scriptorium famulorum tuorum, et omnes habitantes in eo: ut quidquid diuinarum Scripturarum ab eis lectum uel scriptum fuerit sensu capiant, opere percipiant. Per Dominum,Â« etc.

 CAP. XXI.---Signo crepitante. Apertius quid eo loci innuere uelit auctor, explicat ipse cap. 23 siue 24, pag. 486. C. Â»Ad conuocandum aliorum  conuentum tabulam ex more percutiunt.Â« Ista siquidem disciplina continuo ad nostra tempora, preter nolas et campanas in usu monasteriis fuit, tabulis seu malleis ligneis, cenobitas ad priuata quedam exercitia conuocari, uel excitari a somno. uite Patrum lib. u, libel. 17, n. 20: Â»Percute signum in cella fratrum, ut congregent se hic omnes.Â« Cassian. lib. Iu de Inst. renunt. cap. 12: Â»Cum sonitum pulsantis ostium, ac diuersorum cellulas percutientis audierint, ad orationem scilicet, seu ad opus aliquod inuitantis, certatim e cubiculis suis unusquisque prorumpit.Â« Adolius Tarsens. in uita Patrum cap. 14: Â»Tempore consueto excitatorio malleo pulsabat cellas omnium,Â« etc. Lanfranc. Decret pro ord. S. Benedict. cap. 9: Â»Cura  de  administranda tabula, quam ex more prior percutit,Â« etc. Et cap. 23, de egrotantibus morti proximis: Â»Cumque eum iam in exeundo uiderit laborare, gestans manu tabulam, ad ostium claustri currat, ictuque creberrimo acriter eam percutiat, quousque in conuentu auditum esse cognoscat.Â« Declarationes Patrum cong. Sancti Mauri in regulam S. Bened. cap. 8: Â»Fratres omnes malleoli strepitu ostiatim excitabantur.Â«

 IBID.---Ut monastici moris est, cilicio suppositum. In extremis positos uite ascetice professos, cilicio cinerique imponi nil usitatius olim; quo Filii Dei e cruce ad gloriam transeuntis propius imitarentur exemplum.Â« Decret. B. Lanfranci loco  proxime citato: Â»Aegro in agonia posito, frater qui ad hoc deputatus est, cilicium expandat, et supra illud mensuram longitudinis, quam ipsum cilicium habet, signum crucis de cineribus faciat, morientemque fratrem desuper ponat,Â« etc.

Quid uero moris fuerit in congregatione Cluniacensi tempore B. Hugonis, caput 26 statut., exprimit; quod subiicere  haud erit ingratum, utpote plurima continens notatu dignissima:


De obitu fratris et sepultura.

Â»Frater qui se, infirmitate ingrauescente, senserit in proximo ab hoc seculo migraturum, de omni conscientia sua domno abbati uel priori confiteatur; et si in capitulum uult ire, ostendit priori uel per se,  uel per infirmarium; et postea adducunt eum duo fratres inter manus, si est adeo infirmus, et petit ueniam, reumque se de multis negligentiis contra Deum, et contra illos confitetur. Absoluit eum prior, et cunctis respondentibus. Amen, ipse cunctos si quid contra eum deliquerint, absoluit; omnesque de suis sedibus altius inclinant. Postea reducitur; reductus rogat ut oleo infirmorum ungatur, et tunc collocatur in lecto tali, id est terram demisso, ubi fratres possint undique circumstare. Tunc prior qui tenet ordinem, innotescit armario, et armarius preuidet omnia ad hoc necessaria; scilicet sacerdotem, quem indui facit alba et stola, et conuersos, qui deferant aquam benedictam, crucem, et candelabra, et ipse portat oleum. Tunc paratis omnibus precedit  processio, et subsequitur sacerdos, et per antiquam consuetudinem totus conuentus, imposito quinquagesimo Psalmo, et postea, si opus fuerit, adiunguntur,Â« etc.

Aliquanto post sequitur:

Â»Interim sacerdos hoc modo facit unctionem. Pollicem oleo illinit, et cum pollice signum crucis imprimit super utrumque oculum ita dicendo: Per istam unctionem et suam piissimam misericordiam indulgeat tibi Dominus quidquid peccasti per uisum. Super utramque aurem; per auditum. Super utraque labia; per gustum. Super nasum, per odoratum. Super manus; per tactum.  super pedes; per incessum. Super inguina; per ardorem libidinis. Quo  facto lauat manus, et prius in cinere confricat: olim istud fiebat in crustis siliginei panis; et hec lauatio non nisi in igne, uel in loco mundo et abdito solet effundi. Tunc, si infirmus non communicatur, ab ipso sacerdote dicuntur omnes he collecte, premissis his capitulis: Saluum fac seruum tuum, etc.

Â»Postquam in ecclesiam uenerint, unum de quotidianis calicibus in armario accipit uel ipse sacerdos uel armarius , et uinum et aquam ac si missa cantari deberet, infundit. Tunc sacerdos ad maius altare, super quod Domini corpus seruatur, accedit, et prius quam accipiat, incensat; postmodum accipiens, frangit super ipsum calicem; et illam partem, 615 quam  allaturus est, super calicem tenet, aliam in pixide reponit; et tunc ab armario tam manus sacerdotis, quam ipse calix linteolo mundissimo cooperiuntur. Si tunc conuentus in choro est, quando discedit ab altari, totus ueniam pro reuerentia Dominici corporis petit. Similiter ubicunque uiderint eum fratres transeuntem faciunt. Interea curatur ut infirmi bucca lauetur recepturi ipsum Dominicum corpus. Prius autem quam recipiat, Confiteor dicitur, et fratribus in commune Misereatur uestri respondentibus; solus sacerdos prosequitur: Indulgentiam et remissionem omnium peccatorum tuorum, etc. Ipsum autem Domini corpus in uino aque permisto intinguitur. Quo epotato ebibit quoque ablutionem calicis, et si potest ablutionem digitorum sacerdotis, et adhuc calicis, si  non potest, alius ebibit. Adhibetur quoque illi crux a sacerdote, ut eam adoret et osculetur. Osculatur etiam quasi ultimum uale facturus; primo sacerdotem, deinde omnes fratres, et per antiquam consuetudinem, ipsos quoque pueros. Redit conuentus.

Â»Postquam autem frater ad huiusmodi uenerit infirmitatem, adhibetur ei unus famulus, qui non habet aliud facere, nisi ut obsequatur infirmo; sed et in nocte famuli omnes qui sunt in infirmaria diligenter excubant, ne obitus eius improuisus eueniat. Crux est contra faciem eius affixa, et lumen cerei usque ad claram diem non deficit. Si quis frater est ita religiosus, cui hoc pro singulari libuerit affectu, ut ipse quoque remaneat cum infirmo excubans, libenter ei prior acquiescit. Famuli qui sunt in talibus  multum exercitati, multum opperiti, cum uiderint iam eius exitus horam imminere, cilicium ad terram expandunt, et cinerem in crucis modum spargunt, infirmum de lecto leuatum in cilicium ponunt. Deinde infirmarius debet priori notificare quod ille frater sic est prope suum finem. Prior uero, si eger habuerit memoriam, precipiet alicui fratrum, ut legat coram eo passiones: si autem non habuerit, precipiet duobus, uel quatuor, ut indesinenter ibi cantent psalmos, donec notum sit et pateat animam de corpore iam egressuram sine longa mora. Quod cum uiderit famulus, qui bene doctus et usitatus in tali officio est, tum demum arreptam tabulam debet fortiter, et cum festinantia multa, percutere in  claustro ante gradum dormitorii: prius, si nox est, accensis lucernis in claustro infirmarie, et per aditum per quem itur in infirmariam,Â« etc. Hactenus liber ms.

Locum in quo moribundi corpus deponi soleret, describit Petrus uenerab. De Miraculis cap. 19. Â»Habetur autem  in domo media  locus unius corporis capax, ad hoc aptatus, ut fratres ibidem in cinere et cilicio compositi, extremum Deo spiritum reddant,Â« etc.

Addit et ille eodem lib., cap. 4, morem hunc esse Christianorum et Â»maxime monachorumÂ« qui utique scriptis uerbisque non modo, sed potissimum ubi ad altiora euecti Ecclesiis presiderent, actutum homines ad seueriores rigidioresque antiquorum  Christianorum mores allicere conabantur  Â»ut conformes fierent imaginis Filii Dei ,Â« etc. Apostolus: Siquidem Â»dura et aspera, per que itur ad Deum, propter emendationem uitiorum, et conseruationem caritatis,Â« plane eos qui Christo dedere nomen condecet, ait cap. 58 et in prologo regule sanctus Benedictus, Â»Arctissime uite magister optimus,Â« a Magno Gregorio dictus, lib. Iu in libro Reg. cap. 9.

Hinc in scholis monachorum qui cum pietate, tum litteris imbuebantur, alte adeo in mente retinebant que uisu ac usu didicerant, uti postea toto uite curriculo ea suis moribus exprimerent. Omnium uice fuerit Ludouicus Grossus Francorum rex, quem a  puero pater Philippus Sandionysianorum monachorum discipline educandum obtulerat; quo Christianissimus iuxta et prudentissimus, sapientissimus euasit, teste oculato Sugerio in eius uita. Quod demum pius ille rex morti proximus religionis specimen reliquerit, indigitat idem auctor eo loci: Â»Qui ut erat in consiliis prouidus, sibi ipsi consulens, etc. Hoc unum totum animi affectu preoptans, apud sanctos martyres protectores suos Dionysium sociosque eius, se quomodocunque deferri, et ante sacratissima eorum corpora, regni et corone depositione, coronam pro corona, pro regalibus et imperialibus ornamentis humi beati Benedicti monasticum ordinem profiteri. uideant, qui paupertati monastice derogant, quomodo non solum archiepiscopi, sed et ipsi reges  transitorie uitam eternam preferentes, ad singularem monastici ordinis tutelam securissime confugiunt.Â« Et infra sub finem. Â»Precipientes ergo tapetum terre, et cineres tapeto in medium crucis deponi, ibidem manibus suorum depositus, signo sancte crucis presentiam suam muniens, etc., spiritum emisit.Â« Ita tomo Iu Hist. Franc. And. Duchesne.

 CAP. XXIII.---Â»Ad abbatem monasterii, quod uocabatur de Bello.Â« Sic autem uocitatum a bello in quo uicit Haraldum Guillelmus Conquestor, ad littus Sussexianum. Refert Fundationis diploma Seldenus Notis ad Eadmeri Hist. nouorum, p. 165. Â»Guillel. Dei gratia rex Angl., etc. Notum sit uobis  me concessisse ac confirmasse, assensu Lanfranci archiep. Cantuariensis, etc. ut, ecclesia S. Martini de Bello, 616 quam fundaui ex uoto ob uictoriam quam mihi Deus in eodem loco contulit, libera sit et quieta ab omni seruitute,Â« etc. Eam eximi uult ab omni prorsus tam laicali, quam episcopali iurisdictione.

 IBID.---Missa ad beatam Mariam et de ipsa quotidiana. Laudatissima sane consuetudo in monasteriis Benedictini ord. ab antiquo recepta, missam nimirum quotidie hora sexta matutina ad uirginis Deipare honorem decantare. Chronic. Beccense page 17.

 CAP. XXIu.---Cucullum. Siue cuculla et cucullio. Est quoddam capitis operimentum, ab auctore  uerbo corrupto capero appellatum, Gallice chaperon. De quo noster Menardus ad cap. 62 Concord. regularum. Quare isthoc uestimenti genere utantur cenobite lege ibidem page 887. De cuculla item, ac diuersa usurpatione latissime nec inerudite Benedictus Heften. Disquisit. monastic. tract. 3, disquisit. 1.

 CAP. XXuI.---Ad Lisiardum Beluacensem archidiaconum, auunculum meum. Cui epistolam 92 inscripsit Iuo Carnot. Num uero is ipse Lisiardus postea episcopatu Suessionensi donatus fuerit, scrupulus mouet animum; imo duos hac eadem tempestate synonimos exstitisse, alterum Bellouacensem archidiaconum, de quo hic fit mentio, alterum ex preposito Suessionensi ad eiusdem infulas euectum,  statuendum uidetur, quando quidem auctor noster eo loco, et infra l. III, c. 11, atque in prefatione Hist. Gest. Dei per Francos, ne uerbulo quidem Lisiardum Suessionem sibi propinquitate coniunctum, sed potius non ita notum aut familiarem innotescit.



AD LIBRUM SECUNDUM.

 CAP. I.---uocatur siquidem Nouigentum. Ne ego ecquid de lugendo illo monasterio proferam? quippe non semel idipsum rabies Caluinistica labefactauit, diripuit, uastauit: quin etiam abbates ipsi commendatarii nefanda heresi hac infecti, seculares uiri coniugio copulati, que facultatum restiterant dilapidauere, cartas tradidere uel igni, uel amicis, parentibusue, quo redditus Deo sacri facilius  suis possessionibus qua fas qua nefas adiungerent. Cetere uero schede atque instrumenta, adeo supina oscitantia fuerunt in monasterio derelicta, ut sub impluuio corrupta, corrosaue a blattis ac tineis exstent modo: cura nichilominus permaxima, ingenti labore ac studio R. P. Domnus Simeon Maubaillard nostre congreg. illo in cenobio prior, uir non mediocriter eruditus, chartarum reliquias, que ab excidio tanto euaserant, eripuit. Earum nonnullas nostris obseruationibus inseremus infra.

Porro plura Nouigenta notis ad uitam B. Bernardi Tyron. recensuit page 246 doctus Souchetus.

 IBID.---Apud Anglos ante Incarnati uerbi, etc. Si mira tibi que hocce toto capite attexit auctor, uideantur, caueas tamen ipsi uelim notam uel inscitie,  uel fraudis, aut calumnie inurere. Namque licet altum apud scriptores cum sacros, Lucam apostolicum precipue, tum seculares, ac pre ceteris qui de Britannicis scripsere rebus, fuerit silentium; et animus nonnulla credere huiusce narrationis quodammodo refugiat, que litteris ille a maioribus consignata reperit cum aperiat nude, quid, amabo, criminis, culpe quid commisit? plane nichil. Etenim ea minime tanquam indubitate fidei credenda proponit. Historica sunt; absurdi nichil, neque aperte falsi pre se ferunt, sufficit. Imo testis oculatus cuncta sepulcro, aliisque uetustioribus que remanserant monumentis quadrare attestatur Guibertus: Â»Quedam autem sunt, ait ipse, in eadem Ecclesia littere metro  composite, quibus ego nulla adniterer auctoritate, nisi quedam que plurimum roborant fidem uiderem hodieque constare. Que historia sic se habere secundum scripture seriem traditur,Â« etc. uiden illum prout istis uersibus tradita, haud ueluti certis certiora scriptis mandare? In fine capitis item, ubi de sacris reliquiis a Quilio rege Nouigentum aduectis egit, hec subinfert: Â»Inde Deo post tempus plurimum procurante exempta capsula, et a quibus nescio fidelibus, uetusto opificio auri pretiosi bracteis adoperta ad nostri temporis deuenit intuitus, et antiquis hucusque prebet testimonia noua relatibus. Itaque loci illius sic perhibentur sese habuisse initia.Â«

Sat ergo est, a Guiberto relatis fidem adhibere  tantam, quantam et cetera merentur ab aliis bone note scriptoribus ad posteros traducta. Nonne permulti, ipsique grauissimi auctores scriptis intersuere historias uelut ab aliis acceperant, seu interlegendo didicerant? Testes SS. Gregorius Magnus libris Dialog.; Gregorius Turon. De gloria confessorum et alibi, atque euo Guiberti uenerab. Petrus Cluniac. abbas, libro De miraculis.

Preterea in Britannie regionibus tot propemodum exstitisse regulos, quot erant urbes munitissime, nemo nescit; non mirum igitur si nullam de Quilio habeant mentionem Britannie scriptores.

His itaque premonitum te uolo, lector erudite, ne tanti uiri auctoritati detrahas, quando nonnichil, quod animo fortean herendi prebeat occasionem,  offenderis, et inde parui facias fide dignissima; quinimo que retro seculis auctorem precessere, seu que ipsi fuere 617 pre oculis, et que sua euenere tempestate, ualeas habere delecta.

 IBID.---Castelli ergo nulla antiquitas. Graphice Codiciacum ad mentem auctoris describit Papirius Masso, in Descript. Franc. per flumina: Â»Codiciacus est locus situ alto atque eminenti, et naturaliter munito ac despicienti undique subiectam planitiem admodum fertilem, que sumen terre dici potest. Codiciacum nemo quod sciam appellauit, qui ante Flodoardum uixerit. In finibus autem Laudunensis urbis et episcopatus collocatus est, et finibus uiromanduorum continetur.Â«

  IBID.---Fluuio, quem supra diximus, Aquila, etc. uulgus nunc Elette, et Ailette, antiquitas uero Aiglette appellat.

 IBID.---Si femine nondum nate que Deum et hominem esset genitura. Similis de insigni illo Carnotensi templo traditio est, quod nempe a Druidis ante uerbi Incarnati aduentum uirgini pariture fuerit dedicatum. Qua de re statuendum habeo nichil.

 CAP. II.---Castelli autem ipsius sub florentissimis principibus, etc. Codiciacensium dominorum historiam texuit Andreas Duchesne: quorum si quid scire peroptas, hunc adi, faciet satis.

 IBID.---Humiliarensi monasterio preerat. Historiam siue seriem abbatum monasterii huius  obseruationibus nostris intexere actum agere uiderer; siquidem in hoc argumento ample ac pererudite laborauit nostras Claudius Hemereus doctor, dum aduiueret, Sorbonice societatis, Historia, cui titulus, Augusta uiromanduorum illustrata, pag. 65, et a pag. 94 ad 99.

uerum ne penitus ieiunum legentis animum relinquam, paucissima ex pag. 65 apponere uisum est: Â»Ad ipsos pene muros Auguste  monasterium Humolariense, Eligio regente cathedram Nouiomensem, mira nonnarum sanctitate inclaruit, tum uero maxime, cum est prefectura eius Hunegundi uirgini commendata. Hec orta Lambaidis domicellis, binis milliaribus ab Augusta, etc. Scripsit eius uitam Bernerus abbas, et  chorographus reformationis eius loci, sub Alberto Pio comite uiromanduorum, an. 948 eiectis nonnis, que a regula defecissent.Â« S. Hunegundis uitam inter Surianas sanctorum uitas, die 25 Augusti: Preceptum uero Ludouici Ultramarini, de inducendis monachis in cenobium Humolariense, sanctimonialibus expulsis, nec non diuersas que ad id spectant monasterii chartas reperies in regesto ad calcem prefate hist., pag. 29 et seq.

 IBID.---Henricum cenobiolo etiam preficerent. Quod Henricum tribus asceteriis prefectum audias, minime tibi suadendum est, eorum redditus ac substantias in priuatam utilitatem usurpasse, quasi sacrilegii labe ac peste, atque obstinata ea  malignitate laborasset, que et subsecuta secula adeo infecit, ut quamcunque medicinam hactenus respuisse, uicisseque uideatur; nempe nefanda illa, regum principumue concessione, abbatiarum ecclesiarumque reddituum in laica siue secularia beneficia diuulsio; contra uero hec onera sibi poni patiebatur, eaque lubens subibat, exempla subsecutus preclarorum religione et sanctitate archimandritarum, Benedicti Anianensis, ac Guillelmi Diuionensis siue Fiscanensis, qui canones monasticos, etatis uitio deformatos, ad antiquum nitorem reuocarunt.

De priori, Ludouici Pii imp. diploma tom. II Concil. Gal., et epistola Patrum Indani monasterii ad monachos Anianenses in calce uite, que opera eiusdem S. Benedicti precedit.

 De sancto Guillelmo Chronicon ms. Besuensis monasterii cuius et abbas fuit: Â»uerum quia super gregem sibi commissum solerti uigilauit cura, diuina promeruit gratia de fructu operum suorum in hac gaudere uita: nam regularem disciplinam, que iam deciderat per ueterum negligentiam, prout sanctus Benedictus eam composuit in pristinum statum corrigendo restaurauit, ac per diuersas mundi partes, per plura monasteria a regulari tramite deuia, tam per se quam per suos, quos abbates ordinauerat, monastico ordini subdidit.Â« Et infra refert qui rogatu Richardi Northmannorum ducis regimen susceperit abbatie Fiscanensis. Item aliis interiectis: Â»Robertus etiam rex abbatiam S. Germani apud  Parisios precatus est predictum Patrem  ut susciperet, et secundum regularem institutionem ordinaret, quod et fecit. Nec non et Odo comes pari deuotione locum S. Faronis in urbe Meldarum, eidem commisit uenerabili Patri; sed et honorabilis presul Metensis Ecclesie Theodoricus Gorsiensem abbatiam eodem zelo Dei commendauit illi,Â« etc. Denique S. Benigni Chronicon calamo exaratum, in Brunone episcop. Lingon. Â»Domnus autem Bruno considerans Patrem Willelmum ita feruentem in religione ac monastica institutione, et loca ei 618 commissa de die in diem in melius proficere, omnia in suo episcopatu monasteria ipsius delegauit, prouidentie,Â« etc.

 IBID.---Et San Quintinensis de Monte, etc.  In monte, ab urbe Perona primo lapide, disparato, collocata est abbatia S. Quintini; est enim alia S. Quintino sacra Auguste uiromanduorum, uulgo, l'Abbaye d'Ille, seu de l'Ile, abbatia S. Quintini in Insula, sic nuncupata, quod antequam urbs eadem a Philippo II Hispaniarum rege caperetur, secus Somonam fluuium exstaret: nunc uero media in urbe Auguste uiromandorum. De qua Sigebert. ad an. 964.

Monasterii Sancti Quintini de Monte, solo ab Northmannis adequati, nulle nobis superstites sunt primeue fundationis note, preter litteras Adalberti uiromanduorum comitis: e quibus instaurationem pariter et aliquantulam originis eiusdem cenobii  notitiam percipere est.

Â»Ego Adalbertus comes notum esse uolo tam presentibus quam futuris, in meo uirodumensi comitatu ab antiquo tempore exstitisse ecclesiam in honore sancti Quintini martyris dedicatam, in monte sitam, iuxta uicum Peronam, quam quondam Dagoberti regis auctoritate, Erchenaldi prefecti donatione, sancti Eligii pontificis benedictione, Ultanus quidam genere Scotus, professione monachus, ecclesiasticis sanctionibus, ac monasticis instituit institutionibus, abbatis honore functus; post cuius uite excessum, incuria, ac barbarorum insectatione ad tantam desolationem ipsa peruenit ecclesia ut uix rara antique habitationis apparerent uestigia.

 Â»Hanc igitur pro mee remedio anime, predecessorum siue heredum meorum salute, diuina compunctus inspiratione, iussi a fundamento reedificare, et abbate constituto, cum consilio fidelium meorum, abbatiam studui dotare; sicque in perpetuum ratum, et inconuulsum permanere.

Â»Huius autem dotis res he sunt: In pago uirodunensi uillula una, que dicitur Aisilcourt; et in ipso pago, in uilla Curticulus nuncupata, mansi septem, et medietas ecclesie de Duriaco, apud Castellum Nigellum super fluuium l'Ingon, pontem cum terra appendente ibi. In Tegeri hamo mansi duo; et in uilla que dicitur Sancte Radegundis, mansi tres. In uico medietas capelle Sancti Quintini, cum quatuordecim hospitibus. In uilla Alania, super  fluuium Halle, duodecim hospites, cum terra colenda, et prato uno. Ad ecclesiam eiusdem montis respicit uilla, que uiuarius, cum suis adiacentibus, super fluuium Grinsionem. In uilla, que Douin uocatur, molendinum unum, cum tertia parte prati ibi appendentis. In pago Suessionico, in uilla que Allemans uocatur, tres mansi, cum curia indominicata.

Â»In his ergo domino sancto Quintino martyri datis rebus, nullus heredum uel propinquorum meorum, non comes, nec uicecomes, nec eius libere ingenuitatis homo, aliquid amodo accipiat causa consuetudinis, seu aduocationis, non bannum, non iustitiam, non districtionem, nisi fideli precatu ipsius abbatie abbatis. Quod qui infringere presumpserit,  pro sue temeritatis ausibus ternis subiaceat maledictionibus, et publicis coactus resipiscere teneatur legibus. Cuius actionis testes laudatores confirmarunt:

Â»Ego Adalbertus comes, qui iussi fieri, confirmaui

Â»S. Heriberti com. S. uidonis com. S. Philberti. S. Luntberti. S. Walchisi. S. Odonis. S. Iuonis. S. Bosleui. S. Walcelini. S. Amalrici. S. Walneri. S. Odonis. S. Macarii.

Â»Ego Leudulphus Wermandensis ac Nouiomensis Ecclesie episcopus subscripsi, confirmaui.

Â»Actum in curia Sancti Quintini die passionis eiusdem.Â«

Subiicienda preterea est abbatum breuis chronologia  e uetustis eiusdem cenobii chartis ac ruderibus ab erudito eque ac facundo R. P. domno Stephano le Gris, nunc nostre congregationis priore meritissimo, deprompta; et, ne institutum nostrum pretergrediamur, breuiori quo poterimus stylo eam contrahemus.


Chronologicum abbatum monasterii Sancti Quintini de Monte summarium.

Protoabbas sanctus Ultanus, in Hibernia regio sanguine procreatus, eximia tum sanctitate, tum etiam monastice discipline peritia illustris, anno reparate salutis 643 abbatie Sancti Quintini Montensis ab Erchenaldo uiromanduorum comite preficitur; quemadmodum ex prefatis Adalberti litteris  perspectum habetur.

Ad superos excessit anno Christi 686.

II. Euraldum, instaurato monasterio, in abbatem assumptum, eedem signant littere anno ere Christiane 943. uerum enimuero pauco post tempore  rursum eo usque decidere a pristina instauratione edificia, ut celle nomen, nedum abbatie titulum preferret. At Robertus urbis Perone prefectus, religione preclarus , obtentis a Roberto Francorum rege litteris, inique possessores facultatum monasterii ablata restituere cogit, ac postmodum suis sumptibus cenobium resarcit  anno uidelicet 1028.

III. Balduinus ex nobili comitum Flandrie Namurcique prosapia clarus 1028.

Iu. Walteranus obiit 1040.

u. Walteranus II, anno 1040. Huius Ecclesie  sapientissimus ordinator, et a fundamentis edificator. uerum pie peregrinationis gratia cum Romam uenisset, inibi uite finem imposuit, et corpus sepeliendum reliquit.

uI. Gaudefridus, 1058. Eum commendat in hunc modum Nicolaus monachus uite sancti Gaudefridi  lib. I, cap. 2: Â»Est celebre monasterium in uiromanduorum solo, in B. Quintini martyris honorem conditum,  Perone oppido propinquum. Et per id tempus preerat uir pius Godefridus et morum integritate, et generis nobilitate clarus. Fuit enim patruus Ide filie Alberti nobilissimi comitis Namurensis, que iuncta matrimonio egregio consuli Boloniensis prouincie Eustachio, etc. Que quidem idcirco mihi commemorata sunt ut possit intelligi genus illustre tanti Patris, quem constat etiam gregi suo magna cura inuigilasse, religione celeberrimum, litterarum scientia, et rerum quoque externarum et politicarum peritia cumprimis instructum fuisse.Â« Item multa cap. 3, 4 et seq. eiusdem libri de Godefrido.

Anima exhalata celestem patriam adiit 1098.

uII. Henricus, 1098, summe pietatis uir ac doctrine decessit 1133.

 uIII. Hugo, 1133. Desiit anno 1148. Iura possessionesque approbat Eugenius papa III his uerbis:

Eugenius episcopus, seruus seruorum Dei, Hugoni abbati monasterii Sancti Quintini de Monte, quod in pago uermandensi situm est, eiusque fratribus tam presentibus quam futuris, etc. Apostolici moderaminis clementie conuenit religiosos diligere, etc. uide in Eugenio III ad an. 1153.

620 IX. Rogerius ex Aquicinctensi monacho abbas Montis S. Quintini creatur 1148. De quo Biographus B. Gosuini lib. II, cap. 12, ubi discipulorum uenerabilis eiusdem uiri mentionem faciens: Â»Rogerius, inquit, Montem S. Quintini non segniter obseruabat.Â« Humana reliquit an. 1150.

X. Hugo II, an. 1150. Â»Hugo abbas Corbeiensis  et huius congregationis.Â« Obituarium.

Lucii III pontificis maximi scriptum Hugoni, in quo cenobii immunitatum et exceptionem sancitur auctoritas, traditum est hac forma.

Lucius, seruus seruorum Dei, dilectis filiis abbati Montis S. Quintini, eiusque fratribus tam presentibus quam futuris, etc. Effectum iusta postulantibus indulgere, etc. uide in Lucio III ad an. 1185.

621 Defungitur Hugo 1182, siue 1185.

XI. Balduinus II. Egit animam 1188.

XII. Robertus. Huius defunctionis annus in Martyrologio 1192.

XIII. Walterus, 1192. Is monachorum coactu prefecture cessit anno 1198.

 XIII. Walterus II. In etatis flore, stirpis et animi preclarus, omnium una uoce eligitur. Monasterium strenue adeo rexit, ut spem superauit et etatem. Discipline regularis, ceterarumque uirtutum studiosissimus fuit. Facultates auxit; excitauit sacellum Beate uirginis. Ingentem pecuniarum summam quo sacram basilicam a fundamentis exstrueret, aggregauit, sed, morte preoccupatus anno 1241, id operis successori perficiendum reliquit. Sunt qui Walterum ex illustri familia de Hardecourt originem ducere affirmant.

XIu. Simon de ualencourt 1241. Ecclesiam, uestigiis supremeque uoluntati inherens sui decessoris, mira structura, que nunc dierum cernitur, exedificauit. Cum morte uitam commutauit a partu  uirginis 1257.

Xu. Gerardus Peronensis 1257. Iurium, atque immunitatum acerrimus propugnator, mortalitatem expleuit 1267.

XuI. Robertus 1267. Itidem forti sese animo, ne priuilegia monasterii infringerentur, opposuit. Extrema etate suadente, ultro munus abdicauit anno 1275 et paucis post diebus cessit e uita.

XuII. Balduinus III, haud religiose gessit prefecturam. Mortem oppetiit 1280.

XuIII. Mattheus. Fuit mitis et mansuetus, necnon et multorum edificiorum auctor. Migrat anno 1293.

XIX. Ioannes de uillaribus, San Quintinianus haud ignobili genere oriundus. Hac ipsa tempestate, cum  prisca maiestas ecclesie montis S. Quintini obsoleuisset, et possessionibus, ob debita a predecessoribus contracta, ad exteros translatis, oppignoratisque, omnium rerum egestas cenobitis obrepsisset, calamitatibus tandem oppressus Peronam se recepit, ubi, uita in cinere et cilicio peracta, extremum spiritum exhalauit 1313.

XX. Ioannes II. Splendida de Hinchin familia natus. Rei domestice administrator industrius notatur. Siquidem ipse, ere alieno grauatum monasterium, singulari prouidentia exonerauit. Resarcit plerasque edes ruinis deturpatas. Sex maxime illi res ecclesiastice, diuinumque officium decentius atque attentius persoluendum, cordi fuere. Paterna demum in monachos et pauperes uiscera demonstrauit.  In celum translatus est 1337.

XXI. Ioannes III, ab equitandi peritia Eques appellatus. Deposito canonicali habitu, collobium induit monachale in asceterio Montensi, et abbas creatur 1337. Demoritur 1361.

XXII. Ioannes Iu, de Hercourt de Combles, 1361. Magnificentiori apparatu quam humile Christi mancipium deceret incedebat: hic nichilominus longe charus suis exstitit et familiaris. Nouissimum diem clausit 1370.

XXIII. Hugo III Auguste uiromanduorum, siue S. Quintini ciuis. Bona monasterii, utrum uolens, an ob ipsius economiam minus prouidam, dilapidauit. Desiit anno 1379.

 XXIu. Petrus de Baruille an. 1379. Que supererant facultatum absumpsit, obliguriuit. Occidit 1398.

622 XXu. Mattheus de Dury, 1398. Singulari signatur parcimonia. Etenim cum perniciem possessionibus, labem edificiis, antique splendori discipline obnubilum illatum conspiceret, uniuersa diuturno labore, industria summa, reparauit, restituitque. Nature concessit 1413.

XXuI. Ioannes u de Hennon. 1413. Obiit 1438.

XXuII. Iacobus Rausson. Prius a sacris duci Burgundie; deinde monasticen professus, prioratu de Lehuno in sanguine terso  donatur; tum S. Quintini Montensis 1461, ac postremo Corbeie ueteris abbas eligitur. Octogenarius anno 1480 occubuit. Â»Fuit ubique uir mitissimus   atque perhumanus, et scientia grammaticali apprime eruditus, optimus scriptor; magnificusque ac splendidissimus, qui licet humili loco natus esset, omnibus tamen in rebus preclarissimus euasit. Hic admodum in communiis et cenis facetus, et in iocis cauillator iucundissimus.Â« Quod sancte regule monachorum atque institutorum ecclesiasticorum grauitati longe repugnat.

XXuIII. Ioannes uI Dansquenet. uitam cum abbatia posuit 1481.

XXIX. Ioannes uII Karquendlan canonicus Pictauensis, et protonotarius apostolicus. Hic primus abbatiam subripuit in commendam 1481. At monachi multa illi facessunt negotia; unde tedio  pressus meroreque confectus diem clausit 1487.

XXX. Ioannes uIII d'EstrÃ©e, ex auita nobilitate originem trahens, ac monasticis obstrictus uotis. Ipsum in Patrem assumunt fratres; qui et a summo pontifice anno 1487 asseritur, atque insigniis pontificalibus adornatur 1505. Terras migrauit anno insequenti 1506.


Abbates commendatarii.

XXXI. Ludouicus de Constin abbatia simul Souillacensi  titulo commende potitus est 1506.

XXXII. Antonius Ragault, Ludouici nepos, possessionem adiit 1527.

XXXIII. Ioannes IX de Genouillac, 1532.

XXXIu. uerdun du Mas, 1544. Desiit anno 1563.

XXXu. Iacobus d'Aplincourt, 1563. E medio tollitur  1575.

XXXuI. Franciscus Pascanet. Regi ab eleemosynis, et Ecclesie Bituricensis canonicus anno 1575. At uero Marescallo de la Chastre, quem sibi procuratorem delegerat, annuente, abdicat abbatiam 1596.

XXXuII. Sebastianus Robelin Parisiensis senatus supremi princeps. Nicolaus Damerual dominus de Liencourt, actor ipsius exstitit. Abiit e uita 1613.

XXXuIII. Claudius d'Argouges, quo morum uiteque consuetudine nemo clarior hac etate fuit. Inita possessione 1613, monasterium edificiis caducum, imo ruens in ultimum prope casum, excitat. Instaurat nempe a fundamentis dormitorium, claustrum, capitulum refectorium, ut uerbo claudam, edes  uniuersas regulares, ut uocant, suis et his permaximis impensis exstrui curauit. Nouis operibus basilicam suffulsit, decorauit diuersi generis sacra supellectili, uasis argenteis locupletauit, et quod summum est, quodque ipsi amplissimum nomen cum immortali gloria peperit, regularis discipline lucem Monti Sancti Quintini inferre peroptans, monachis congregationis Sancti Mauri, eadem disciplina apprime instructis, idem monasterium tradidit possidendum.

XXXIX. Franciscus d'Argouges, Claudii nepos, et uirtutum proxime imitator, Societatis Sorbonice doctor, de quo, ut sacro uaticinio assurgam: Â»Lauda post uitam, magnifica post consummationem,Â« reor silendum.

  CAP. II.---Igitur electo illo, etc. Quandoquidem electionis, benedictionisque peragende modum subticeat auctor, libet que in manus meas, cum hec adnotarem, deuenerunt, euulgare. Et primo quidem obseruandum electionem abbatum  reges seu principes olim prius potestate eligendi, tum clericis tum monachis tributa, confirmare solitos; unde ex neotericis scriptoribus nonnulli, ecclesiastice rei prorsus ignari, ausi sunt inferre, in omnes ecclesias et abbatias summam potestatem iusque summum eosdem reges habere, atque pro libitu ac genio iis uti posse.

At eiuscemodi approbationis concessionisue causa in promptu est; nempe quod non modo amplas  possessiones, sed ditiones quoque opulentissimas et iura clientele, uerbi gratia toparchias, ducatus, comitatus, et cetera id genus ecclesie et monasteria potirentur, ac proinde episcopi et abbates, cunctorum cum essent moderatores, atque ab ipsorum penderet nutu plurima hominum et nobilium, et plebeiorum multitudo; quin et municipia, castra, urbes, prouincie ditioni eorum subiicerentur, num ideo par erat, ut de eorumdem qui prefecturam gerebant fide, certiores redderentur regnorum, principatuumque summi rectores?

Plane his astipulantur antique electionum concessiones approbationesque. Preceptum immunitatis a Carolo Magno sancto Benedicto Aniane abbati concesso, inter alia sic habet: Â»Et quandoquidem  diuina uocatione suprascriptus uenerabilis Benedictus 623 abba, uel successores eius de hac luce ad Dominum migrauerint, qualem meliorem, et nobis per omnia fidelem, ipsa sancta congregatio de suprascripto monasterio, aut de qualicunque loco uoluerint eligere abbatem, qui ipsam sanctam congregationem secundum regulam sancti Benedicti regere ualeat, per hanc nostram auctoritatem licentiam habeant,Â« etc. Ex antiquis schedis eiusdem monasterii. Et ex chartulario Sancti Albini Andegauensis: Â»Goffridus comes ad petitionem Nefingi episcopi pro remedio anime matris sue Gerberge, etc., facit monachis potestatem deinceps eligendi abbatem, et exemit a potestate seculari,Â« etc.

 Addam et antiquam electionis facte formulam, que in hoc ipso extat chartulario:

Â»Omnibus in Domino, quibus est Christus uiuere et mori lucrum , et potissimum sub iugo regule sancti Benedicti sponte colla submittentibus, qui iubet ut monachi in monasterio degentes, abbatem sibi preesse desiderent: Notissimum esse uolumus, quod an. 988 Incarnationis Dominice, recedens a loco Sancti Albini abbas Gunterius, quem pro fidelitate Dei, et remedio anime sue nobilissimus inter suos Goffredus comes eidem loco prefecerat, et Romam, uel, quod maius est, matrem ciuitatum Ierusalem expetens gratia orationis, successorem sibi presago spiritu prouiderat, cui animarum simul et corporum curam committeret . . . . . uite et  morum probitate decorum, quem ipse in Christi nomine nutrierat, cum consensu tamen fratrum prefati loci, et elegantissimi . . . . . . filii predicti comitis Gaufridi, qui in loco patris feliciter successit, nomine Fulconis. Cui electioni, prouidente gratia Dei, prout credimus, prudentissimorum pontificum, clericorum quoque et nobilium laicorum, et super his omnibus electio simul et acclamatio predicte congregationis concordare uidetur in melius, eo tenore uidelicet, ut secundum regulam sancti Benedicti, qui est Pater, et dux aduocatus quoque post Deum, omnium fidelium monachorum, tam in hoc seculo quam in futuro, in omnibus conuersari pro posse et nosse studeat, et prodesse magis quam preesse satagat, et omnia cum consilio fratrum  timentium Deum, prouide et iuste disponat; ut cum uenerit Pastor pastorum , cui redditurus est rationem de animabus sibi commissis, addita et sue anime, audire gaudenter mereatur quod seruus bonus, qui erogauit talentum sibi creditum conseruis suis in tempore suo. Euge, serue bone et fidelis, intra in gaudium Domini tui .

Â»Signum Widoni episcopi.

Â»Signum Fulconis inclyti comitis.Â«

Minime est omittendum Ludouici uere Pii imperatoris egregium Christiane pietatis specimen, quod hactenus in chartophylacio cenobii Aniane latuit, illudque eruit noster Claudius Chantelou.


 Epistola Ludouici imperatoris, ad Anianenses, seu Gellonenses monachos, de electo abbate Trutesindo.

In nomine Domini Dei et Saluatoris nostri Iesu Christi, Ludouicus, diuina ordinante prouidentia, imperator Augustus, uenerabilibus fratribus in Aniano siue Gellone monasterio constitutis. Proxime accidit Agobardum archiepiscopum, etc. uide inter epistolas, et diplomata Ludouici Pii, Patrologie t. CIu.

624 Neque eam ob rem quis inferre audeat, electiones antistitum iure ad reges aut principes attinere. Â»Sacerdotum quippe est electio, et fidelis populi consensus adhibendus est, quia docendus est populus, non sequendus,Â« ait Stephanus papa ad archiepiscopum Rauennat. Et can. 25, dist. 63, uide  Glossam. Statuit quoque synodus Nicena II, can. 3: Â»Omnis electio episcopi, uel presbyteri, uel diaconi a principibus facta, irrita maneat.Â«

De approbandis per regem electionibus agunt, Iacobus Bruellius ad lib. III, cap. 2, Aimoini De gest. Franc.; et Iuret. not. ad Iuonis, ep. 104.

Subiiciendus nunc antiquus in benedictione abbati impertienda ritus, a B. Theodoro Cantuariensi digestus atque obseruatus, ex uetustissima canonum collectione Bibliothece S. Germani Pratensis.


De ordinandis abbatibus.

Â»In abbatis ordinatione episcopus debet agere missam, et eum benedicere inclinato capite, cum duobus uel tribus testibus de fratribus suis et det ei baculum et pedules.

 Â»Abbas potest pro humilitate, cum permissione episcopi, locum suum derelinquere, tamen fratres eligant sibi abbatem de ipsis, si habent, sin autem de extraneis, nec episcopus debet uiolenter in loco suo.

Â»Congregatio debet sibi eligere abbatem, post mortem eius, aut eo uiuente, si ipse discesserit uel peccauerit; ipse non potest aliquem ordinare de suis propinquis, neque de alienis, nec alio abbati dare, si non uoluerint fratres.

625 Â»Si uero peccauerit abbas, non licet episcopo tollere possessionem monasterii, sed mittat eum in aliud monasterium, in potestatem alterius abbatis.

 Â»Non licet abbati, neque episcopis terram ecclesie uertere ad aliam, quamuis ambe in potestate eius sint. Si mittere uult testem, faciat cum consensu amborum.

Â»Si quis uult monasterium suum in alio loco ponere, faciat cum consensu episcopi, et fratrum suorum; et dimittat in priori loco presbyterum ad ministerium ecclesie

Â»Abbas et episcopus hominem sceleratum seruum possunt habere, si pretium redimendi non habet.

Â»Abbas si habuerit monachum dignum, episcopo debet dare si necesse est.Â«

 CAP. II.---In ciuitate Tricassium cegerat concilium. Expressius his B. Godefridi electionem,  conciliique causam denotant Nicolaus, uite eiusdem Godefridi lib. I, cap. 30; Iuo Carnot. epist. 208 ad Paschalem papam. Sed et Guillelm. de Nangis, Hist. ms. ad annum 1109: Â»Paschalis papa, inquit, uenit in Franciam, etc. Qui papa a rege Francorum honorabiliter susceptus, diuersis Francie locis peragratis concilium uniuersale apud Trecas honorifice celebrauit, et cum amore Francorum, qui multum ei seruierant, et timore et odio Theutonicorum,Â« etc.

 CAP. III.---Pro mei auspicio haberet. Eiuscemodi prognostica passim, Guiberti potissimum tempestate legere est in Actis antistitum; unde futuros mores electi, siue episcopi, siue abbatis coniicere solebant. Guillelmus Malmesbur. lib. I, De pontif.  Angl., fol. 121, 122, ubi de B. Lanfranco: Â»Aiunt eius prognosticon: Â»Date eleemosynam et ecce omnia munda sunt uobis .Â« Quo ille ab acclamantibus, hilari uultu ad Dominum direxit: Certemus ergo mutua uicissitudine, tu dando, ego dispertiendo, etc. Nec erat segnis in erogando,Â« etc.

 IBID.---Ad salutem meorum, quos tu mihi subiecisti, animus intendat. Quam spectata morum probitate ac religione abbas noster, suique monachi claruerint, predicat Manasses Suessionensium episcopus donatione cuiusdam ecclesie, quam integre describere, ne cum aliis pereat, pretium opere est.

Â»In nomine Patris, et Filii, et Spiritus sancti.  Amen.

Â»Ego Manasses Dei gratia Suessorum episcopus. Cum omnibus fidelibus per . . . . . . . . . . nobis creditis debitores sumus, maiorem tamen diligentiam his impendere exigimur; maiore circa eos deuotione . . . . . . . quos a negotiis seculi se sponte uidemus remouisse, et ad uacandum Deo, et insistendum orationi, quietem et secretum elegisse. Horum igitur quidam, illi uidelicet fratres, qui in monasterio Sancte Marie apud Nouiandum, monachicam et religiosam agunt uitam, ita nobis et maioribus nostris sua deuotione, et sinceritate, karissimi exstiterunt, ut eos, quamuis intra episcopium nostrum minime consistant, non minus quam nostros proprios honorauerimus, beneficiis quoque et donis  auxerimus. Quod ergo eis nostra beneficentia pro Dei amore contulit, memorie placuit litteris assignare, ne posteritati quidquam uel ignorantia, uel malitia liceat demutare.

Â»Preerat siquidem illi monasterio domnus Wibertus abbas, qui sapientia, et innocentia sua nos sibi ualde conglutinauit, a quo rogatus sum, ut altare de uilla, que dicitur Crecis, quod quidam potentium, nomine Wido Widonis de Cociaco filius, et maiorum beneficio, a nobis, et ab Ecclesia nostra tenebat, eidem monasterio conferrem. Idem enim abbas religioso quo pollebat consilio, cum predictis Widone tractauerat, ut altare illud possidere laicus periculum crederet, egeratque ut prefato monasterio  pro salute sua illud redderet. Si tamen ego, ex cuius beneficio erat, annuerem, et efficerem, ego uere ac libens id effeci; neque enim hoc intellexi beneficii nostri minorationem, sed utilem commutationem, et quasi de leua transferre in dexteram.

Â»Concessi igitur altare de Creci premonito sancte Dei genitricis Marie monasterio, annuente Ausculfi archidiaconi nostri, et clericorum nostrorum uoluntate; ita uidelicet, ut cura eius per manum nostre principalis ecclesie decani dispensetur; et inde quinque solidi quotannis persoluantur canonicis nostris, in festiuitate sancti Geruasii, post mortem uero meam in anniuersario meo. Ut aut in concessio hec cum determinatione sua inconcussa  permaneat, anathematis interpositione confirmamus, sigilli nostri impressione, et signis conuenientibus corroboramus.

Â»Signum Manasse episcopi. S. Auseulfi archidiaconi. S. Lisiardi prepositi. S. Bernardi decani. S. Petri archidiaconi. S. Fulconis archidiaconi. S. Hugonis precantoris. S. Odonis sacerdotis. S. Gualteri sacerdotis. S. Roberti decani. S. Odonis diaconi. S. Fulconis diaconi. S. Ausoldi subdiaconi. S. Laurentii subdiaconi. S. Heberti subdiaconi. S. Adam subdiaconi. S. Ausculfi acolythi. S. Augenulfi acolythi. 626 S. Durantis acolythi. S. Leonis acolythi.

Â»Actum Dominice Incarnationis anno 1107.Â«

Porro haud incongruum hoc loco seriem abbatum  Nouigentini monasterii fuerit recensere, quandoquidem auctor uetusta ipsius monumenta hocce lib. II, describat, ut quoquomodo integram historiam exinde curiosi eiuscemodi mercis exploratores ualeant haurire.


Abbates monasterii B. Marie de Nouigento.

I. Henricus simul abbas S. Remigii Remensis, de quo Guibertus noster lib. II de uita sua cap. 2.

II. S. Godefridus rexit monasterium ad an. 1104, quo ad episcopatum Ambianensem assumptus est. Idem Guibertus eodem loci, et lib. III, cap. 13.

Gesta B. Godefridi conscripsit Nicolaus S. Crispini Maioris Suessionensis monachus; ea refert Surius stylo suo perpolita ad diem 8 Nouembris.

B. Godefrido ad subleuandam monasterii egestatem  tria altaria siue ecclesias dilargitur Hugo Suessionensis episcopus, quod testatum reliquit in hunc modum:

Â»Ego Hugo gratia Dei Suessorum episcopus, cognoscens ordinis et loci, in quo Deus me indignum posuit, rationem qua omnibus fidelibus, quantulumcunque in me est, debitor sum, ut me non tantum pro mihi commissis, uerum etiam pro quibuslibet in Christum credentibus, animum, si necesse sit, ponere, nedum terrenam et exteriorem substantiam ministrare oporteat, dilectis fratribus monachis, in monasterio, Nouigento, in pago Laudunensi, Deo, et sancte Dei genitrici, semper uirgini Marie humiliter seruientibus, hoc modo benefacere decreui.

 Â»Frequenter enim, sed satis humiliter, rogatus a domno Godefrido predicti loci abbate, uiro religioso, et carissimo nobis, ut eius monasterii paupertatem et fratrum Deo ibi seruientium necessitatem misericorditer attenderem, et laboris eorum et studii circa Dei cultum adiutor, et sustentator existerem, iustis precibus acquiescere dignum ducens, ad sustentationem illius monachorum cenobii, tria altaria pro amore Dei et statu ecclesie nostre, et uite eterne obtentu, deuotus concessi, altare scilicet de Iouiniaco, altare de ualsalione, altare de uilla que uocatur Pons Sancti Medardi.

Â»Et quia sacra precipit auctoritas ut, que rata esse episcopus uoluerit, suorum consilio faciat clericorum,  hanc concessionem nostrorum consensu et uoluntate clericorum facientes, statuimus, ut sancte Suessionensis Ecclesie, cui indignus presum, in die Anniuersarii mei uI solidos, pro iisdem altaribus quotannis persoluantur; decanus uero huius ecclesie, eorumdem persona altarium semper existat, et ad ipsum cura eorum et prouidentia pertineat. Hanc igitur traditionem nostram omnibus temporibus inuiolatam esse cupientes, ne quis eius temerator unquam existat, interpositione excommunicationis prohibuimus; scriptura quoque sigilli nostri impressione munita corroborauimus. Signa etiam legitimorum testimoniorum adhiberi censuimus.

Â»Signum Hugonis Suessorum episcopi.

Â»Signum Lisiardi prepositi. Signum Hugonis decani.  S. . . . . . . archidiaconi. S. Fulconis archidiaconi. S. Ebali archidiaconi. S. Roberti precentoris. S. Guarneri presbyteri. S. Hugonis presbyteri. S. Odonis presbyteri. S. Petri, Rotberti, Bernardi, diaconorum. S. Thebaldi, Iuonis, Giroldi, Odonis, Bartholomei, Alexis, Rainaldi, subdiaconorum. S. Ansoldi, Laurentii, Iuonis, Herberti, Arnulfi Walteri, Ingelranni, acolytorum.

Â»Hugo sancte Suessionensis Ecclesie cancellarius huic charte subscripsit, et relegit.

Â»Actum uerbi Incarnati anno 1100. Hugonis episcopi anno uIII, epacta XuIII, currente uII, indictione uIII.Â«

III. Guibertus seu Wibertus 1104, ex monacho S. Geremari Flauiacensis, genere, religione, omni litteratura  clarus, ueluti ipsius opera, que nunc primum in lucem emittimus, at testantur. Addam hic ordinationem Guiberti de obitus sui die, tres, antequam ab humanis excederet, annos, factam. Habet ita:

Â»Ego Guitbertus Dei gratia sancte Dei genitricis Marie apud Nouigentum seruus. Quoniam de augmento ecclesie sue quemque rectorem curare conuenit, octo solidos, qui apud Landicurtem in atrio ecclesie ab hospitibus nostris accipiebantur, in festo sancti Martini tali modo emi. Maritus cuiusdam mulieris in feodo a nobis tenuerat, nomen Paganus erat, quo defuncto, cui relicta ipsi que in dote eos a marito acceperat, 627 Hildeburgis nomine,  filium et filiam habens, cum ualde egeret, et feodum nostrum alii quam nobis sibi uendere non liceret, tandem nobis uendidit, et centum solidos proinde a nobis accepit, ita ut, presentibus Codiciaci castri proceribus, tam ipsa quam filius et filia eius a potestate feodi sese exuerent, mihique et ecclesie redderent, et pariter donum eius super altare ponerent. Huic interfuerunt Robertus Castellanus. Rainaldus Belehere, Ado et Iterius eum patre suo Guidone, Robertus Anguilla, Gerardus Dolle.

Â»Quin etiam a quodam milite qui Guermundus uocabatur, et in eleemosynam accepimus mansum quemdam apud Remeias, quem pro allodio possidebat: quem etiam Fortmundus quidam, cuius familia tota erat de iure ecclesie nostre, cum terra appendice  ab ipso Guermundo tenebat. Cuius largitione tamen non fui ingratus, sed triginta quinque solidos ei contuli, quia eum pauperem sciui: qui mansus tres solidos Laudunensis monete quotannis soluit in festiuitate sancti Remigii. Cui dono Furmelina uxor sua libenter annuit. Et huius rei testes sunt Guido de Guni, Ado filius, Helias de Fera, Guido filius . . . . . Gerelmus . . . . . Albericus de Traueci.

Â»Hos octo solidos cum tribus illis, qui de manso soluuntur, pro anniuersarii mei die constitui cum consilio fratrum nostrorum, ipsis fratribus ad quos potuerint epularum apparatus dandos: et ea die omnes ecclesie sacerdotes missas singuli quique cantent, sicut in die ordinationis facere solent. In uita autem mea, etiam si ab abbatia decederem,  aut alias quauis occasione transmigrarem, in festo sancte Lucie eosdem denarios dandos constituimus ad fratrum refectionem. Ex Dei ergo et nostra omnium auctoritate excommunicamus et Dei iudicio addicimus omnes qui has expensas undecim quos prediximus solidorum, ab eo cui destinati sunt, remouerint.

Â»Actum Incarnati uerbi anno 1121. S. Alardi. S. Radulfi. S. Rainaldi. S. Alardi refectorarii. S. Godifridi cantoris. S. Odonis. S. Gullermi. Addelmi . . . . . . . . . S. Ade. S. Fulconis. S. Leodegarii, et ceterorum omnium.

Iu. Andreas 1124. Prior antea cenobii Nouigentini. Nonnullas beneuolo animo Premonstratensibus, maxime apud Bonolium, possessiones concessit.

 Â»In nomine sancte et indiuidue Trinitatis.

Â»Sciant omnes presentes et futuri quod ego Andreas abbas Sancte Marie Nogenti, concessu capituli nostri, concessi ecclesie Premonstrate omnem terram alodii nostri quod possidebamus apud Bonolium, per censum tredecim solidorum monete uermandensis, omni anno persoluendum ad Purificationem sancte Dei genitricis Marie. Et hoc ratum et firmum attestatione sigilli nostri confirmamus, et inconuulsum permanere decernimus.

Â»Huius concessionis testes sunt. Godefridus monachus et cantor Nouigenti, Bernardus eleemosynarius, Adelardus monachus, Adelelmus secretarius, Albericus prepositus, Herberius cellerarius, Fulco  puer, Iterius puer, et ceteri.

Â»Et de eadem Premonstrata ecclesia, Hugo tunc temporis abbas, Gerardus prior, Hardwinus cantor, Petrus diaconus, Almoricus diaconus, Adam, Thibaldus, subdiaconi, Rainaldus, Ioannes, pueri.

Â»Anno Incarnationis Domini 1129, indictione uII, epacta XXuIII, conc. I.Â«

Radulphus autem castellanus, et Iuo Nigellensis Ecclesiam, quam iniuste usurpabant, approbante Simone Nouiomensi episcopo, tradunt Andree abbati, et monachis B. Marie Nouigentine: En tabule donationis.

Â»In nomine Patris, et Filii, et Spiritus Sancti.

Â»Ego Simon Dei gratia, Nouiomensium episcopus  uniuersis in Christo fidelibus in perpetuum. Quoniam Apostolus precipit, dum tempus habetis, operamini bonum ad omnes, maxime autem ad domesticos fidei .Â« Nos prout pastoralis solertia exigit, dum tempus habemus, ea, que pietatis sunt et misericordie, inuicem sectari debemus. Omnibus siquidem notum esse uolumus, tam presentibus quam futuris, Radulfum Nigellensem castellanum, ab Iuone Nigellensi domino per successionem posteritatis, in altare de Curci, tam in minutis decimis quam in hospitibus atrii; seu in oblationibus sacerdotis, dimidietatem per omnia in feodum tenuisse; eosque ambos ante nos humiliter uenisse, recognoscentes super hoc culpam suam, Radulphumque in manum Iuonis hunc feodum reddidisse, et Iuonem  libere et absolute in manum nostram remisisse, eosque in commune nos cum deuotione magna rogasse quatenus, pro animabus antecessorum suorum, 628 et specialiter pro anima Guillelmi fratris Radulfi, qui in monasterio beate Marie Nogenti monachus factus, et sepultus est, eidem monasterio hoc ecclesiasticum beneficium contraderemus, et canonice firmaremus.

Â»Nos igitur deuotioni eorum aggratulantes, tibi, frater Andrea supradicte ecclesie uenerabilis abba, tuisque successoribus, fratribusque inibi Deo seruientibus, quidquid in altare de Curci Radulphus seculariter tenebat, nos ecclesiastice possidendum ulterius pro animabus predecessorum nostrorum, et matris mee concedimus; ut quod laica manus  hactenus in sanctuarium Dei male tenuit, ecclesia tua deinceps bene et libere possideat. Presbyter in parochia tuo assensu per manum episcopi ponatur. Si quid uero in eadem parochia tu et successores tui, Deo auxiliante, acquirere poteritis, huius chartule sanctione firmamus.

Â»Ut igitur hec omnia rata et inconuulsa permaneant. precipimus, et sigilli nostri impressione, et testium suppositione corroboramus, et ne quis presumptor hoc donum uiolare unquam presumat, anathematis inhibitione, auctoritate sancti Spiritus, prohibemus. Huius rei testes sunt suppositi:

Â»S. Simonis episcopi. S. Hugonis archidiaconi. S. Balduini decani. S. Petri cantoris. S. magistri Petri. S. Theoderici abbatis Sancti Eligii Nouiomi.

 Â»Actum Nouiomo in presentia Simonis episcopi, anno ab Incarnatione Domini nostri Iesu Christi millesimo, centesimo tricesimo secundo. Ego Hugo cancellarius subscripsi.Â«

u. Bruno 1140 ecclesiam canonicorum Codiciacensium, et pia quedam alia donaria Ingelranni, rata uult Bartholomeus Laudunensis episcopus hocce diplomate:

Â»In nomine Patris, et Filii, et Spiritus sancti. Ego Bartholomeus Dei gratia Laudunensium episcopus. Quoniam Apostolus precipit, dum tempus habetis, operamini bonum ad omnes, maxime autem ad domesticos fidei , nos prout pastoralis solertia exigit, dum tempus habemus, ea que  pietatis sunt et misericordie, inuicem sectari debemus. Omnibus siquidem notum esse uolumus, tam futuris quam presentibus, quod Ingelrannus filius Thome ecclesiam in castro Codiciacensi sitam, quam hactenus contra ius ecclesiasticum tenuerat, per me, et per uenerabilem fratrem nostrum Goislenum Suessionensem episcopum, crebro super hoc commonitus, tandem diuina inspiratione compunctus, absolute in manu nostra reddidit, id obnixe et deuote a nobis expetens, ut eamdem ecclesiam monasterio beate Marie de Nouigento contraderemus, et canonice firmaremus.

Â»Nos igitur petitioni eius gratanter assensum prebentes, tibi, frater Bruno, supradicti monasterii uenerabilis abba tuisque successoribus, et fratribus  inibi Deo seruientibus prefatam ecclesiam perpetuo possidendam concedimus, ita uidelicet ut decedentibus canonicis prebendas ipsorum habeas, et pro facultate loci consequenter monachorum inibi numerum substituas.

Â»Prefatus itidem Ingelrannus sub turri ecclesie capellam construi fecit, in qua, ut quotidie missa defunctorum pro anima patris sui Thome, et pro animabus omnium fidelium defunctorum, celebraretur, hortatu religiosorum, rogatu etiam matris sue Milesendis, et Rotberti fratris sui, et sororis sue Milesendis, et assensu procerum suorum, uineam quamdam ab omni consuetudine liberam, duos modios frumenti ad terragia Cocciaci uille, et ad transuersum de Blarencurte triginta, ad Casnels  uero decem solidos in festo beati Remigii quotannis persoluendos contradidit. Dedit ad transuersum Codiciacensem uiginti solidos ad luminaria ecclesie concinnanda; et confirmauit donum duorum uidelicet solidorum, quod pater et mater ante fecerant omni septima ad refectionem fratrum.

Â»Contulerunt etiam pares supradicti castelli eidem monasterio pro animabus suis, et predecessorum suorum: Rotbertus de Cais, u solidos bone monete singulis annis ad transuersum Codiciacensem; Rainaldus Belehere, XI solidos censualis monete ad censum suum de Morilencurte accipiendos; Ado de Luni, XI solidos cursabilis monete; Iterius frater eius, XI solidos; Rotbertus uitulus, XII denarios;  Simon Crassus, XII denarios; Petrus de Frescencurt, XII denarios; Guido filius Alberici, XII denarios; Bonifacius, XII denarios; Rainaldus Rufus, III sextarios uini; Lambertus Gruellus, III sextarios uini, quos habebat in predicta uinea; Robertus de Curual condonauit consuetudines quas habebat in eadem uinea.

Â»Nouerit etiam posteritas fidelium, quod ad transuersum pontis de Cuiaperit, quem Drogo nepos Mathildis Grosse, Beate Marie Nouigenti ad conuersionem ueniens contulit, idem Ingelrannus de Carreta denarium unum bone monete, de carro uero duos denarios, et de Trussello in Sella iacente, denarium unum, et u solidos apud Puislerium, et obolum unum bone monete de 629 unaquaque  domo adiacentium uillarum, pro reficiendo ponte, abbati et monachis in perpetuum habendos concessit.

Â»Ut autem hec omnia in posterum inconcussa permaneant, anathematis interpositione confirmamus, sigilli etiam nostri impressione et testium suppositione corroboramus.

Â»Signum Bartholomei Laudunensis episcopi. Signum Ernaldi archidiaconi. S. Bartholomei archidiaconi et thesaurarii. S. Guidonis decani. S. Milonis precentoris. S. Anselmi abbatis Sancti uincentii. S. Balduini abbatis Sancti Ioannis. S. Leonii abbatis Sancti Michelis. S. Gualterii abbatis Sancti Martini. S. Gisleberti abbatis Sancti Nicolai de Saltu.

 Â»Actum Lauduni anno Dominice Incarnationis 1138.

Â»Data per manum Ernaldi cancellarii.Â«

Que Norbertine familie alumnis concesserat suus decessor, confirmat Bruno.

At controuersia Brunonem inter et Hugonem Premonstrati abbatem, sopita tandem est isthac Bartholomei Laudunensis sententia decretoria.

Â»In nomine Patris, et Filii, et Spiritus sancti. Amen. Bartholomeus Dei gratia S. Laudunensis Ecclesie humilis minister, dilecto filio suo Brunoni abbati S. Marie de Nouigento, suisque successoribus in perpetuum. Que ad pacem Ecclesiarum a catholicis episcopis inter religiosas maxime personas iuste ordinata, canonice stabilita sunt, firma debent et perpetua pace muniri.

 Â»Ea propter, dilecte fili, questionem que inter te et dilectum filium Hugonem abbatem de Premonstrato, nostris temporibus emersa est, per gratiam Dei cooperante confratre nostro Goisleno uenerabili Suessorum episcopo, ad plenum definire, et presenti pagina tam futuris quam presentibus notum facere curamus.

Â»Sane constat ecclesiam de Cocciacouilla, et parochiales reditus, ad ecclesiam B. Marie de Nouigento pertinere. Porro intra eiusdem parochie terminos in loco qui Roserias appellatur, Milesendis Ingelrami mater, monasterium construxit, et predicto abbati de Premonstrato ad ordinem religionis concessit. Cuius monasterii dedicationem, te et Ecclesia  tua contradicente, tandem, presente et cooperante supradicto cepiscopo nostro Goisleno, res ita definita est:

Â»uidelicet, ut nullam omnino ecclesia tua de possessionibus tuis patiatur diminutionem, sed ad integrum decimas, oblationes debitas, uiuorum et mortuorum curam, et si quid ultra est quod de parochiali iure descendat, eterna quiete possidebitis. Ipsi uero Premonstratenses nichil de omnibus his que uestri iuris erunt, poterunt usurpare. Quod, ut in posterum ratum et inconuulsum permaneat, ego, et Suessionensis, presentis chirographi pace firmamus, et sigillis nostris consignamus.

Â»Actum Lauduni anno Dominice Incarnationis millesimo centesimo quadragesimo primo.

 Â»S. Bartholomei Laudunensis episcopi. S. Goisleni Suessionensis episcopi. S. Widonis decani. S. Richardi archidiaconi. S. Barthol. archidiac. S. . . . abbatis S. Ioannis. S. Anselli abb. S. uincentii. S. Gilleberti abb. S. Nicolai de Saltu. S. Willelmi abb. S. Nicolai de Prato. S. Milonis cantoris.Â«

uI. Ingelrannus, 1157.

uII. Ioannes, ab anno 1164 ad 1185. Hoc ipso regente creuere monasterii bona, summique pontifices priuilegiis munierunt.

uIII. Helias, 1185, complures iniit cum diuersis societates, presertim cum Hugone Premonstratensi abbate.

 IX. Robertus, anno 1190 ad 1201.

X. Petrus Claudy , 1201 in archimandritam S. Remigii Remensis, ubi prius institutum monasticum professus erat, eligitur.

XI. Robertus II, 1213, ecclesiam ipse a fundamentis, dormitoria duo, alterum presbyterorum, nouitiorum alterum edificari curauit summis impensis; quorum omnium uix ruine parent. Hoc abbate corpus Thome de Marla translatum est, uti ex subiecta Ingelranni charta perspectum habetur.

Â»In nomine Patris, et Filii, et Spiritus sancti. Amen. Ego Ingelrannus Dei gratia dominus Cociaci, uniuersis sancte matris Ecclesie filiis, presens scriptum inspecturis. Notum facio quod, cum uir nobilis dominus Thomas de Marla bone memorie  antecessor meus, et quondam dominus Cociaci, antiquitus sepultus fuisset in quadam capella, 630 quam uir illustris et pie recordationis dominus Ingelrannus auus meus, et filius eiusdem Thome construi fecit sub ueteri turri ecclesie B. Marie de Nogento; in qua pro anima eiusdem Thome patris sui, et pro animabus omnium fidelium defunctorum, a monachis eiusdem ecclesie quotidie una missa celebraretur. Tandem tempore meo cum ecclesia de Nogento cepisset de nouo reedificari, et eamdem capellam necesse esset amoueri propter nouum opus, quod per eamdem capellam et per sepulturam predicti Thome oportebat crescere et extendi; domnus Robertus tunc abbas de Nogento et monachi  eiusdem loci, de assensu et uoluntate mea, et me presente, cum aliquantis militibus, et seruientibus meis, corpus eiusdem Thome de loco, in quo prius sepultum fuerat honorifice transtulerunt; et peractis missarum solemniis, in medio choro suo noue ecclesie solemniter tumulauerunt; et illam missam, que pro anima sepe dicti Thome, et pro animabus omnium fidelium defunctorum in ueteri capella prius celebrabatur, in nouo opere per uoluntatem meam duxerunt quotidie in perpetuum celebrari.

Â»Et ne per succedentia tempora hec translatio corporis sepedicti Thome obliuioni traderetur, abbas et monachi eiusdem Ecclesie petierunt a me ut eamdem translationem, et diem, in qua facta fuit,  per litteras sigillo meo roboratas posteritati futurorum commendarem.

Â»Ego autem petitioni eorum gratanter prebens assensum, presentes litteras fieri precepi, et sigilli mei munimine roborari; et ad recordationem huius facti, predictis abbati et monachis de Nogente in perpetuum reseruandas commisi.

Â»Actum uerbi Incarnati 1218, mense Aprili, III Non. eiusdem mensis, quarta feria ante Resurrectionem Domini nostri Iesu Christi.Â«

Planum autem fit ex hac Ingelranni charta, omnia uetustatis monumenta susque deque diruta; unde non mirum si eorum, que Guibertus de sepulcro Quilii regis, et ceteris eiusdem cenobii antiquitatum uestigiis attigit in libro II de uita sua,  nil supersit.

XII. Galterus seu Walterus, 1231, monachale collobium induerat in S. uincentii Laudunensi monasterio.

XIII. Ioannes tertius, 1240.

XIu. Iterius, 1248.

Xu. Mattheus, 1281.

XuI. Ioannes Iu, de Palye, 1300.

XuII. Robertus III, 1332.

XuIII. Ioannes u Despagnyes, ex marchionibus Despagnyes in Picardia, 1347.

XIX. Laurentius du Rasse, 1415.

XX. Ioannes Roussel; cui, quod monasterii bona dilapidasset, munus abrogat episcopus Laudunensis; economumque Nicolaum de Lestoc constituit.

 XXI. Nicolaus de Lestoc, 1464, Ioanne uita functo, eligitur.

XXII. Ioannes Iu, Mareschal, 1475 ad ann. 1489.


Abbates commendatarii.

XXIII. Arturus Donnoy sacre capelle Parisiensis canonicus, omni iure posthabito, spreta monachorum electione, Nicolaum Mauart, cui cenobite regimen abbatie imposuerant, exagitauit; ac tandem anno 1489, abbatiam obtinet in commendam.

XXIu. Ioannes uII, de Beaumont, archidiaconus Lingonensis, 1512 ad 1529.

XXu. Carolus de uignacourt archidiac. Rothomag. et canonic. Paris., 1529.

XXuI. Ioannes de Longueual, per cessionem Caroli  1544 ad an. 1557, quo, mense Iulio, abbatiam abdicauit in fratris Caroli gratiam.

XXuII. Carolus II, de Longueual, Ioannis frater, 1564 pessime res monasterii administrauit, imo dissipauit. Hic uxore sibi copulata ad Caluinistarum partes nefarie deuolutus est.

XXuIII. Gabriel le Seneux, cui specie tenus abbatiam cessit Carolus ille; siquidem nefando mercimonio possessiones sibi continuo retinuit; sed antequam possessionem iniret le Seneux morte preoccupatur 1571.

XXIX. Gaspardus de Brenier, Delphinas, mense Septembri an. 1572 a rege abbatiam obtinet. Possessione adepta litem mouet aduersus prefatum de  Longueual, qui bona monasterii suis possessionibus adiunxerat, sacra feretra auro argentoque adornata, calices sacros, gemmas, et quidquid pretiosum reperire licuit, depredatus fuerat, exciderat siluas; quatenus ipse non modo uniuersa restitueret, sed et turrim et chorum ecclesie, que ipso die nuptiarum corruerant, instauraret. At cuncte Gaspardi contentiones incasse remanserunt. Etenim accepta pecunia pactum iniit cum Carolo, qui per fas et nefas rebus Ecclesie pacifice potitus est.

XXX. Ioannes uIII, de la Grange, Parisinus, lite Carolum de Longueual et armis persequitur, sed frustra: quare multis calamitatibus lacessitus abbatiam abdicare, atque Iacobo du ual, tanquam confidentiario 631 ut uocant, Caroli de Longueual,  cedere coactus est.

XXXI. Iacobus du ual, nomine duntaxat abbas effectus; nimirum ea lege ut cum primum Philippus de Longueual, sepe fati Caroli filius, adoleuerit, abbatiam in eius gratiam deponeret, quod et actum est anno 1586.

XXXII. Philippus de Longueual, Caroli primogenitus, abbatia potitus ad ann. 1624, quo abbatiam retenta pensione, tradidit Antonio de Longueual ex fratre nepoti.

XXXIII. Antonius de Longueual, die 15 Nouembr. adhuc duodennis, quantum per etatem et tempus licuit, instaurationi abbatie, disciplineque regulari incubuit, accitis ea de re monachis cum ex S. Germani Parisiensis, tum ex Casalis Benedicti monasteriis;  ac tandem congregationis S. Mauri; cui et Nouingentinum cenobium, pacto ad hoc confecto, aggregauit die 21 mensis Octobris 1646. uita defunctus die 7 Iulii 1649, sepultus in ecclesia S. Germani de Antissiodoro Parisiis: cuius cor ad Nouigentinum cenobium delatum, atque sepulture traditum est.

XXXIu. Ioannes de Grasse, prouincialis, abbatiam adipiscitur an. 1649.

 CAP. u.---Augium castrum; comitatus, cuius urbs precipua Augium, Picardie inferiori atque territorio Caletensi contermina. Familiam comitum Augensium siue Aucensium, reperies in fine Historie Northmann. scripte ab Andrea Duchesnio, pag.  1086.

 Ibid.---Abbatia Sancti Michelis iuxta mare, quod dicitur Ulteris-Portus. Ipsius conditoris atque originis, nec non facultatum notitiam ut habeas, quodnam antiquius, nobilius, certius monumentum prodere quiuero, quam fundationis tabulam? Hanc ergo ex antiquis schedis in lucem emitto:


Charta abbatie Ulterioris-Portus de donatione et confirmatione Roberti comitis Augi, fundatoris ecclesie de Ulteriori-Portu.

Â»In nomine sancte et indiuidue Trinitatis, Patris, et Filii, et Spiritus sancti, Amen. Anno ab Incarnatione Domini millesimo tricesimo sexto. Ego Robertus comes Augensis, consilio Maurilii archiepiscopi Rothomagensis, et Willermi Northmanorum  ducis, sed et aliorum tam episcoporum, quam optimatum Northmanie, hominumque meorum laude, et precipue monitu uxoris mee Beatricis comitisse, abbatiam in honorem Dei et sancti Michelis archangeli apud Ulteris-Portum constituo, et unde monachi ibi uiuant, qui pro mea meorumque salute Deum assidue exorent, uxore Beatrice, et filiis meis, Radulfo uidelicet, Willermo atque Roberto concedentibus, atque laudantibus, de meis possessionibus stabilio.

Â»Do igitur eis in Ulteris-Portu ecclesiam, ubi eadem abbatia est constructa, cum tota decima, et cum omnibus ad eamdem ecclesiam pertinentibus; et uiginti domos in eadem uilla, sex in cambis ex ipsis, et duos homines uauasores liberos, et censum  lignorum eiusdem uille; et palustrem, terram et prata de iuxta, et omnem terram arabilem, quam in dominio meo, in eadem uilla, id est in Ulteris-Portu habeo, et omnem consuetudinem hominum illorum, qui sunt sancti Michelis, quidquid omnino sit.

Â»Item in Ulteris-Portu, et in Augo oppido, et decimam denariorum de uicecomitatibus, et in utraque uilla quidquid abbas et monachi acquirere poterunt. Quod si homines abbatis piscem, qui uocatur turium, capiunt, totus erit Sancti Michelis, crassus piscis si captus fuerit, ala una et medietas caude erit monachis.

Â»Do etiam ego Robertus comes eidem Ecclesie apud Augum, mansionem cuiusdam hominis qui  uocatur. . . . . . . . . cum uiridario; et alias tres mansiones; decimamque pasnagii siluarum Augi; omniumque exaltatuum earumdem siluarum, ubicunque fiant, siluam quoque liberam in opus monasterii et ministerii monachorum.

Â»Do etiam terram Maisnilli-uallis, cum portu, et quidquid in eodem loco habeo; quercitumque Criolii; et maisnillum Soreth liberum, et quietum ab omni consuetudine, et quodcunque inde exit. Maisnillum quoque Alardum do; et uillam que Ramicheon-Maisnil dicitur; et aliam que Grimonth-Maisnil uocatur. Et concedo medietatem de Boiteal-Maisnil apud Fucardi montem. Et de dominio meo do duos hortos, et mansiones quinque hospitum, et  unum molendinum. In fontibus autem, excepto teloneo, et parochia, do illud quod in dominio meo habeo in terris, et pratis, et alnetis, et marescis, et unam domum liberam, et unum molendinum, ubi tota molitura de Grimonth-Maisnil debet uenire, si dominus uille molendino caruerit.

Â»Do etiam decimam molendinique Blangeci, et septem molarum. Apud septem molas do eiusdem uille ecclesiam, et quodcunque ad eam pertinet, terramque unius carruce, et totam decimam de dominio meo. In Crioleio molendinum unum cum tota 632 molitura, et de floscis, et de Estelonde uinliothuil, et duas mansiones liberas.

Â»Ecclesiam quoque do de Anedinace, et fiscum Rogerii eiusdem uille, qui monachus effectus est,  et totam terram Gozondimare. In uerleio unum molendinum do pro anima Rogerii filii Turlodi, et terram quam Romeldis auia ipsius Rogerii in uerleio habuerat, et quam ipse Rogerius ecclesie Sancti Michelis, me presente, dedit, scilicet medietatem uille do ego Robertus comes liberam.

Â»De Beuilla autem, et de Penleio et de Brunuilla do ecclesias, et totam decimam, et terram quatuor bobus; ecclesiam quoque de Guillemercourt do, cum tertia garba; et ecclesiam Sancti Petri in ualle, cum tota decima; et ecclesiam Sancti Walarici de Monte-Aquoso, cum terra et ceteris ad eam pertinentibus; et ecclesiam de Burgo Turoldi, cum tota decima, et triginta quinque acras terre; Basilicis terram ad unam carrucam, et ecclesiam cum  tota decima, et quidquid ad eam pertinet, et mansiones hospitum duodecim. Do et Roscelinum de Matun-Maisnil cementarium, cum fisco suo; et Sanctum Martinum de silua liberum et quietum, cum terris, et hospitibus, et quidquid ad eumdem locum pertinet, ubi quondam domnus Geruinus, abbas Sancti Ricarii, eremiticam uitam duxit; item locum illum qui dicitur Flamengueuilla, et terram unius aratri, et partem mee Warance; decimamque telonei septem molarum; et Grandincie omnium piscium coquine mee; et de sale, et de omni carne, que mihi, uel heredibus meis de Anglia ueniunt.

Â»Similiter decimam do et aquam de Criolio, octo diebus ante festiuitatem sancti Michelis, et ipsa nocte festiuitatis eiusdem, aquam de eo, eidem  abbatie do; similiter ante festum translationis sancti Benedicti, aquam de Criolio concedo eidem ecclesie quatuor diebus, et ipsa nocte festi, aquam de eo.

Â»In Anglia do Bonitone, et quidquid ad eam pertinet, in terris, in hospitibus, et ceteris rebus.

Â»Hec omnia dono eidem abbatie in eleemosynam liberam, et quietam, et per chartam istam testificor dona, que Guillermus filius meus, me presente et consentiente, eidem ecclesie in eleemosynam contulit, uidelicet ecclesiam de Haymies cum tota decima, et terram trium hospitum ad eamdem ecclesiam pertinentem.

Â»Testificor etiam omnia dona, que, me presente, uolente, et rogante, barones, milites, et nationes terre mee, eidem ecclesie in eleemosynam liberam  contulerunt et quietam, uidelicet triginta acras terre apud Ulteris-Portum de dono Hugonis uicecomitis, patris Guiberti de Dimeio; de dono Willermi Caucheis, duas mansiones in uilla Ulteris-Portus, et totam terram Montis-Goisberti, et duo iugera prati apud Flamengueuillam, et apud Criolium alia duo iugera prati, et terram quam tenebat in Augo oppido, et uiridarium unum, et quidquid habebat in septem molis; de dono Richardi Boistel, et Hilduini de Blangeio, et Gustini de Grimont-Maisnil, et Henrici Iaillardi, duas garbas decime in feodis suis apud Blangeium; de dono Henrici Mostellencis, in fontibus uiginti iugera terre, et duas garbas decime; de dono Anscherii de Riu senis, decimam  suam de Riu; de dono Ymberti de Basinual, et de dono Helduini Forestarii duas garbas decime de terris suis apud Basinual; de dono Walterii ad Barbam de Daiuilla, duas garbas decime de fisco suo apud Moncheium; de dono Gosselini de Bernoumaisnil, et Osmeldis uxoris eius terram de Sifridi uilla; de dono Rogerii filii Teroldi, apud Guillemercourt fiscum duorum hominum, uidelicet Goifridi filii Romoldis, et Rogerii filii Henrici; de dono Radulphi, qui non uidet, patris Radulphi de Grantcourt, quamdam decimam in Grantcourt; de dono Willelmi Tallebot seruitium terre Sansogolinis in Gillemercourt; de dono Alundi de Grantcourt, patris Roberti, duas garbas decime de terra sua de Grantcourt; de dono Radulphi filii Alueredi totam  decimam terre sue apud Penlieu; de dono Goifredi, filii Rainoldi de Sancto Martino Iaillardo, decimam de terris hominum suorum, quam habebat in dominio suo, et apud S. Martinum, et apud Letot et apud Merlim campum; de dono Claremboudi, patris Ricardi de Tokeuilla, duas garbas decime de Tokeuilla; de dono Rogeri de Salcheio fratris Ricardi de Freauilla, ecclesiam de Salcheio cum tota decima, et quidquid ad eamdem ecclesiam pertinet, et unam acram prati; de dono Ricardi, filii Roberti de Freauilla, totam decimam de. . . . . ; de dono Picardi de Lonreio, patris Bartholomei, decimam de Bosco Ricardi; de dono Millonis de Ayssingneio, duos hortos et duas garbas decime de Assingneio,  ita libere, ut eas et nunc homines uille ad domum monachorum adduxerunt, sicuti ad suam pridem facere ex debito solebant; de dono Roberti de Petreponto, et Godefridi fratris eius decimam de Cuueruilla, quam tenebant de Oylardo domino eiusdem uille, et hoc 633 fecerunt de consensu eiusdem domini; de dono Oystellandi militis mei, qui filium meum Willermum nutriuit, uillam que uocatur Maisinloystellant, et hoc concessi precibus Willelmi filii mei, ut in perpetuum esset eadem uilla ad eleemosynam pauperum libera et quieta.

Â»Et uolo ut quecunque monachi Ulterioris-Portus ei dono meo, siue successorum meorum, tenuerint, uel possederint, ita libere et quiete teneant quod uel ab eis uel ab hominibus eorum heredes mei  nulla seruitia, nulla auxilia, nullas tallias siue collectas, nullas omnino exactiones exigant: et successoribus nostris hoc annuentibus, et pro posse suo res huius ecclesie augentibus, benedictionem; calumniantibus uero, et res huius ecclesie retrahentibus, eternam maledictionem indico, et eos timende excommunicationis uinculo ligo. Horum donorum tam meorum quam aliorum benefactorum huius ecclesie, quos predixi, testes:

Â»Ego Robertus comes Augi. Et Radulphus et Willelmus, et Robertus filii mei. Et Hugo uicecomes. Et Gaufridus de Bailoil. Et Galterus ad Barbam de Dauitusuilla.Â« Et alii multi quos longum est nominare.

 Hocce donationis instrumentum confirmat Ioannes, itidem comes Augensis, ad hunc modum:

Â»Anno Incarnationis 1149, Romanam Ecclesiam regente papa Eugenio; Rothomagensem cathedram episcopo sedente Hugone archiep.; principante in Northmania Andegauorum comite Gaufrido: Ego Ioannes Augensium comes, huic S. archangeli Michelis Ulterioris-Portensi ecclesie concedendo dedi et confirmaui, et super altare propria manu mea posui omnia dona illa, que antecessores mei, comes uidelicet Robertus, et Guillelmus filius eius, Henricus pater meus, suique homines concesserunt, dederunt, et confirmauerunt, et quidquid die uno, quocunque pacto ecclesia tenuerat uiuentibus prefatis comitibus; et uolo ut ea precipue que monachi  habere debebant, firmiter et plenarie habeant, et in perpetuum possideant,Â« etc.

uerum paucis post annis ab eodem comite, siue ab eius militibus, cum ecclesie S. Michelis thesaurus immani sacrilegio fuisset direptus, penitentia princeps ille ductus, quidquid ablatum eatenus compensare studuit, ut alia, que in sequenti charta continentur, pie contulerit. Hanc exscribere iuuabit, ut inde eui nostri exercituum duces  nobile religionis Christiane, quin et iustitie exemplum sumere possint

Â»Notum sit uniuersis Ecclesie Dei filiis quod Ego Ioannes comes Augi pro stipendio militum, et seruientium, quos tenui per guerram regis, inuadiaui maximam partem et optimam thesauri ecclesie  Sancti Michelis de Ulteriori-Portu, duos uidelicet textus pretiosos, et duo thuribula pretiosa, unum calicem argenteum, et optime deauratum, cappas caras uiginti quatuor, casulam peratam, et bonam. Preterea tot et tantis grauaminibus prefatam ecclesiam tam sepe grauaui, quam uices grauaminum numerare non possem. Quare pro multis pauca, pro magnis parua rependens, concedo et in perpetuum do predicte ecclesie, auenam et frumentum de uerleio, que pertinet ad forestagium. Diligenter autem heredes exoro ne Ecclesias terre sue grauent, sed honorent et protegant. Et si quid eis pro salute anime mee, et parentum meorum dedi, uel pro ablatis reddidi, in pace stabiliter tenere  faciant, recordantes quod ipsi morituri sunt, sicut predecessores nostri mortui sunt. Huius donationis testes sunt hi: Henricus et Robertus filii comitis, et N. comitissa Augi: H. abbas Fiscanni, Stephanus abbas de Fulcardimonte, Thomas de Brienchon, Aluerdus de Sancto Martino, Magister Ricardus, Guillelmus Billuar;Â« et alii plures.

His accedit eiusdem monasterii antistitum nomenclatura.


Ex Necrologio abbatie Sancti Michelis Ulterioris-Portus.

Â»XIu Kalendas Maii, obiit pie recordationis domnus abbas Rainerus, huius ecclesie pastor primus.

Â»III Nonas Martii, obiit pie memorie domnus abbas Drogo, huius ecclesie secundus rector.

 Â»XI Kalendas Aprilis, obiit reuerendissimus uir domnus abbas Alfredus, istius loci gubernator tertius.Â«

De quarto et quinto nichil.

Â»XI Kalendas Maii, obiit domnus abbas Guillermus, huius Ecclesie pastor sextus.

Â»Kalendis Iunii, obiit domnus Ricardus abbas, huius Ecclesie pastor septimus.Â«

De octauo haud ulla commemoratio.

Â»uI Kalendas Martii, obiit pie memorie domnus abbas Guillermus, huius Ecclesie pastor nonus.

Â»Kalendis Martii, obiit domnus abbas Arturius, huius Ecclesie pastor decimus.Â«

De undecimo silet Necrologium.

Â»u Nonas Martii, obiit domnus Hugo abbas, huius  Ecclesie rector duodecimus.

Â»uI Kalendas Maii, obiit pie memorie domnus abbas Henricus rector, et reedificator nobilissimus, et tertius decimus loci istius; in cuius anniuersario habemus 634 quadraginta solidos.Â«

De quatuor subsequentibus nichil.

Â»XIu Kalendas Aprilis, obiit domnus Robertus abbas huius Ecclesie uigesimus primus.

Â»III Idus Iulii obiit Ioannes abbas istius Ecclesie, reedificator et reparator nobilissimus, et pastor uigesimus secundus.Â«

uigesimi tertii nulla mentio.

Â»uI Nonas Maii, obiit pie memorie domnus abbas Ricardus de Longuemor rector, et reedificator nobilissimus, uigesimus quartus.

 Â»u Kalendas Aprilis, obiit pie memorie domnus abbas Andreas rector, et reparator nobilissimus capelle Beate Marie, uigesimus quintus.

Â»uI Kalendas Octobris, obiit pie memorie domnus abbas Ricardus de Longuemor nobilissimus reedificator, ac uigesimus sextus huius Ecclesie rector.Â«

uidetur hic error, uel fuere synonymi 24 ac 26.

De uigesimo septimo nichil exstat.

Â»XuI Kalendas Septembris, obiit anno Domini 1521 illustris dominus Carolus de Cleues comes Augi, filius primogenitus domini Gilberti eiusdem loci comitis, frater germanus domini Francisci de Cleues huius Ecclesie moderni abbatis commendatarii primi, et in ordine uigesimi octaui.

 Â»XII Kalendas Iunii, obiit domnus abbas Albericus, Ecclesie S. Leufredi moderatissimus rector, nostrique loci primus edificator.Â«

Hanc abbatum seriem solidam, certamque neutiquam propono; refragatur enim Robertus de Monte in tractatu De immutatione ord. monach. infra inter Additamenta: Â»Robertus comes Aucensis, inquit, monasterium S. Michelis Ulterioris-Portus edificauit; in quo primus abbas fuit Herbertus, monachus S. Trinitatis de Monte Rothomag., secundus Alueredus, tertius Osbernus monachus eiusdem loci, quartus Fulcherius monachus Cluniacensis.Â«

 CAP. u.---Comitissa Helisendis. Que Roberto  Aucensi comiti nupta, Willelmum  natu secundum genuit, quemadmodum in subscriptionibus fundationis S. Michelis supra allate uisere est. Guillelmus Gemet. Hist. lib. u cap. 3 in Richardo II. Â»Cui, Willelmo, non multo post Ocensem comitatum tradidit, eique quamdam puellam Leschelinam dedit. Ex ea genuit tres filios, Robertum scilicet, post eius mortem comitatus heredem,Â« etc. Sed uim solummodo coniecture nostra hec habeat adnotatio.

 IBID.---Cum ibi litteratorum floreat multitudo. Inter antiquos Radulphus Flauiacensis uulgo dictus, haud infime note scriptor, commentarium in Leuiticum  edidit.

 IBID.---Instar religiosorum illorum, quos  Deonandos uulgo appellant. Deonandos eos esse puto, Donatos siue Oblatos, uulgari lingua DonnÃ©s, Oblats, nuncupamus. Hi autem habitum laicali inseruiunt monasteriis, in his potissimum que foris peragi a monachis  non facili negotio queunt: haud omnibus obseruantiis, rigidioribus maxime, tenentur. B. Lanfranco monachi laici dicuntur, decret. cap. 1, sect. 4, post init.; et sect. 5, sub med., fratres laici. Legesis Menardum, obseruat. ad caput 70 Concordie regul. pag. 1028.

Ceterum Deonandos, siue laicos fratres, nomine monachorum ad succurendum identidem in uetustis chartis, et martyrologiis seu necrologiis uenire  existimo. Cui ministerio non uiri tantum, sed etiam mulieres sese, quo facilius theorie studiis intenderent cenobite, addicebant, uelut supra ostensum est, pag. 12, D. et seq. Testimonium huiusce rei subministrat Chronicon Besuense hoc modo:

Â»Nouerint fideles per succedentia tempora, quod quidam homo Lambertus nomine, cum esset ingenuus, et maneret apud Setas, cum uxore sua nomine Ereburgi, ac liberis Framuero et Dominico, eiusdem conditionis, gratis se tradidit sancto Petro ad seruiendum, in loco qui dicitur Fons-Besua, ac monachis ibi degentibus, famulantibus Deo, quatenus libertas proueniret animabus eorum: sed hoc fecit eo tenore, ea conditione et fenore ut ipse et successores eius fideliter custodirent eleemosynam,  quam comes regionis Rainaldus, una cum sua coniuge, tribuit supradicto sancto Petro. Nam quidquid in lucro aut negotio aliquid exinde potuerint lucrari, reddant ad uestitum fratrum in camera supradicti loci. Et ut hec scriptio firma maneret in presenti dederunt in recordatione huic conuentui, uir duos asinos, et eiusdem uiri uxor decem solidos, ad restaurandam caldariam; similiter et unam nauim dederunt. Nam nouerint monachi ipsius loci, non eum habere alium aduocatum, nisi ipsos, et ideo omni tempore eum in uestitu, in calceatu, ac cibo semper gubernari. Et ut insuspecti manerent, anathematizauerunt seniores loci quidquam in aliquo, aut quidpiam ei moleste fecerit, aut eius liberis perpetua anathematizatione ex auctoritate Dei  sanctique Petri, ob cuius amorem se tradidit ipse Lambertus ad seruiendum, nisi satisfactio facta promeruerit ueniam. Testes huic subscriptioni omnes habitatores sancti loci, ipsi sunt: Ado prepositus, Humbertus, Wido decanus, Orbertus, Necteus, Ramerius. Hec enim acta sunt tempore Willelmi abbatis, ac prepositi loci, Benedicti nomine.Â«

635 Et charta e monasterii S. Maxentii tabulalario exscripta:

Â»In nomine Domini. Ego Gauterius presbyter, filius Adhemari de Guarda, dedi animam meam et corpus meum domno Goffredo abbati sedenti in capitulo cum monachis suis, die quodam Dominico Aduentus Domini, in societatem et beneficium totius monasterii; et quando uoluero monachus esse, cum  rebus quas habuero accipiant me siue sanum siue infirmum. Dedi eis unam borderiam de terra, et unum quartarium de prato, pro beneficio et salute animarum parentum meorum, in eleemosynam, sine ulla requisitione progeniei mee. Ipsi autem me et fratrem meum Lucium, de hoc beneficio cum regula reuestierunt nos, et osculati sunt. Et ibidem conuenimus donum hoc a dominis nostris carnalibus seruaturos. Hoc donum fecimus cum isto pergameno super altare, uidentibus testibus istis subtus scriptis.

Â»Martinus Espernus. Hugo Porcheus, etc.

Â»Et ego Gauterius cum signo + firmaui.

Â»Facta est autem hec chartula anno ab Incarnatione  Domini 1110, regnante in Francia Ludouico rege, et Guillelmo comite in Aquitania, Petro quoque episcopo Pictauensi.Â«

uirum uxoremque cenobio Beate Marie uallis-Bone sese nuncupasse delicat instrumentum, quod non ita pridem ex chartis eiusdem prioratus  diecesis Grassensis, descripsit atque in epitomen redegit noster Claudius Chantelou.

Â»Anno ab Incarnatione Domini millesimo ducentesimo trigesimo secundo, indictione quinta, mensis Decembris die decimo octauo. Blacacius de Sartols et Iordana uxor sua, donant monasterio Beate Marie uallis-Bone et domno P. abbati dicti monasterii, seipsos et omnia bona sua generaliter, et specialiter Blacacius dat omnia bona sua mobilia et  immobilia, et iura que habet in castro de Sartolis, et in toto eius territorio, siue consistant in domibus, hominibus, seruitiis, dominiis, uineis, arboribus, pratis, campis, nemoribus, aquis, pascuis, etc. Et Iordana specialiter dat omnia bona sua et iura que habet in castro de Torrenco, et in eius territorio, et in castro de Grauleriis superioribus, et in eius territorio, siue consistant in domibus, etc. Item dat dicta Iordana libras triginta quinque, denariorum Raimundensium, unum denarium, et solidos centum Raimundensium in rebus, retento ipsis iugalibus usufructu in uita sua. Et promittunt ipsi iugales predicto abbati quod quicunque ipsorum iugalium prius defecerit seu decesserit, quod alter qui superstiterit, tantum quantum uixerit, permanebit caste et in continentia,  et incontinenti promittunt obedientiam eidem domino abbati, nomine dicti monasterii, iunctis manibus. Et ibidem abbas recipit dictos Blacacium et Iordanam iunctis manibus in fratres, et participes et Donatos dicti monasterii uallis-Bone, promittens quandocunque ipsis uenire placuerit, ipse et monasterium eos benigne suscipiat et pertractet tanquam alios confratres dicti monasterii, et prouideat ipsis in uictu et uestitu, et calceamento secundum monasterii possibilitatem. Scribebat B. de Sclannola notarius domini Raimundi Berengarii comitis Prouincie.Â«

Sed et Necrologium Sandionysianum expressis uerbis: Â»u Kal. Februarii, obiit Girardus monachus ad succurrendum; et XI Kalend. Nouemb. obiit uincentius  monachus ad succurrendum.Â« Martyrologium Corbeiense: Â»Pridie Idus Ianuarii, obiit Walterus monachus nostre congregationis ad succurrendum.Â« Item: Â»XuII Kalend. Febr. obiit Odoardus monachus nostre congreg. ad succurrendum.Â« Mortuologium Sancti Andree iuxta Auenionem: Â»Iu Idus Ianuarii, obiit domnus Isuardus, domnus de Bareto, monachus ad succurrendum,Â« Denique: Â»III Nonas Nouemb. obiit Rostagnus de Podio Alto miles, monachus noster ad succurrendum.Â« Sic et alibi.

Aliter uero monachos ad succurrendum usurpari me aliquando in antiquis membranis legisse uenit in mentem, nempe pro laicis morbo aliquo laborantibus, qui in monasteria uel ipsimet rogantes, uel a  monachis ob Dei amorem suscipiebantur; et iis succurrebant monachi inseruiebantque, et quascunque poterant res ad eorum solamen, commodabant, inde monachi ad succurrendum sortiti nomen. Duo inter quamplurima occurrunt exempla. In charta prioratus Sancti Aegidii de Medunta: Â»Odo Ruffini filius maxima egritudine uexatus suscepit habitum monachicum, etc., et monachus ad succurrendum effectus est. Chronicon Besuense: Wido miles de uilla que Eretas nuncupatur, decidens in infirmitate effectus est monachus,Â« etc.

 CAP. u.---Birro talari et nigro capite cooperto. Pro pileo birrum siue biretum hic sumi perspicuum mihi uidetur. uerba huic rei I. I Codic. Theodos. De  habitu quo uti oportet intra urbem, libro XIu, tit. 10: Â»Seruos sane omnium  aut birris uti permittimus, aut cucullis.Â« Statuta Cluniacensia anno circiter 1290 edita, cap. 53: Â»Permittitur 636 cuilibet religioso habere duas tunicas, etc., duo caputia cum duobus biretis, uno nigro et altero albo.Â« Me tamen non latet birrum aliud sonare apud grauissimos auctores, scilicet lacernam et palliolum. Consule Henric. Spelman in Glossario et Girardum uossium De uitiis sermonis, etc. Canonicus Laudunensis in Chronico ms. ita birrum exprimit: Â»Et ecce quidam in specie peregrini birro, id est ueste Hierosolymitana indutus,Â« etc.

 CAP. uI.---Apud Sanctum Medardum. In  abbatie Sancti Medardi Suessionensis Historia conscribenda operam ac studium collocat domnus Ildefonsus urayet, haud ignarus nostre congregat. presbyter; de hac ergo silemus.

 IBID.---Directis ad abbatem Sancti Nicasii ea tempestate Ioannem. Quis iste Ioannes ex subiecta Historie monasterii Sancti Nicasii epitome atque abbatum serie palam fiet. Utrumque ex sua ms. dieceseos Remensis Historia  lubenti animo deprompsit mihi ualde amicus domnus Guillelmus Marlot, maior eiusdem cenobii prior, doctor theologus, uir cum morum grauitate, tum eruditione singulari preditus.


 Monasterii Sancti Nicasii Remensis, ordinis Sancti Benedicti, initia et progressus.

Monasterium Sancti Nicasii, ordinis Benedictini, in urbe Remensi, clarum origine et progressu celebre habetur. uetus olim basilica fuit titulo Sancti Agricole, cui primo consecrata fuit, et Remensium archiepiscoporum sepultura insignis. A Iouino, Romane militie prefecto, anno 330, et deinceps illustris effecta beatissimi Nicasii nomine, sub Wandalica persecutione martyrii laurea donati, cuius sacratissima pignora ac sororis eiusdem Eutropie feliciter excepit anno 407, ut est apud Flodoardum lib. I, cap. 6.

In hac eadem basilica idem Fla. Iouinus fundator munificus quiescit, ex testamento sancti Remigii, quo pariter archiepiscopi in ea tumulati recensentur,  his uerbis: Â»Ecclesie Iouiniane tituli Sancti Agricole  solidos tres.Â« Hodie uisitur tumulus marmoreus Iouini tota Gallia celeberrimus in naui ecclesie, iuxta parietem tribus columnis erectus et prominens, in cuius anteriori parte egregio sculpta prostat effigies insignis cuiusdam equitis, leonem telo ferientis, et multorum satellitum seu seruorum circumstantium, cuius explicationem curiosam iuxta et eruditam dederunt Nicolaus Bergier Remus in doctissimo  opere uiarum imperii, ac dominus Tristan.

Quam uero eleganti structura idem Iouinus predictam basilicam construxerit codex manuscriptus sic indicat: Â»Est quedam ecclesia in suburbio Remensi  posita, miro columnarum ornatu, arcubus, auro et uitro lapillis interposito micantibus, a Iouino urbis Rome prefecto quondam glorioso fundata, etc., quam his uerbis aureo pretitulauit decore.Â« Ex Flodoardo:

Felix militie sumpsit deuota Iouinus
Cingula, uirtutum culmen prouectus in altum, etc.

De hoc Iouino preclare Ammianus Marcellinus, lib. Xu; Cassiodorus in Chronico, et Necrologium  Nicasianum septimo Septembris, qui anniuersarius dies eius obitus solemniter celebratur.

Quanta uero precelluerit dignitate uetus basilica Iouiniana, ex quo sanctorum martyrum pignoribus locupletata est, satis superque indicat Flodoard. cap. 17, lib. I, imo promiscue titulo Agricole et Nicasii colebatur a fidelibus, et abbatie nomine gaudebat primis his seculis, quamuis in ea non monachi, sed fratres clerici diuina officia persoluerent, ut ex Philippi primi Francorum regis diplomate, et ex cap. 8 Flodoardi abunde colligimus. Sed quamuis sensim, ut sors est rerum humanarum, forte clericorum incuria, decreuerit, per septingentos tamen annos usque ad Flodoardi tempora superstes mansit. At sub Henrico primo cum reuerendissimus  antistes Geruasius, ex episcopatu Cenomanensi ad sedem Remensem speciali prouidentia Dei euectus est, adeo erat uetustate attrita et imbribus deformata, ut tecta ac parietes undique corruerent, ueteri maiestate prorsus exstincta, quo fit ut predictus uenerabilis Geruasius uisa tam magnifici operis fabrica, ruinis undique fatiscente, in animum induxerit eam a fundamentis instaurare, quod et egregie prestitit assensu potentissimi regis Henrici primi, ac conatum eius regali magnificentia promouente Philippo primo, Francorum rege, cuius diplomatis precipua uerba hic prefigenda sunt.

637 Â»In nomine Dei summi et Saluatoris mundi Iesu Christi, Philippus diuina dispensante clementia Francorum rex.

 Â»Quoniam fouendis Ecclesiis Dei exaltandis et protegendis operam dare, regalis est excellentie, nosque ad hanc dignitatem diuina clementia sublimare dignata est, si qui pro earum incolumitate patimur, id eis, prout tempus exigit, regali nostra liberalitate debetur. Nouerit igitur fidelium nostrorum tam presens quam futura posteritas, Geruasium uenerabilem Remensem archiepiscopum, quamdam abbatiam in archiepiscopatu suo construxisse, et que suo labore et industria acquisita sunt, ut eidem nostre confirmationis scripto corroboremus, nostram regiam serenitatem sedulo postulare. Est enim ecclesia in suburbio Remensi posita, miro opere quondam a Iouino prefecto edificata, que in primordio archiepiscopatus sui, ab eo inuenta  est uetustate et incuria, magna ex parte consumpta. Et quia de nomine sancti martyris appellabatur, quanquam qui primo fundauerat, sub titulo eam Sancti Agricole condidisset, ob amorem Dei et sancti predecessoris sui, studuit que in ea omnino corruerant a fundamentis restaurare, que semirupta pendebant artificio quodam reintegrare, eam speciem noui operis ruinosam ecclesiam decentissime reformare. Ad hec refectorium, dormitorium, et cetera habitacula seruorum Dei usibus necessaria, que antea ibi nunquam fuerant, insigni opere superaddidit, fratresque sub abbate et regula Sancti Benedicti, Domino militantes ibidem congregauit, et reditus unde uiuerent sufficienter delegauit, etc.

 Â»Signum Philippi regis Francorum. Signum Geruasii archiepiscopi. S. Adelardi Suessionum episcopi. S. Ermendi Laudunensis. S. Rogeri Catalaun. S. Balduini Nouiomen. S. Widonis Beluacen. S. Leiberti Camerac. S. Walteri Melden.

Â»Actum Remis anno Incarnationis millesimo sexagesimo sexto, Philippi regis septimo, Geruasii archiepiscopi nono, in ecclesia sanctorum Agricole et Nicasii martyrum, Iu Kal. Octobris.

Â»Balduinus cancellarius ad uicem Geruasii archiepiscopi subscripsit.Â«

Ex ueteri etiam manuscripto discimus illustrissimum Geruasium archiepiscopum, recentem a se edificatam ecclesiam, quam nuper reliquiis beati Nicasii ab urbe Tornacensi postliminio reportatis,  ditauerat, consecrasse quinto Kal. Octobris, ac in ea nouam abbatiam monachorum Benedictinorum instituisse, quam amplis possessionibus, et innumerabilibus diuitiis, quandiu uixit, studuit exornare, sed filios proprios non habentem extraneis procuratoribus utriusque conditionis monachis compulsum fuisse committere, etc. Quibus uerbis liquet Geruasium, nullum abbatem creasse  sed nomen abbatis sibi tanquam fundatori reseruasse , sed eo obeunte onus, legitimum ductorem non habentes, ad propria loca redeunt, possessiones a Geruasio relicte  a peruersis hominibus distrahuntur, et recens abbatia in tam infelicem statum redacta est, ut ipsa missarum solemnia, nemine in ecclesia existente qui hoc ipsum expleret, a forensibus sacerdotibus celebrarentur, hore etiam regulares a quodam iuuene nomine Ioranno, in eodem loco nutrito, recitabantur potius quam cantabantur; hunc statim abbatiali dignitate, et Romana purpura ornatum uidebimus.

Sed Rainaldo primo archiepiscopale culmen adepto post Manassem, qui sacra profanaque conculcauerat, noua lux regioni Remensium uisa est exoriri. Nam hic dispersa et exterminata congregans, et dissipata restaurans, uenerabilis Geruasii exemplum  secutus, inter alia prefatam ecclesiam Iouinianam ad pristinum statum reuocare conatus est; et profectus ad solum Aruernense in comitatu regis, monasterium Case-Dei adiit, nuper institutum a sancto Roberto, ac insignis tunc obseruantie sub uenerabili Seguino, beati Roberti fundatoris discipulo, et nacta occasione, predictum abbatem Seguinum summis precibus efflagitauit ut delectos sibi monachos concederet, cum experto rectore, ad regularem disciplinam in monasterio Nicasiano restituendam. Quod et obtinuit, ut ex charta eiusdem Rainaldi colligere licet. Â»uisum est nobis, et ut credimus, diuinitus inspiratum, uenerandum Seguinum abbatem monasterii, quod dicitur Casa-Dei, compellare, ut pro Deo laborem restituende ipsius  abbatie nobiscum susciperet, et ex sua congregatione fratrem ad preficiendum idoneum, aliosque in hoc ipsius cooperatores dirigeret, exorare,Â« etc. Hoc preclare ceptum Rainaldi confirmarunt Paschasius secundus, et Calixtus summi pontifices, concessa etiam monachis facultate eligendi abbatem in capitulo, a Remensi archiepiscopo consecrandum.

Sic igitur renouata regulari obseruantia uenerabilis ipse Seguinus regimen suscepit animarum, et suis quasdam discipulis imposuit obseruationes, a Casa-Dei mutuatas, ut ab aliis monasticen profitentibus tanquam tessera discerneret, quas multos annos 638 retinuerunt, donec languescente disciplina constitutionibus Gregorii IX, Nicolai Iu, et  Benedicti XII, partim a Cluniacensi ordine depromptis, et partim de nouo conditis, abbatie Remensis, et Senonensis prouinciarum reformate sunt. Habitus etiam Nicasianorum, quamuis in pluribus cum aliis conueniret, hoc peculiare habuit, quo dalmutiis de pellibus nigris, caputiorum loco, uterentur  et botis foderatis, ut aiunt, de nocte cum ad matutinas surgerent, cum quibus etiam post mortem sepeliebantur.

Porro uigente obseruantia regulari, et uirtutem monachis excolentibus, sensim ditescere cepit asceterium Nicasianum, factumque octo cellarum parens, et monachorum numerum satis copiosum aluit, quem abbas canonice electus additis sub se quatuor decanis, seu prioribus claustralibus, laudabiliter  rexit usque ad moderna tempora, cum sublatis electionibus ordo monachicus per totam Galliam pessum abiit, ac regularis obseruantia, maxime in campestribus locis, neglecta est. Quam tamen a sexdecim annis seniores monachi, pro ea propensione animi quam habent erga sanctam regulam, summo studio renouare conati sunt, euocatis reuerendis Patribus congregationis Sancti Mauri, quibus, non ui coacti, sed ingenua et simplici caritate, ecclesiam sacris supellectilibus refertam, omnes reditus claustrales, et iura, que hactenus illesa conseruarant, paucis omnino contenti cesserunt, ut sarta tecta in perpetuum tueantur; hinc factum est ut abbatia Nicasiana, que hactenus independens ab origine exstiterat, exemplo regalium abbatiarum  regni Francie, in omnibus innouata, huic congregationi, auctoritate summi pontificis erecte, unita sit, cui prosperum et felicem successum precamur. Ceterum.


Abbates prefuerunt hac serie.

I. Geruasius, fundator illustris et primus abbas, rexit monasterium per externos procuratores quandiu uixit, ut erat consuetudo huius seculi. At incerta quedam abbatum series nobis Remigium quemdam, et post hunc Albericum, et Henricum ex claustro Remigiano emendicatos obtrudere conatur, sed ficta et fabulosa est, cum obeunte Geruasio, non tam monasterii facies immutata sit, quam dissipata congregatio, et incuria uel recessu procuratorum,  nulli permanserint, qui regere uel regi possent.  Sed et monasterium amplis possessionibus a fundatore ditatum instar cornicis Horatii exutum et spoliatum est, Manassis, ut credo, in sedem Remensem post Geruasium intrusi, omnia late depopulantis tyrannide, sub quo pariter cenobium Remigianum eadem persecutione pressum, legitimum abbatem nancisci non potuisse, ex epistolis Gregorii uII discimus, multo minus aliis prouidere. Adde quod Guibertus de Nouigento, de posteriore Henrico uerba faciens, trium abbatiarum pastorem nominat, Sancti Remigii, scilicet Humiliarensis, et Nouigenti, at nusquam Sancti Nicasii, quod non tacuisset. Dies obitus Geruasii archipresulis, Iu  Iulii in Nicasiano Necrologio legitur, quo die anniuersarium solemne a monachis celebratur 1068.

II. B. Seguinus ex abbate Case-Dei, fit primus abbas regularis Sancti Nicasii, anno 1086. Fuit is discipulus sancti Roberti, quem Rainaldus I Remensis archiepiscopus euocauit, cum duodecim religiosis, ut Benedictinum ordinem restitueret, ex charta eiusdem Rainaldi.Memoratur in chartulario Sancti Theodorici, anno 1093, quod abdicans, Casam-Dei reuersus est post septem annos regiminis, eique suffectus.

III. Nicolaus I, etiam ex monasterio Case-Dei, et beati Roberti discipulus, legitur pariter in chartulario asceterii beati Theodorici prope Remos an. 1093.

 Iu. Ioannes I, ex eodem claustro selectus memoratur apud Guibertum de Nouigento. Hic uix adepto regimine in terram sanctam profectus est, cum aliis abbatibus, eremitis, et reclusis, qui domiciliis suis non satis sapienter relictis, ire uiam perrexerunt, ait Ordericus uitalis De itinere Hierosolymitano.

u. Guido I, pacificauit cum Nicolao domino de Rumigni, pro decimis eiusdem loci anno 1100. Huic Manasses II, archiepiscopus Remensis, decimas Montis ualesii concessit instrumento confecto, uI pontificatus, quod sic incipit: Â»Curam nos gerere pauperum, et episcopalis exposcit sanctitas, et anime simul inuitat utilitas, quatenus iuxta Apostolici uocem, sic illorum inopiam nostra suppleat  abundantia, ut ex illorum abundantia nostra in futuro suppleatur inopia .Â« Prefuit quatuor annis.

uI. Iorannus in monasterio Sancti Nicasii a pueris educatus, et tenaciter obseruantie regulari adherens, etiam post obitum Geruasii, meruit ob preclaras ingenii dotes, et singularia merita, ad prepositure dignitatem primo, tum ad abbatialem promoueri, quam sic laudabiliter gessit, ut aliis esset recte uite speculum, et salutifere conuersationis exemplum. Hunc Rainaldus archiepisc. 639 uocat Â»uirum sanctitatis merito omnibus bonis imitabilem.Â« Eo regente, ex asceterio Nicasiano insignes uiri prodierunt, ad regularem disciplinam longe  lateque propagandam; inter quos memorantur: Drogo prior claustralis, qui expulsis monialibus e monasterio Sancti Ioannis Laudunensis, tempore Bartholomei episcopi, coloniam monachorum in earum locum inuexit, quorum ipse ductor fuit et primus abbas, tum cardinalis Ostiensis, cuius exstat epistola De sacramento Dominice passionis, tom. II Bibliothece Patrum; Simon reparator lapse regularitatis in monasterio Sancti Nicolai de Bosco, cuius meminit D. Bernardus epist. 83; beatus Arnulphus, postea monachus Cisterciensis apud Signiacum; Godefridus item prior S. Nicasii, agentibus Calixto II et Ludouico uI; Francorum rege, translatus ad S. Medardum Suessionensem, pro statu regule reparando. De quo etiam S. Bernardus  epist. 66, et alii plures. Multis etiam auxit bonis monasterium Iorannus, multis altaribus, cellis, seu prioratibus, tam in hoc regno quam in Flandria; sed tandem maiori deuotione intrinsecus tactus abdicauit, et ordinem Carthusianorum ingressus est an. 1138, ut habent ms. Montis Dei, ubi se tam preclare gessit, ut in numerum purpuratorum coaptatus fuerit ab Innocentio secundo.

uII. Nicolaus II, legitur in chartulario anno 1139. Hic fauente beato Bernardo obtinuit prioratum beate Marie Castri Porciani, anno 1143, obiit 28 Septemb. 1144, post quindecim annos prelationis. Iacet in prioratu de Finia prope insulas.

uIII. Guillelmus interfuit translationi reliquiarum sancti Gibriani, apud Sanctum Remigium, sub Samsone  archiepiscopo, mense Aprili 1145. Rexit in omni doctrina et bonitate tribus annis, ut legitur in Necrologio, 21 Iulii.

IX. Ioannes II recepit bullam Eugenii III, pro unione prioratus Castri Porciani. Obiit 1 Octob. 1158. Iacet prope altare pulchre capelle, dicte la uerde, sub tumulo lapideo.

X. Guido II. Ex monacho Remigiano. uide Sirmondum in Notis ad lib. u Petri Cellensis. Hic contraxit societatem cum Remigianis, et uiam uniuerse carnis ingressus est 5 Octob. 1179.

XI. Pontius memoratur undecimo Iunii in necrologio; et prefuit duobus annis. Huius nundum dumtaxat nomen inuenio.

 XII. Reginaldus electus rite et solemniter a confratribus religiosis, anno 1181. Ei confirmat priuilegia Clemens III, et obtinuit unionem prioratus Berbacensis. Abdicat anno 1193; iacet in capitulo.

XIII. Galterus, post abdicationem precedentis electus, fuit uite et doctrine uenerabilis, cuius fama per totam percrebuit Prouinciam, quem apud nos sua loquuntur opera, ex epistola fratrum Sancti Amandi in Pabulo, qui et illum statim in abbatem postularunt; unde paucis annis prefuit.

XIu. Hardericus nominatur in societate inita cum reuerendis fratribus Sancti Amandi, 1193. Hic etiam sponte abdicauit, post tres annos prefecture.

Xu Drogo, Dei amore flagrantissimus ac litteris liberalibus apprime eruditus, anniuersaria benefactorum  ac precedentium abbatum in Necrologio conscribi curauit, ut monachi ipsis satisfaciendis serio incumberent; sed cum iustitie consulit prolixiores cantus inducendo, ac pensum diuinum augendo, ansam prebuit remittendi regule obseruantiam. Hic renouauit societatem cum Remigianis, et obiit 18 Nouemb. 1221; iacet in capitulo.

XuI. Simon de Lions instaurauit ecclesiam eo schemate, quo nunc non sine admiratione conspicitur, in forma crucis, longam pedes 305, latam 130, altam a pauimento ad fornicem 95, columnis seu pilis suffultam 28; uitreis fenestris incomparabilibus ex dono regum et procerum decoratam, choro uario marmore strato, in quo sunt sedilia ex utraque parte 76. Simon prefuit octo annis. Iacet in claustro iuxta  capitulum.

XuII. Simon II, de Dampierre, nobilissimis parentibus, rexit duodecim annis. Hic obtinuit licentiam augendi numerum monachorum usque ad sexaginta ab Innocentio Iu; iacet in capella claustri. uerum deficiente primo religionis ardore, regula nouis constitutionibus uallata est a Gregorio IX, anno 1233, et posthac Nicolao Iu, et Benedicto XII. Quibus priores adaucte, aliam uiuendi normam pepererunt. Imo et habitum diuersum, ut opinor; nam preter usum bireti etiam almutiis nigris caput texerunt; quod Clemens u confirmat his uerbis: Â»Almutiis caputiorum loco contenti sint monachi.Â«

XuIII. Simon III, de Marmoustier, benedicitur ab episcopo Suessionensi, sede archiepiscopali uacante,  anno 1242. Hic confirmationem immunitatis a gestis et procurationibus obtinuit a reuerendissimo Thoma de Beaumets archiepisc. anno 1249, et post 14 annos regiminis fato functus est 5 Nonas Iulii 1254.

XIX. Gerardus de Cernay, uel Cerny. Ei confirmauit priuilegia Alexander Iu, et concedit, ut festum beati Nicasii solemniter celebretur, tam a clero quam a populo in prouincia Remensi, Innocentius permittit, 640 ut religiosi possent succedere bonis paternis, nec possent excommunicari, aut prohiberi celebrare diuina officia tempore interdicti ianuis clausis. Gerardi tempore lis mota est, pro conseruatione clauium porte ciuitatis, que  Sancti Nicasii dicebatur. Obiit 17 Maii 1263.

XX. Milo Croissart eligitur a Ioanne de Courtanaio archiepiscopo Remensi, sine preiudicio iurium et libertatis monasterii, ut ipse declarat in charta proprio sigillo munita. Prefuit quinque annis, et obiit 26 Octobris 1269.

XXI. Ioannes III dictus de Sancto Ferreolo prefuit unico anno. Notatur in Negrologio 21 Augusti.

XXII. Guibertus administrationem sumpsit 1270; hic excepit Philippum et Mariam reginam in suo monasterio, quibus ualde charus erat. Recognouit abbatiam esse in guardia, seu protectione archiepiscopi 1284; obiit post 18 annos regiminis, iacet in capella claustri.

 XXIII. Odo le Plat, Remus canonice et solemniter electus, benedicitur a Petro archiepiscopo, qui eius electioni consenserat. Theobaldus dux Lotharingie ei hominium facit in ecclesia Sancti Sulpitii de Ruminiaco, pro feodis a monasterio dependentibus. Cepit anno 1289; desiit uero 1297. Iacet in capella Sancti Quintini.

XXIu. Aegidius I, de Landre, rexit duobus mensibus cum dimidio, Sepultus in capella dicta la uerde, 1298.

XXu. Rogerius in uiuis agebat anno 1299; legitur in processu Nicasianorum, pro iure tuendi chorum in supplicatione ad sanctum Mauritium. Iacet in capella Sancte Marie dicta de Coucy. Eo autem e uiuis sublato.

 XXuI. Aegidius II de Monte Cornuto, ex gente Castilonea, eligitur anno 1303. Societatem contraxit cum monasterio S. Petri Catalaunensis 1310. Dominus Castiloneus, comes Castri Porcensis et conestabularius Francie, ei hominium facit pro feodo de Rumigni, propter Mariam sponsam suam anno 1313. Ipsius tempore Robertus de Courtenais recognouit reliquias sancti Nicasii per aperturam capse, presente Rogerio Sancti Remigii abbate. Iacet in capella Sancti Quintini, decorata insignibus Castilonee familie, et Barrensis, in uitreis.

XXuII. Philippus la Coque eligitur an. 1316. uir ingentis animi, et summe prudentie; ei hominium facit Ferricus dux Lotharingie, pro feodis de Rumigni, in uico Remensi, dicto le Barbastre 1318,  postquam declarasset prestari debere in burgo de Rumigni. Philippus contraxit societatem cum capitulo Remensi, in qua modus incedendi in processionibus publicis prescribitur. Memoratur in Historia Leod., fol. 384. Uniuit prioratus de Ham, et de Betencourt mense abbatiali; anno 1346 senio confectus abdicauit. In sacello Sancte Eutropie sepultus, anno 1348.

XXuIII. Guido Morel. Ioramentum prestitit ecclesie Remensi post suam electionem, 8 Decembris 1349, et iura monasterii generose tuitus est, ac possessionem reliquiarum sancti Nicasii aduersus capitulum Remense. Obiit 5 Ianuarii 1363, et in capella de Couciaco, seu beate Marie de Letitia sepelitur.

 XXIX. Petrus Cocquelet abbatiam adeptus per resignationem prestitit obedientiam archiepiscopo, 6 Maii 1364. Ei Urbanus u confirmauit priuilegia monasterii. Iacet in capella de Couciaco post 17 ann. regiminis. Eo uero hominem exuente,

XXX. Guillelmus de Illiniis ex abbate Sancti Basoli per gratiam exspectatiuam promouetur 1381 et post octo annos prefecture fit episcopus uiuariensis, omissus a Claudio Roberto. Nominatur in consilio regis anno 1398. In Historia Montmorenciaca apud Andream Duchesne.

XXXI. Iosserandus de Illiniis, per resignationem precedentis prefuit tribus annis; mortuus 28 Decembris 1392.

 XXXII. Simon Maubert Trecensis; obedientiam archiepiscopo uouit mense Ianuario 1392 quo et benedictionis munus ab eodem consecutus est. Huic Florentia de Ribemont, domina de Chini, et de Germigni, hominium fecit pro feodis ex monasterio dependentibus, in presentia Guillelmi Fillastrii uicarii generalis 1398. Obiit 19 Ianuarii 1405. Iacet in capella Beate Marie, dicta la uerde, retro maius altare.

XXXIII. Aegidius III, Iennart, obedientiam prestitit Ecclesie Remensi, 24 Martii 1406, more Gallico. Obiit Parisiis 18 Martii 1408.

XXXIu. Nicolaus Duchet ex preposito Sancti Remigii, et abbate Sancti Basoli, obtinuit unionem prioratus de Finia, in fauorem mense abbatialis et  conuentus. Fato functus 22 Decembris 1430. Iacet prope sacrarium in naui ecclesie ex Necrologio.

XXXu. Iacobus I, Gueulart, canonice electus in capitulo, iuramentum solitum de obedientia prestanda Ecclesie Remensi edidit 28 Iunii 1430. Iudex delegatus a summo pontifice, pro litibus dirimendis inter curatos urbis Remensis, et religiosos mendicantes. Rexit 21 annis, sepultus 19 Aprilis 1451. Post decessum ipsius conflictus emersit inter officiarios regios, et bailliuum archiepiscopi, 641 pro Guardia seu protectione bonorum temporalium monasterii.

XXXuI. Iacobus II, Champion, rexit undecim annis cum quatuor mensibus, 15 Septembris 1462 mortuus. Post obitum eius Guillelmus Bouille canonicus  Nouiomensis obtinuit abbatiam in commendam, per litteras apostolicas, quibus scabini urbis cum monachis intercesserunt, ut ex Actis capituli ecclesie cathedralis constat 14 Februarii 1465. Post hunc Richardus de Longueil cardinalis Constantiensis possessionem cepit uirtute litterarum per gratiam exspectatiuam obtentarum, sed resignat in fauorem sequentis.

XXXuII. Ioannes Iu, Iacquier, per resignationem seu spontaneam demissionem cardinalis, quem iterum Nicolaus Bouille protonotarius et decanus Nouiomensis, turbat in pacifica possessione, sed ipse confirmatur a Paulo II, 1467. Hic societatem iniuit cum monachis Sancti Cornelii Compendiensis 1471. Obiit 14 Iulii 1483, sub tumulo Aegidii de  Montcornet sepultus.

XXXuIII. Ioannes u, Fransquin, thesaurarius, et doctor in decretis, canonice eligitur mense Augusti 1483; sed turbauit eum per annum Robertus Lescot uicedominus ecclesie Remensis. Obiit 2 Iulii 1500, post 17 annos regiminis. Iacet in sacello beate Marie, dicto la uerde, nunc Boni Nuntii. uacauit abbatia tres menses.

XXXIX. Ioannes uI, Willemet, Retellinus, uirtutis et doctrine commendatione clarus, ecclesiam multis ornamentis decorauit, pulpitum erexit, et reditus sufficienter reliquit pro anniuersario die obitus celebrando, decimo Octobris 1521. Sepultus in medio chori iuxta aquilam eneam.

 XL. Iacobus III, Ioffrin, ultimus abbatum regularium, a multis turbatur in pacifica adeptione dignitatis abbatialis, quam retinuit duntaxat per decem annos, nunquam satis laudandus pro iis que preclare gessit in augmentum monasterii. Dies obitus 13 Ianuarii perenni anniuersario celebratur 1530.


Abbates commendatarii.

XLI. Carolus des Ursins, protonotarius, et archidiaconus Campanie, in ecclesia Remensi, nominatur a rege secundum Concordata; rexit per 38, et tandem abdicat, permutatione facta abbatie, cum prioratibus Sancti Petri de Couciaco, et Sancti Theobaldi.

XLII. Claudius de Guise monachus Sancti Dionysii  in Francia. Iuramentum prestitit Ecclesie Remensi mense Decembri 1568. Hic eadem abbatialem ampliauit; sacristiam multis ditauit ornamentis; factus postea abbas generalis Cluniacensis obiit 23 Martii 1612.

XLIII. Franciscus de Paris a Lotharingia, prefectus regius nominatur a rege 1612, sed nusquam possessionem canonicam adeptus est, prematura morte sublatus 1 Iunii 1614.

XLIu. Daniel de Hottemant, uite merito et prudentia uenerabilis, possessionem iniit mense Aprili 1616, resignat in fauorem Henrici a Lotharingia 1626, ac Patrum Oratorii sodalitio pacatioris, tranquilliorisque uite amans, sese addixit, ubi et mortuus est anno 1634.

 XLu. Henricus a Lotharingia possessionem cepit personaliter in capitulo mense Maio 1626. Eo probante, seniores monachi ueteris discipline aliquatenus lapse renouande gratia, duodecim Patres congregationis Sancti Mauri, ex regalibus monasteriis Sancti Germani a Pratis, et uindocinensi ab admodum reuerendo Patre superiore generali domno Gregorio Tarrisse, per domnum Columbanum Regnier uisitatorem Prouincie Francie missos, intra septa monasterii humanissime ac liberaliter exceperunt. Cui rei serio per totam Galliam incumbunt, ac edificiorum restaurationi, que passim imbribus ac gelu, seu etiam uetustate et commendatariorum incuria deformata iacebant.

 Post abdicationem Henrici a Lotharingia anno 1643, Ludouicus XIII Francorum rex abbatiam Sancti Nicasii uniuit capitulo sacre ac regalis capelle urbis Parisiensis, in locum regalium, que percipere solebant post obitum episcoporum regni; et sic hactenus abbatum catalogi finis erit. Sed quid iuuat tot illustrium uirorum nominibus catalogos monasteriorum onerari, cum studio potius uigilantis pastoris optime uiuendi norma floreat, quam eorum inutili ac fastuoso stemmate. Hactenus idem qui supra Guillelmus Marlot.



AD LIBRUM TERTIUM.

 CAP. II.---Preterea Helinandus, etc. Canonicus Laudunensis in Chronico manu exarato: Â»Anno Domini 1095 Elinandus episcopus ecclesiam  S. Ioannis in Burgo, quondam abbatiam monialium, ad unius sacerdotis administrationem reductam, prebendis duodecim insigniuit.Â« Deinde paulo post: Â»Elinando successit Ingelrannus in episcopatu.Â« Sepultus iacet in ecclesia S. uincentii Laudun.

 CAP. III.---Ingelrannus scilicet Botuensis. Consulendus Andreas Duchesne Hist. Codiciac. lib. uI, cap. 2; 642 et probat. pag. 317 et seq. qui complura ex Guiberto nostro mutuauit.

 IBID. Rogerii comitis Porcensis. De quo Historia Luxembourg. auctore iam producto Duchesnio, pag. 34; et probat. pag. 36, 38.

 IBID. Godefredo comiti. Idem Duchesne locis citatis.

 CAP. Iu.---Gualdericum eligunt quemdam  regis Anglorum referendarium. Ita canonicus Laudunensis ubi supra, an. 1112. Â»Waldericus, inquit, fuerat Henrici regis Anglorum cancellarius, uir insolens, in litteratura nil ualens omnino, litteratos despectui habens, milites super omnes diligebat; proteruus fuit pariter et presomptuosus.Â«

 IBID. De curia contra canones expetitur. Can. 1 et 2, dist. 51, precipue can. 3, sed iuuerit audire Hadrianum PP. Lad Constant. et Irenem scribentem, multo post med. Â»Nimis iterum turbati, ac conturbati sumus, quia ex laicorum ordine, et imperialibus obsequiis deputatus, repente ad patriarchatus culmen electus est, et apocalligus contra sanctorum canonum censuram factus est patriarcha, et, quod dicere pudet, et graue tacere est, qui regendi  adhuc et docendi sunt, doctores nec erubescunt uideri; nec metuunt ducatum animarum impudenter assumere, quibus uia in omnibus ignota doctoris est. Quod quam prauum, quamue sit temerarium, seculari ordine et disciplina monstratur. Nam dux exercitus nonnisi labore et sollicitudine eligitur, quales animarum duces esse possint, qui in episcopatus culmen immatura cupiunt festinatione conscendere?Â« etc.

 IBID. Solus magister Anselmus, etc. Laude prosequitur Anselmum, canonicus ille sepius in medium prolatus, eius designans obitus annum 1117. Â»Magister Anselmus nominatissimus Laudunensis decanus, in litteratura suis temporibus nulli  secundus, morum honestate, et consilii maturitate uenerabilis obiit. Hic utili stylo, et solerti industria inter cetera opera sua, etiam Glossas marginales et interlineares in psalterio de authenticis expositionibus elimata breuitate ordinauit.Â« Tribuuntur pariter ipsi commentaria in Cantica, et in Apocalypsim, que a nonnullis B. Anselmo Cantuariorum archiep. inscribuntur.

Reperi et epistolam ad abbatem S. Laurentii Leodiens. que ex illa ingenti manuscriptorum bibliothece Beccensis clade euasit; hanc carie labefactam, ne cum aliis depereat in lucem damus.


Epistola magistri Anselmi.

Â»uenerabili abbati H. de Sancto Laurentio ANSELMUS humilis filius Laud. Ecclesie salutem. uidendum  est, domine,Â« etc. uide inter Opera Anselmi Laudunensis ad an. 1117.

643-6 Ita eruditissima Anselmi epistola, que diutius tenebras, utpote lectu dignissima, pati non debuit.

Quam turpiter hallucinentur, qui hunc Anselmum monachum uolunt, ex superius allatis, et iis que scribit Guibertus, relinquitur haud ullus dubitandi locus: errandi autem ansam prebuere plures hoc Anselmi nomine, eadem tempestate insigniti; nempe Anselmus Cantuariensis, cuius ille auditor exstitit, et Anselmus ex abbate S. uincentii Laud. episcopus Tornacensis.

Tumulatus fuit magister Anselmus in San-uincentiano templo. Epitaphium sepulcro insculptum refert Andreas Duchesne, not. ad Abelardum pag.  1163, qui et pluribus laudat eumdem Anselmum ibid. et pag. 1147, corrigendus tamen est in citatione historie canonici cuiusdam, reuera etenim auctor germanus a nobis euulgatur Hermanus monachus. uide Appendicem ad uite Guiberti lib. III.


Decanorum Laudunensis Ecclesie catalogus.

Quandoquidem de Anselmo decano Laudunensi attigimus nonnulla, et Guibertus ipse atque Hermanus plerisque in locis eumdem mire laudant, et de Ecclesia Laudunensi multa attexunt, haud erit otiosum catalogum eiusdem Ecclesie decanorum maxima parte ab docto Antonio Bellotte, qui nunc dierum decanatus preclare gerit onus, ex antiquis schedis collectum, ex chartulario potissimum quod Iacobus de Trecis canonicus et archidiaconus Laudunens.  postmodum ad summam Ecclesie prefecturam, sortitus Urbani Iu nomen, est euectus, confici curauit, nostris obseruationibus more nostro concinnatum accensere.

Sed uero cum nulla prorsus uetustiorum monumentorum Ecclesie Laudunensis uestigia reliquere ciues, dum more duellium, cede, sanguine, atque igne uniuersam prope ciuitatem destruxere, uastauere, quemadmodum posteritati, Guibertus De uita sua, lib. III, et Hermanus lib. uI De miraculis S. Marie Laudun. ubi supra, tradidere: non hic moramur antiquiora, sed medie etatis duntaxat scripta in texendo decanorum prefate Ecclesie catalogo uestigare, nempe exordium a celebri illo magistro Anselmo capiemus.

 I. Anselmus decanus et archidiaconus quem sic commendat Guibertus abbas, Bartholomeum episcopum Laudun. alloquens proemio ad Geneseos moralitates: Â»Indidit tanto Deus capiti duos oculos sideribus clariores, dum a dextris habes Anselmum totius Latini orbis magisterio predicatum, cuius tam sincera est in Scripturarum ac fidei assertione seueritas, ut plures ueros suis probetur documentis fuisse catholicos, quam instituisse potuerit erroneus quispiam temporis huius hereticos; altrinsecus Radulphum,Â« etc. Et lib. III De uita sua, pag. 498: Â»Magister Ansellus uir totius Francie, imo Latini orbis lumen in liberalibus disciplinis, et tranquillis moribus.Â« Plura in hunc modum idem auctor loci  citati pag. 505 et alibi. Item Hermanus lib. I, pag. 528, et lib. III, pag. 558, multis laudibus Anselmum cumulat. Anselmi doctrinam magnificat Rupertus Tuitiensis libro de Omnipotentia Dei, cap. 1, de Anselmo loquens his uerbis: Â»Anselmus Laudunensis Lucifer,Â« etc.; et cap. 26: Â»Ille cuius fides et scientia pre ceteris bono hactenus cum odore in Ecclesia Christi fructificat, Laudunensis Anselmus sua illos, ut ueraciter comperimus, auctoritate corroborat,Â« etc. Denique lib. I in regulam Sancti Benedicti, ante medium; in Galliam uenisse, quo sese inter atque Guillelmum Catalaunensem episcop. de libera Dei uoluntate conferrent; sed Anselmum  ubi pedem in Laudunensem  ciuitatem intulisset, Â»ultimum trahentem spiritumÂ« reperisse, innuit.

Denique Anselmum ferunt summa animi demissione episcopatum Laudunensem strenue recusasse.

Subscripsit charte Bartholomei Laudunensis date anno 1113 apud Hemereum Auguste uiromand. illustr. pag. 140. Â»Ego Ansellus S. Marie Laudunensis cancellarius relegi et subscripsi.Â«

E scholis Laudunens. rectore Anselmo, permulti eximia doctrina, sapientia, qui Galliam illustrarunt, prodiere; quos inter Petrus Abelardus, Guillelmus de Campellis archidiac. Paris., post episcopus Catalaunens., Albericus Bituricensis archiepiscopus, Guillelmus Cantuariens. archiepiscopus, Gilbertus  Porretanus Pictauensis episcopus, Algarus siue Algardus Constant. episcopus.

In prefectura scholarum successit Radulphus Anselmi germanus, ut testis est Hermanus lib. III, cap. 4: Â»Post paucos dies  uir Dei Norbertus Laudunum ueniens scholam magistri Radulphi, qui germano Anselmo defuncto successerat, ingreditur,Â« etc.

II. Guido seu Wido de Anco, in Anselmi locum suffectus est: Â»Aetate quidem iuuenis, sed moribus senex,Â« refert historia manuscripta. Item: Â»dum esset decanus castitatis amator, et ecclesiastici officii assiduus frequentator.Â« Decanus pariter et archidiaconus fuit. Ipse  Â»fecit ut supprimeretur munus quoddam prepositi, quod magno oneri esset ipsi Ecclesie.Â«

Abbatie Sancti uincentii Laudunensi quedam contulit ad hunc modum. Â»Ego Wido sancte Laudunensis Ecclesie decanus, et totus conuentus, etc. Notum facimus, etc., quod cum in territorio uille nostre, quam Brisseium uocant, uersus Mechaniam, in loco ubi dicitur Report, terram incultam haberemus, Anselmo abbati et monachis S. uincentii qui in ipsa Mechania curtem unam habent, de terra illa duas carucatas ad omnes rigas ad terragium none gerbe, ita libere, sicut et ipsi obtinebamus, perpetuo iure concessimus; et quoniam prefata B. Martyris Ecclesia specialiter Ecclesie nostre filia esse dignoscitur,  et nos ipsi in ipsa sepeliri tenemur, concessimus eiusdem Ecclesie fratribus quidquid in Ecclesiis nostris hactenus acquisierunt, et deinceps acquirent, et quidquid episcopi Laudunenses eis contulerunt, uel in posterum conferent, libere possidendum. Actum in capitulo nostro, anno Domini 1139.Â« Ita chartularium.

uerum cum sanctitatis eius et doctrine fama ubique personaret, ad episcopatum Catalaunensem anno 1140 aut 1142 assumitur. Hermannus qui supra lib. III, cap. 352.

III. Gualterus de Mauritania anno 1152. Hic, exemplo Ludouici uII regis Francorum, qui ius omne quod in Molendinum d'ArgentrÃ© habebat, ecclesie Premonstratensi dederat, cum capitulo suo ius quoque  suum in predictum Molendinum contulit, ea potissimum de causa, Â»Quod dicta ecclesia Premonstratensis ab ipsis decano et capitulo procreata esset, et in medio sue domus ut filia maneret.Â« uerba donationis anno 1149 facte.

Ipse etiam capitulumque ea bona concessit, que Premonstratensis abbatia possidet in ualiscurto; quod patet ex hisce litteris anni 1153.

Â»In nomine sancte et indiuidue Trinitatis. Quia nature mutabilis exigente defectu, generatio preterit et generatio aduenit, sitque ut uetustas obliuionem, obliuio confusionem pariat et contentionem, necessarie mos inoleuit ut beneficia uel possessiones ecclesiarum scripto tradantur, et transmittantur ad notitiam posterorum. Ea propter ego Galterus Dei  gratia Sancte Marie Laudunensis Ecclesie decanus, totusque capituli nostri conuentus, notum fieri uolumus, tam futuris quam presentibus, quod contulimus ecclesie Premonstratensi sub annuali censu alodia de ualescurt cum appenditiis suis, scilicet silua de Mesloi, et cultura que est in confinio de Landerfai, et ceteris omnibus pertinentiis, et altaria cum dotibus suis, et decimis, tam in territorio de Moncels quam de Murci et de ualescurt, et in eisdem locis impositionem sacerdotum idoneorum, quos uidelicet in presentia nostra adducent ipsique fidelitatem nobis facient, quod iustitias nostras, tam proprias quam communes, pro posse suo tenebunt; ea siquidem conditione, quod eadem Premonstratensis  Ecclesia persoluet nobis singulis annis circatas in synodo de Murci et de ualescurt, et septem modios, et quatuor galetos frumenti, et modium unum pisorum ad mensuram in ciuitate Laudunensi eo tempore quo hec acta sunt currentem; quod utrumque sine diminutione uel augmentatione seruabitur. Hoc autem frumentum tale soluitur quale in duobus, uel tribus, aut pluribus mercatis, uno nummo minus ualeat cariore, reperitur. Pisa quoque denario uno minus ualentia carioribus persoluuntur. Terminus uero persoluendi est a festo Sancti Remigii usque ad mediam Quadragesimam, infra quem terminum, quocunque die, uel tempore uoluerint aut potuerint, soluent, et apud Laudunum ad cellarium  nostrum cum propria uectura conducent, ipsique conductores duo ad currum, unus ad rhedam, ea die si in refectorio comederimus uictum a nobis accipient. Persoluuntur etiam nobis annuatim a prefata Premonstratensi Ecclesia quinque solidi bone monete, pro quadam portione terre illius que prescripta est, de qua inter nos et monachos Sancti uincentii querela aliquandiu habita, et sub adnotatione eiusdem census fuerat terminata. Sciendum preterea inter nos conuenisse quod si monachi Sancti Nicolai de Pratis terram de Tuscis, quam a nobis censualiter tenent, renuntiauerint, Premonstratenses sub eodem censu quo et illi, uiginti scilicet galetis frumenti ad mensuram Laudunensem, eam accipient. Si quis igitur eos super his inquietauerit, qui iustitiam  subterfugerit, nos pro eorum liberatione, etiam usque ad Remensem curiam cum eorum expensis laborabimus, et si longius ire necesse fuerit, consilium et auxilium sine expensis nostris exhibebimus. Si uero malefactorum audientiam subterfugerit, nos cum eis eamdem iustitiam quam de propriis nostris redditibus facere consueuimus, exsequemur. Quod ut ratum et inconuulsum permaneat, et prius quidem per nos predicta alodia sub presentia et testimonio circummanentium terminauimus et ecclesie Premonstratensi assignauimus. Quorum nomina hec sunt: Bernardus uillicus de Monceles, Wibertus filius Constantii Siuuart, Paganus de Derci, Odo Aldent, Herbertus de Boisnero et de Parem, Odo miles, Robertus uillicus, Richardus et filius eius, Terricus  Wascelinus; ac postmodum chirographi conscriptione, et legitimarum testium utriusque capituli adnotatione, nec non etiam utriusque sigilli impressione, presentem paginam communiri fecimus. Signum Walteri Laudunen. episcopi. S. Richardi, etc. Et actum Lauduni, anno Incarnati uerbi millesimo centesimo quinquagesimo tertio, indictione prima, epacta uicesima tertia, concurrente tertio.Â«

Dedisse et alia quedam monasterio Sancti Nicolai de Silua, eodem decanum agente, capitulum Laudunense, notant ueteres membrane ann. Domini 1151, 55, 56, 57 et 59 exarate.

uita functo Galtero de Sancto Mauricio episcopus Laudunensis electus Romam proficiscitur, atque  ibidem episcopatu 1155 inauguratur; Ioannes a Guisia lib. XXIu, cap. 3; Sigibertus, et Martyrologium Ecclesie Laudunensis.

Ne in posterum pro more nefando, que episcopatui acquisierat bona permulta, regia potestas usurparet, a rege Francorum Ludouico uII, hocce preceptum obtinet hac forma. Â»Ego Ludouicus Francorum rex, Galtero Laudunensi episcopo, eiusque successoribus in perpetuum; sollicitudinem quam uidentes gerimus pro Ecclesiis regni, post uite presentis decursum apparere uolumus posteris, in Laudunensi Ecclesia presul erat magister Galterus, qui longo tempore decanus illius exstiterat, et episcopis sui temporis quamplurima uiderat defecisse; exemplo decessorum suorum territus, et sibi precauens,  pontificalem insidens cathedram, dedit operam agriculture, etc. Actum publice Parisiis anno Incarnationis Domini 1158, regni uero nostri XXII.Â«

Interest episcopus concilio Turonensi anno 1163 celebrato ab Alexandro tertio summo pontifice, una cum Henrico suo metropolitano, minime uero cum Guillelmo, ut uult Robertus in Gallia Christiana; Guillelmus siquidem anno tantum 1177 ex Senonensi ad Remensem translatus est sedem; at concilium illud coactum anno 1163.

Gualterus anno 1173 nature concessit.

Iu. Liziardus prefecitur 1153 ut ex diuersis chartis colligo, quibus subscripsit ipse decanus ad annum usque 1168.

Inter alia isthec instituta uisere est: Â»Sancitum  est etiam quod nullus nisi personatum habuerit, aut uiginti quinque annorum fuerit, antequam subdiaconus sit, ad sedem subdiaconorum ascensum habebit. Ne autem huiusmodi institutio ab aliquo mutari uel infringi possit, sigilli nostri impressione, et approbantium subscriptione muniri fecimus. Signum domini Galteri episcopi, et Liziardi decani, etc. Actum Lauduni in capitulo, anno Incarnationis uerbi 1159.Â«

Illius opus est liber stallis incathenatus in inferiori parte chori, uulgo Ordinarius liber uocatus, in quo rite ordinantur que antiquitus ad ceremonias et officium diuinum eiusdem Ecclesie spectabant. Synodus Andegauensis ann. 1261 his uerbis: Statuimus  quod in singulis ecclesiis liber, qui dicitur Ordinarius, habeatur, in quo respiciunt sacerdotes singulis diebus ante uesperarum inceptionem, ut ipsas uesperas, matutinas, et officium diei sequentis faciant, et exsequantur iuxta ordinariam instructionem.Â« Ut est in libro decretorum Ecclesie Gallicane, collectore Laurentio Bochello lib. I, tit. 19, cap. 1. Que autem ab hoc Liziardo redacta sunt in hoc Ordinario ad solum feriarum et Dominicarum officium pertinent: que porro ad dies festos spectant  ab alio decano sunt concinnata. Commutatio quedam Liziardo decano facta est hac forma: Â»In nomine sancte et indiuidue Trinitatis. Ad nos pertinet que in presentia nostra fiunt attestari, et ne obliuioni tradantur, scripto commendare.  Eapropter ego Liziardus Dei gratia decanus Laudunensis, notum facimus quam futuris tam presentibus, quod communi capituli nostri assensu terram, quam terre ecclesie S. Martini de suburbio Laudunensi contiguam habuimus, que muro eiusdem ecclesie inclusa est, que et de dote altaris Sancti Cirici erat, et duos nummos censuales nobis annuatim soluebat, cum iustitia, districto, et uenditionibus eiusdem terre, ecclesie Beati Martini libere possidendam in concambium dedimus, pro medietate campi subtus montem clericorum siti, sex nummos censuales annuatim persoluentes. Quam cum iustitia, districto, et uenditionibus eiusdem medietatis predicti campi, Garinus abbas prefate Ecclesie assensu capituli sui nobis uicissim in concambitionem dedit;  quam cambitionem, ut amodo rata permaneat, sigilli nostri, et sigilli Sancti Martini impressione, et chirographo, ac testium subscriptione muniri fecimus. Signum Galteri thesaurarii Laudunensis. Signum Roberti, etc. Actum Laudunens. in capitulo nostro anno Incarnati uerbi millesimo centesimo sexagesimo quinto.Â«

Â»Agotus cancell. relegit, scripsit, et subscripsit.Â«

u. Anselmus signum apposuit charte Galteri episcopi Laudunensis qua donationem San-uincentiano monasterio factam confirmat anno 1168.

uI. Robertus sedit ab anno 1172 ad annum 1173. Chartularium Laudunens. Ecclesie.

uII. Raynerus decanus; cuius nomen exaratum  in antiquis schedis, anno uidelicet 1178 reperitur.

uIII. Robertus II San uincentianum monasterium ius ad illa tempora firmum stabileque seruauerat, ut ecclesia S. uincentii Â»inuiolabilis sepultura episcoporum, canonicorum, et casatorum Ecclesie LaudunensisÂ« appellaretur.  canonici nichilominus, decani dum munia obiret Robertus, sibi cemeterium erigere tentarunt; hinc lites, contentionesque multiplices exorte. Qua de causa arbitri communi partium assensu electi sunt. Horum Hugo abbas Sancti uincentii suis litteris arbitrium patefacit in hunc modum: Â»uenerabilibus fratribus et amicis, Roberto decano, et capitulo  Laudunensi, Hugo humilis abbas B. uincentii Laudun. et totus eiusdem Ecclesie conuentus in Domino salutem. Nouerint uniuersi quod orta inter nos et uos dissensione super cemeterio nostro, quod contra ius nostrum, et antiquam consuetudinem de nouo construxisse uidebamini, tandem in dominum Willhelmum Remensem archiepiscopum, tit. Sancte Sabine cardinalem, apostolice sedis legatum; Simonem Beati Remigii Remensis abbatem; et magistrum Meliorem Remensis ecclesie uicedominum; hinc inde fide interposita compromisimus. Ipsi uero deliberato inter se, debita maturitate, consilio, pro bono pacis inter nos et uos, taliter transegerunt: uestrum siquidem cemeterium uobis in perpetuum liberum remanebit; ita quod tam episcopis quam  canonicis et casatis Ecclesie uestre, et aliis quibuslibet personis tam clericis quam laicis, liberum sit ibidem eligere sepulturam. Quod si quis eorum casatorum alibi quam apud uos et nos sepultus fuerit, ius nostrum et uestrum communibus expensis et laboribus prosequemur; et emolumentum equaliter patiemur bona fide, canonicis uero uestris, et apud uos et apud nos, et ubicunque uoluerint erit liberum sepeliri. uos igitur in recognitione antique consuetudinis nostre duodecim denarios Laudunensis monete nobis in festo sancti uincentii annuatim persoluetis. Quod, ut ratum permaneat, chartam istam sigilli nostri impressione muniri curauimus. Actum anno Incarnati uerbi millesimo centesimo octuagesimo tertio.Â«

 Priuilegium decano Laudunensi ab Innocentio II concessum, Guillelmus ille archiepiscopus uice summi pontificis repetitis uerbis declarat: Â»Preterea concedimus uobis, quod et pie recordationis Innocentius papa uobis indulsit, ut siue presente, siue absente episcopo uestro, malefactores uestros excommunicare, uel absoluere possitis, et cum aliquis a uobis excommunicatus fuerit, nemini liceat absoluere, nisi prius prestita satisfactione, etc. Actum anno Incarnationis 1179.Â«

Robertum ad annum 1190 egisse decanum notant antique membrane.

IX. Gislebertus 1199 uix annuo decanatus officio functus.

X. Michel de Corbolio frater Reginaldi de Corbolio  LXXuII archiepiscopi Parisiensis; primum canonicus Parisiensis; deinde decanus Meldensis, ac tandem Laudunensis, 1191. At cum post hac Michelem sibi in decanum Parisienses cooptassent, obstitere Laudunenses; quibus, ut illum cederent, scripsit epistolam Stephanus Tornacensis. Demum doctrine pietatisque fama longe lateque personante, patriarcha ex decano Parisiensi eligitur; uerum in itinere positus ad sedem Senonensem inuitus rapitur. Michelem inter archiepiscopos Senonenses annumerant Iacobus a Guisia, et Demochares.

XI. L . . . . . . . decanus reperitur 1193.

XII. G . . . . . . . paciscitur cum monachis Sancti Ioannis Laudunensis 1193.

 XIII. Adam de Cortlandon, uir nobilis in uico comitatus Roussiaci, Fismensi urbi contermino natus. In eo septem prebendas fundauit, ea lege, ut si quando canonici persistere non possent, earum reditus Ecclesia Laudunensis possideret. Hostem infensissimum habuit hac tempestate eadem Ecclesia Ingelrannum de Couciaco, qui omnia ditionis Ecclesie bona, agros, uicos, etc., more immanissimi tyranni diripuit, expilauit, decanum carceri mancipauit, et ad summam calamitatem canonicos redegit. Quamobrem a diuinis laudibus siluere, prefatumque Ingelrannum anathemate percussere et Laudunensis et Remensis prouincie antistites uniuersi, qui opem omnes et solamen Laudunensibus offerunt. Locuples huiusce rei testimonium proferunt inter  alia littere canonicorum Remensis Ecclesie; habent ita: Â»uiris uenerandis, et amicis reuerendissimis, Adamo decano totique Laudunensis Ecclesie capitulo, M. prepositus, H. cantor, ceterique Remensis Ecclesie fratres, salutem, et uerum et constantem sincere dilectionis affectum. Nouit cogitationum et operum scrutator et cognitor Deus quod iniuriam que illata est uobis, etc. Scimus enim quod negotium istud uniuersas Ecclesias communiter tangit, et per impunitatem tanti flagitii commune imminet periculum ecclesiastice libertatis. Sed ne uobis parum quod hactenus fecimus uideatur, ad prestandum uobis aliquod consolationis remedium, et tollendam de cordibus uestris suspicionem, corpora sanctorum, que in ecclesia nostra requiescunt,  cum feretris super pauimentum deponenda, et spinis decreuimus circumdanda, et ante sacratissimum corpus et sanguinem Domini nostri Iesu Christi contra predictos persecutores uestros singulis diebus humiles proclamabimus, et prostrati. Et si iam dictum Ingelrannum in ecclesia, uel ciuitate Remensi nouerimus esse presentem, cessabimus a diuinis.Â«

Quibus adde litteras episcopi et canonicorum Ecclesie Suessionensis relatu haud indignas: Â»Hugo Dei gratia episcopus, S. prepositus, G. decanus, totumque matris Ecclesie Suessionensis capitulum, uiris uenerabilibus, et in Christo karissimis, decano, et capitulo Laudunensi, salutem; et pro libertate Ecclesie stare uiriliter, nec deficere in aduersis.  Cum in huiusmodi uolutabro nullam certam hubuerimus mansionem, nec adhuc etiam habeamus, etc. Turbati sumus siquidem et dolemus, quod Ecclesia tanti nominis, tante dignitatis, que aliis Ecclesiis in consilio et auxilio consueuerat subuenire, et consolationis ubera porrigere desolatis, nostris temporibus iam presentit preambulos Antichristi. Unde ad supportandum onus uestrum, et desolationem uestram, imo nostram, ardenti animo, et feruenti desiderio, corda et corpora nostra, uobis uniuersis et singulis exponimus, et res nostras, rogantes uos cum quanta possumus affectione, et sub federe dilectionis et firmitatis inter nos et uos in posterum conseruande, attentissime requirimus, quatenus intuitu dilectionis mutue, et quia sumus  ad inuicem debitores, bona nostra que uobis exponimus tanquam uestra propria accipiatis confidenter et secure, et eis uti uelitis in omnibus tanquam uestris, et si uobis placuerit ad nos diuertere, uobis parati sumus occurrere, et cum omni honore debito et deuoto in domibus nostris uos honorifice recipere et liberaliter pertractare.Â«

Solitos autem fuisse ecclesiasticos uiros a precibus horariis, et a diuino sacrificio feriari, donec bona dirempta restituerentur indigitat Iuo Carnot. epistola 121.

Tandem mentis compotem factum Ingelrannum, et scelerum penitentem, Stephanus Nouiomensis, et Anselmus Laudunensis episcopi, a summo pontifice delegati, criminibus soluunt.

 Ceterum Adam societatem iniit cum S. uincentii cenobitis anno 1196. Librum, cui titulus Ordinarium Ecclesie, siue Ordo diuini officii, in quo prescribuntur que sunt diebus festis obseruanda, conscripsit.

Ad annum usque 1223, decanum egisse constat ex Chartulario eiusdem ecclesie.

XIu. Galterus de Chambli, cuius familia in episcopatu Laudunensi clarissima est hodieque, Romam perrexit rescriptum inquisitionis, ut uocant, petiturus aduersus episcopum Laudunensem, quod successor obtinuit. E uita migrat 1229.

Xu. Stephanus de Bria, prefatum inquisitionis rescriptum ipsi concessit Romanus pontifex, quo  sententiam excommunicationis in decanum et capitulum prolatam cegit episcopum reuocare.

De Stephano mentionem facit Chartularium Laudunense ab anno 1230 usque ad 1232, additque: Stephani testamenti exsecutor exstitit Iacobus de Trecis, dictus Pantaleon, seu de Gnatopalatio, canonicus Laudunensis, postmodum summus pontifex Urbani Iu nomine.

XuI. Guido de Castro Portuensi. Â»Qui  fere per annum et amplius pro decano se gerere noluit, ideoque sedebat capitulum suppresso nomine decani.Â« Sed ubi decanatum abdicasset, in episcopum Suessionensem euectus est.

XuII. Guido de Triangulo ex archidiacono huius Ecclesie decanus, anno 1234, mense Maio. Â»Sic  enim eo tempore predictus Guido de Castro Portuensi renuntiauit decanatui, et fuit in decanum electus dominus Guido de Triangulo.Â« Chartularium sepe productum. Is autem decessoris secutus exemplum, cum per annum decanus sedisset, medio in capitulo ea se dignitate deposuit anno uidelicet 1235. Idem Chartularium.

XuIII. Iterus de Malonido, frater Anselmi Laudunensis antistitis, archidiaconus, communi canonicorum suffragio decanus eligitur. Iniit ann. 1236 ad 1238. Prodit hec Chartularium, uelut et Itero munia decanatus obeunte, Iacobus de Trecis  litteris, iure potissimum canonico et theologia apprime eruditus, canonicus et archidiaconus  Laudunensis, capellaniam in ede sua claustrali edificauit et fundauit; cuius conferende ius ad decanum, siue ad eum qui diuina officia celebrat, hebdomadarium uulgo uocitatum, attinet. En litterarum pericope fundationis. Â»Uniuersis presentes litteras inspecturis, Iterus decanus, et capitulum Laudunense, in salutis Auctore salutem. Nouerit uniuersitas uestra, quod cum dilectus canonicus noster dominus Iacobus de Trecis in domo sua in claustro Laudunensi, quam a nobis ad uitam suam emerat, edificasset de nouo, non modicum sumptuosam, nos attendentes, etc. Actum anno Domini 1237, mense Iulio, feria tertia post Pentecosten.Â«

XIX. Garnerus decanus ex archidiacono Laudunensi, deinde episcopus eiusdem Ecclesie in locum  Anselmi suffectus est. Rebus humanis exemptus anno 1249, primus omnium sepulturam medio in choro cathedralis ecclesie sortitur: siquidem ante hac episcopi in San-uincentiana ecclesia  funerabantur.

XX. Guillelmus Remensis archidiaconus Garnero in episcopum allecto, decanus est designatus. Subscripsit litteris, an 1244. Ac demum purpureo galero ab Urbano papa Iu donatur 1263.

XXI. Helias de Caturco uir morum probitate iuxta atque scientiis clarus; primum canonicus Paris, deinde a summo Ecclesie hierarcha decanus Laudunensis asseritur 1261 uel 1262. Is nichilominus pauco post tempore id muneris pape reddidit alteri conferendum, quod his ex litteris bullatis eiusdem  pontificis perspectum habetur. Â»Tu, huiusmodi gratiose tibi factam a nobis gratiam gratanter recipiens et paternam quam ad te gerimus beneuolentiam ex hoc plenius recognoscens, prouisionem huiusmodi receptasti, et tandem per tuas litteras, expositis quibusdam tuis rationabilibus excusationibus, supplicasti nobis humiliter ut excusationes ipsas admittere, teque a prouisione exonerare predicta, et decanatum eumdem conferre alii persone idonee curaremus. Nos igitur,Â« etc.

XXII. Ioannes ex preposito Torlatensi anno 1263 ab Urbano papa sufficitur. Fuit insignis litterature et pietatis in Parisiensi academia theologie professor, quemadmodum pontifex ille significat: Â»Personam, inquit, insignem cum magna sollicitudine  querentes, que uirtutum insigniis decorata, in eadem ecclesia Laudunensi per multe diligentie studium multiplicet ornamenta decoris, ad dilectum filium magistrum Ioannem prepositum Torlatensem Morinensis diecesis, capellanum nostrum, tanquam ad uirum fama preclarum, et uirum, sicut a fide dignis habemus, probate uirtutis, et probitatis experte, ac regentem Parisiis in Theologie Facultate, apostolicum conuertimus intuitum,Â« etc.

Ioanne ex mortali uita sublato 1268, siue 1269,

XXIII. Guillelmus de Matiscone locum ipsius sortitur ad annum circiter 1271. Deinde ad episcopalem Ambianensis Ecclesie sedem euocatus, in gratiam Laudunensium anno 1279 tulit sententiam; inter  cetera habet ista: Â»Nos Guillelmus Ambianensis episcopus, etc., attendentes etiam qualiter eo tempore quo in officio fuimus decanatus nos usi pacifice fuimus in predictis,Â« etc.

XXIu. Ioannes Raynaldus canonicus Laudunensis, quem decanum Gregorius papa X declarat ad hunc modum: Â»Gregorius episcopus, seruus seruorum Dei, dilecto filio magistro Ioanni Raynaldo, capellano nostro, etc. Hinc est quod nos personam tuam ob tuorum meritorum prerogatiuam fauore specialis gratie prosequentes, decanatum Ecclesie Laudunensis cum suis iuribus, libertatibus, et pertinentiis, per liberam resignationem dilecti filii magistri Guillelmi de Matiscone, tunc ipsius Ecclesie decani, in manibus nostris factam; tibi ipsius Ecclesie canonico  de gratia speciali concedimus, prouidemus tibi de illo, et te per annulum nostrum inuestimus, etc. Datum apud Urbem ueterem, secundo Idus Ianuar., pontificatus nostri anno primo;Â« qui in annum incidit 1271.

XXu. Stephanus de uilla Mauri subscripsit quibusdam schedis 1290.

XXuI. Milo. De quo hec habent littere: Â»Uniuersis presentes litteras inspecturis, Milo decanus et capitulum Laudunense, salutem in domino. Noueritis quod cum nos anno 1295 die Iouis ante Natiuitatem beati Ioannis Baptiste, hora capituli, pulsata campana, prout moris est, essemus in nostro capitulo generali constituti de status reformatione nostre Laudunensis Ecclesie,Â« etc.

 XXuII. Hugo de Castellione. Huic Clemens u papa, tum Pictauii degens, priuilegium concessit, sui pontificatus anno secundo, quatenus a Laudunensi Ecclesia ob quedam priuata negotia posset abesse. Ab anno 1298 decanatum gessit ad annum 1310.

XXuIII. Garnerius ex familia de Thoulis, ut constat ex instrumenti huiusce uerbis: Â»Anno Domini 1312, quarta die mensis Decembris, uir discretus, dominus Garnerius de Thoulis, decanus Ecclesie Laudunensis,Â« etc. A Garnerio obtinet Robertus de Martigniaco, ut ipsa die Parasceues  possessionem iniret, atque in capitulo admitteretur, anno 1313. Excessit anno 1322.

XXIX. Ioannes decanus ad annum 1326.

 XXX. Adam de Bugniuilla, prefecturam egit ad annum plus minus 1329.

XXXI. Guido. Cum decani ipse munus expleret, multe sunt lites exorte, quod iurisdictionem in canonicos, ceterosque clericos Laudunensis Ecclesie, et eorum ministros Albertus de Roya episcopus pretenderet, sed profuit nichil; quippe ita ius suum perpetuo canonici conseruarunt, ut prorsus ab episcopi potestate hactenus eximantur.

XXXII. Dionysius de Quadrollis anno 1350. Robertum Laudunensem episcopum inauguratum in sedem, quo possessionem adipisceretur, induxit; habet uetus codex ceremoniarum, Liber albus uocitatus.

XXXIII. Adam Decola. In chorum pariter Gaufridum  le Maingre ex decano Turonensi episcopum Laudunens deduxit. uacasse decani sedem ann. 1370 indicat Chartularium.

XXXIu. Stephanus Lescaillart. Ex litteris Clementis pape uII Auenione scriptis 1389 sedem occupasse apparet. Summus pontifex isdem Marcheiensis parochie redditus, ad instaurandam uentis, pluuiisque infestatam sacram basilicam, Ecclesie Laudunensi concessit. uixit circiter ad an. 1396.

XXXu. Balduinus de Mepa 1397. Registrum Ecclesie.

XXXuI. Ioannes de Choisiaco decanus, necdum sacris initiatus a Benedicto papa XIII creatur. Â»Quamobrem capitulum  tertio et pridie Idus Iunii anno Domini 1398  ea conditione inuestiendum censuit, ut, dum installaretur et fidem iuramento prestaret, almutium seu armilansam ipse non haberet, sed in manus buticularii siue syndici dicte ecclesie deponeret, quo facto eam gratiam a capitulo impetrauit, ut sibi dehinc liceret uti huiusmodi armilansa, sic tamen ut illam in brachio deferret, non uero illam  gestaret in capite. Ut autem hoc ei concederet capitulum, mouit, quod presens non esset adfuturus: ipsi enim curie ducis Burgundie adherenti pontifex assiduitatem Ecclesie debitam remiserat.Â« Post menses XuIII, capitulo decanatum reddidit.

XXXuII. Petrus de Bieura die XXI Iunii an 1400. Id muneris obibat adhuc 1412.

 XXXIX. Ioannes Marteguin annis 1421-1426. Decanus exhibetur.

XL. Petrus Goudeman. Sententia decretoria summi senatus Parisiensis, Petro decano, de lite inter episcopum Laudunensem eiusque uicarium episcopum Appamiarum, lata est in gratiam capituli, die XIX Nouembris anni 1442.

XLI. Petrus de Longolio annis 1451-1455.

XLII. Ioannes Dixme permutauit archidiaconatum Terrasee  cum Petro de Longolio, anno 1456. Ex regis mandato interfuit una cum Antonio de Crespin siue Crespy episcopo Laudunensi generalibus Gallie comitiis in oppido Montargiensi.

XLIII. Thomas de Poissiaco 1460. Defungitur 1463, decimo sexto Kal. Februarii.

 XLIu. Carolus de Luxemburgo canonicus Laudunensis unanimi canonicorum consensu decanus excipitur die XuII Ian. 1463. Patrem habuit Carolum de Luxemburgo a S. Paulo comitem, matrem uero Ioannam de Bar filiam Marie de Couciaco.

Carolus de Luxemburgo electione ultimus a capitulo in episcopum Laudun. assumptus est 1472.

XLu. Guillelmus de Armire antea archidiaconus Ebroicensis, decanatum anno 1472 a sede apostolica obtinet, sed ob uarias illum inter et capitulum controuersias abesse atque dignitatem abdicare cogitur.

XLuI. Stephanus Marque Guillelmo abdicante decanus ex consensu capituli factus, anno 1479. Moritur die quinta Iunii 1480.

 XLuII. Polyenus siue Pollius Claudet regi ab eleemosynis, arbitris a capitulo tribus constitutis, preficitur die XXX Octobris 1480, ut est in subiectis litteris. Â»Nos post diuersos tractatus multiplicium personarum, finaliter diuina fauente gratia, etc., reducentes ad memoriam litteras commendatitias domini nostri Francorum regis pro persona scientifici uiri magistri Poly Claudet, in eumdem magistrum Poly Claudet direximus concorditer uota nostra, uirum utique prouidum et discretum; litterarum scientia, uita, et moribus merito commendantum; in sacris ordinibus et etate legitima constitutum; ac de legitimo matrimonio procreatum; domini nostri Francorum regis eleemosynarium; in spiritualibus et temporalibus multipliciter circumspectum.Â«  Canonicus autem minime cum esset Pollyus, prebendam ipsi contulit episcopus, ac sic demum canonicus est acceptus.

XLuIII. Ioannes Godefridi, quem, licet alterum a rege commendatum haberent, forti animo elegerunt canonici, ueluti perhibet epistola eorumdem ad regem directa anno 1483 in hunc modum: Â»Quia decanatus beneficium est maximi ponderis, habens curam animarum omnium habituatorum dicte Ecclesie, et etiam dirigere et supportare omnia et singula onera, tam in spiritualibus quam in temporalibus dicte Ecclesie, ipsi domini capitulantes dicta die, Altissimo fauente, taliter intendunt procedere, et huiusmodi electionem secundum eorum conscientiam  adimplere, quod prefatus rex merito debebit contentari.Â« Humana reliquit Ioannes mense Aprili 1494.

XLIX. Ioannes de l'Or secretorum suffragiorum uia decanatum sortitur XIX Iulii 1495 ad diem XII Maii 1516, quo fatis functus est.

L. Gaufridus de Bonaualle. Crebris in gratiam ipsius datis ad capitulum litteris cum a rege, tum a duce uindocinensi, tum etiam a cardinali Ludouico Borbonio ea tempestate Laudunensi episcopo, qui tandem arbiter constitutus decanum Gaufridum declarauit 1517, die XII Augusti. At nomine potius quam re gessit prefecturam.

LI. ualeranus de la Haye decanus noscitur ab anno 1522 ad annum 1530, cessisse uero ex tabulis  abbatie Sancti Ioannis Laudunensis constare uidetur; siquidem Ioannes cardinalis a Lotharingia Remensis archiepiscopus, uallerannum constituens uicarium generalem dicti monasterii  canonicum ac thesaurarium Laudunensis Ecclesie duntaxat appellat. Adde et Regestum eiusdem Ecclesie quod his ipsis eum titulis notat ab anno 1537 ad 1542.

LII. Claudius Carpentier 1537.

LIII. Philippus Esmery ab anno 1548 ad 1554. Quo cedente.

LIu. Anthonius de Herbes, doctor medicus, in capitulo admittitur die XXIu Decembris 1554, et e uita decessit 1556.

Lu. Christophorus de Hericourt die XXIu Iunii 1556  possessionem iniuit. uir fuit nobili genere in diecesi Laudunensi ortus, et scientia preditus. Compendiariam Historiam de Iesu Christi triumpho, Lauduni habito aduersus demonem muliercule Nicole Obrie ueruinensis corpus agitantem, conscripsit. Eamdem Historiam Carolo IX Francorum regi dedicat. Id autem miraculi contigit 1565.

Decanatum primo archidiaconatu mutauit. Ditissimam bibliothecam Laudunensi Ecclesie contulit, ac tandem migrauit e uita 1570 et sepultura donatus in ipso chori ingressu.

LuI. Firminus le Normand, alias de Trouuille, doctor theologus; permutatione facta archidiaconatus cum decanatu, in possessionem inductus est 1549. Ecclesie canonicus ecclesiastes exstitit egregius.  Obiit die XIX Octobris 1578.

LuII. Petrus Emotte Laudunensis, doctoris theologi titulo insignitus; animam egit primo Augusti 1580.

LuIII. Ioannes Bertrand, electus XX die Nouembris 1580, munere functus uel annos uiginti.

LIX. Nicolaus Triplot inter doctores huius seculi facile princeps, et hereticorum expugnator indefessus. Ex archidiacono canonicorum omnium calculo in decanum cooptatus die XXXI Augusti 1600 ac paulo post hac se dignitate abdicauit.

LX. Dionysius Hangart canonicus Laudunensis et doctor theologus, decanatum sede episcopali uacante ex regio diplomate adeptus est XXuI Octobris 1601.

 LXI. Ioannes Bellotte communi totius capituli suffragio et applausu eligitur die XXXI Augusti anni Domini 1605; prodesse sategit magis quam laudem sibi comparare. Predicatur inter alias uirtutes imprimis inculpata ipsius religio, effusa in pauperes largitas, atque in decanatus administratione prudentia, legum insuper ecclesiasticarum inuiolata custodia, et in diuinis ministeriis rituum ad amussim obseruatio. Unde ea discipline claritas in Ecclesia Laudunensi effulsit ut uix, in toto Gallicano orbe canonicorum collegium reperias quod cum Laudunensi conferendum uideatur. Nosocomium urbis instaurari, et ad Christianam pietatem postliminio reuocari curauit. Annum prope agens octuagesimum generose, ut cleri immunitates ac priuilegia illesa  permanerent, elaborauit, multosque labores ea de re est perpessus. Hec et alia operantem remuneraturus ad se Deus euocauit die uIII Septembris 1650.

LXII. Antonius Bellotte, Ioannis nepos, iuris pontificii doctor, canonicus Laudunensis, antea uicarius generalis illustrissimi ac reuerendissimi domini Philiberti de Brichanteau. Decanatus in eius humeros, priusquam ex hac uita patruus migraret, onus deposuit  ac postmodum a capitulo die XuI Septembris 1550 eligitur. uir est morum integritate et grauitate preditus, ac patrui uirtutum proxime inherens uestigiis, nec non et rei ecclesiastice longe peritus.

 CAP. Iu.---Cum abbate Ribodimontensi. Ribemontium,  Riburgis mons, Ribodium, Â»Omnium uero optime Ripemontium in monte situm, ad ripas Isare preterfluentis duabus leucis ab Augusta, inquit Nemereus in Augusta Illust. ad ann. 1095. Schedis nichilominus in antiquis constanter legitur Ribodimons. Cenobium porro sancti Nicolai in Pratis, quod abbas ille regebat, conditorem agnoscit Anselmum Ripemontii dominum: cuius institutionis tabulam euulgare profuturum iudicaui.

Â»In nomine sancte et indiuidue Trinitatis.

Â»Ego Anselmus, Ribodimontensis comes, quia seculo iam in senium uergente, et natura mortalium fragilior, et etas breuior, et memoria labilior est,Â« etc. uide in Anselmo ad an. 1099-1101.

646 Utrumque instrumentum domnus Furseus  Beaurain, nostre Congreg. presbyter theologus, decripsit amiceque communicauit.

Nil preterea impresentiarum dicere sinunt milites, qui hoc ipso quo hec scribo tempore, prius Guisianam urbem quam obsidione cinxissent  armata manu monasterii cuncta diripuere, atque edificia destruxere.

Robertus in Gallia Christiana, in catalogo abbatiarum, uerbo Ribodimonte, fundationis confirmationem a Philippo I, rege Francorum, factam an. 1084 inseruit.

 IBID.---Apud S. Rufum de Anione. Auenione monasterium canonicorum regularium. Consule umdem Robertum eo loco, u. S. Rufi.

  IBID.---Ego petice, etc. Quod perstringit canonicus Laudunensis in chronico:

Â»Hic  dum aliquando a dedicatione cuiusdam ecclesie rediisset, et ad confirmandum si opus foret, cum stola et mitra equitasset, ut erat leuis animi, lanceam a manu cuiusdam extortam circumquaque agili gesticulatione gestabat; unde ceperunt eum deridere, dicentes uulgariter quod abbas Wibertus petice sic exposuit.

Non bene conueniunt, nec in una sede morantur
Cidaris et lancea.
Hic pannum sericum auro intextum, quem per eum regina Anglie miserat regine Francorum, abstulit in ecclesia Laudunensi B. Genitrici Dei Marie, iussitque fieri casulam, ad eiusdem Matris honorem.  Procedente tamen tempore, cum regine memorate conuenissent, et secum ad inuicem diu essent collocute, mirabatur regina Anglie, quod nullam mentionem faceret de memorato panno, sic ait ad eam: Non placuit uobis munusculum meum, tamen de potioribus fuit, quod manus nostre potuerunt attingere. Cui regina Francie, ait: Quid est quod loqueris, mi regina? Cui illa: De panno, quem per Laudunensem episcopum uobis mihi, fit sermo. Negat illa se aliquid huius rei scire. uocatur episcopus, qui in illo conuentu regali aderat; queritur quare transmissum illi pannum non obtulerit regine. Respondet se pannum ei deferendum minime a quoquam accepisse; sed regine, inquit, Francie, pannum misisti, quem ueniens ei indilate  obtuli; mirantur utreque, sed magis regina Anglie, putans se delusam, et cum alia loco regine adfabulasse, aiens ad episcopum: Ubi igitur regina Francie? Similiter et alia ait: Quid est, domine episcope, non cognoscis me? Qui ait: Utique noui. Certe, ait regina, mihi non presentasti. Qui ait: Regine Francie obtuli pannum ab hac domina sibi transmissum, que est pia Dei mater, regina immortalis, cuius regnum stabile est sine fine. Laudant utreque rei factum, et approbant donum.

647 Â»Walderico successit Hugo decanus Ecclesie Aurelianensis. Quo post 6 menses mortuo, Bartholomeus fit Laudunensis episcopus, cuius industria cathedralis ecclesia in breui reparata, iterum fuit consecrata; in multis quoque locis in quibus religionis  feruor non fuerat, per eum est dilatatus.Â«

Et Guillel. de Nangis Historia inedita, ad an. 1113, ab his non discrepat: Â»ualdrico Laudunensium episcopo a suis ciuibus nequiter perempto, Hugo Aurelianensis Ecclesie decanus substituitur. Quo post septem menses mortuo,Â« etc.

 CAP. Iu.---Non bene conueniunt, etc. Alludit ad Ouid. Metamorph. III, 5, 14.

 IBID.---Hanaporum et scutrarum. Hanapum patera est, siue cymbium, Gal. hanap, tasse. Scutra uasis genus, paropsidis instar. Plaut. in Persa, Act. I, scena III.


Commisce mulsum; struthea colutheaque appara,
Bene ut scutris concaleant, et calamum iniice.

  CAP. u.---Monasterii Puellarum Castellanus. Castellanum uulgo arcis prefectum uocitari probe scio, l. II. De fundis limitrophis, lib. II. Cod. Tit. 59. uerum secus hoc loco, ut reor, usurpatur pro aduocato nimirum, cuius precipuum munus erat, ecclesias uel monasteria tueri. Nil frequentius scriptores antiqui. Capitul. lib. uII, cap. 308: Â»Pro Ecclesiarum causis, ac necessitabus earum, atque seruorum Dei, exsecutores, uel aduocati, seu defensores, quoties necessitas ingruerit, a principe postulentur; et ab eo fideliter atque libenter iuxta canonicas sanctiones fidelissime dentur.Â« Duplicis generis aduocati, nati, et dati. uidesis Glossarium Pithei ad capitul. Caroli Magni et perdocta Francisci Bosqueti obseruationes ad epist. 122, 134 et 191 Innocentii III,  pag. 143, 149 et 188.

Aduocatum concedit monasterio Anianensi Ludouicus Pius suis litteris in eam rem conscriptis. Habent hec uerba.

Â»In nomine Domini Dei et Saluatoris nostri Iesu Christi, Ludouicus diuina propitiante clementia, imperator Augustus.

Â»Si petitionibus seruorum Dei iustis et rationabilibus, diuini cultus amore fauemus,Â« etc. uide inter diplomata Ludouici Pii. Patrologie t. CIu.

648  CAP. u.---Que basilice caput. Locus ecclesie prominentior, sic dictus quod instar fuerit ceruicalis, uernacule cheuet. In basilicis Sancti Dionysii in Francia, Sancte Genouefe Parisiis, Sancti Benedicti Floriacensis, et alibi id genus capitum uisuntur  hodieque.

 IBID.---Mastigia chlamydis a tergo reiecta. Difficile admodum est mastigie etymon aperire; uerum si coniecture locum dare liceat, mastigiam opinor chlamydis quoddam uinculum, quo ueluti ligula utraque pars anterior connectitur. Coniecture nostre uidetur suffragari Seuerus Sulpicius, Dialog, libro II, cap. 4. Â»Consurgunt omnes pariter in uerbera; consumit Gallicas mularum pena mastigias.Â« uides eo loci mastigiam lori esse genus seu corriaceum retinaculum.

 CAP. uII.---Ut capite censi. Uno uerbo, id est mancipia, que quotannis tributum soluere tenebantur. Charta Flauiniacensis monasterii relata ab  Andrea Duchesne in probat. Historie uergiacensis, pag. 21. Â»Archiuisa et filios suos sub eo censu, ut masculi denarios quatuor de capite annis singulis.Â«

 IBID.---Apud Sanctum uincentium. Quando quidem pre manibus habeam cenobii Sancti uincentii Historiam, ex ueteribus schedis a docto Emiliano de la Bigne sacerdote nostro theologo  libet paulo diutius hic immorari, ad lustranda tum antiqua illiusce monasterii monumenta, tum etiam antistitum seriem, memorandaque facta nonnullorum recensenda.


Summarium historie monasterii et abbatum series sancti uincentii Laudunensis.

Lauduno Clauato quasi insidet Sancti uincentii  monasterium. Uno ferme lapide distans ab eadem urbe situm est in monte, quem inter et ipsam urbem  uallis interiacet.

Fundatur  a Bruna Clodouei I regis Francorum filia, quam e tyrannide regis Gothorum ereptam, in Gallias frater Childebertus tum regnum tenens Francie reduxerat. Adeo siquidem tenebris obuoluta sunt illius monasterii primordia, adeo altum silentium apud historicos, ac ueterum monumentorum penuria tanta ut uix coniecturis possit inniti. uerum ne gratis isthec protulisse appareat, hoc affert testimonium domnus Emillanus ex uetusto scrinii officialitatis Laudunensis codice ms.

Â»Anno Domini quingentesimo sexto Bruna regina Hispanie plura sanctorum cenobia fundauit,  et edificia mirandi operis, inter que cenobium Sancti uincentii Laudunensis, tempore sancti Remigii Remensis archiepiscopi, et sancti Genebaldi, episcopi Laudunensis.Â«

At uerosimilius Brunam esse Brunichildis, non coniugem, sed filiam regis Gothorum, Sigiberto Gallie regi coniugio copulatam. Unde autem Brune nomen sortita, indicat Chronicon Besuense: Â»Porro Sigibertus cum uideret fratres suos uiles uxores accipere, Gogonem maiorem domus causa legationis ad Anagildum direxit, petens ut filiam suam, Brunam nomine, coniugio traderet, etc., ad nomen eius ornandum est auctum, ut uocaretur Brunechildis,Â« etc.  Â»Tanta mala et effusiones sanguinis, Brunichildis  consilio facte sunt in Francia, ut prophetia Sybille impleretur dicens: ueniens Bruna de partibus Hispanie, ante cuius conspectum gentes peribunt; hec uero equitum calcibus disrumpetur.Â«

Post fundationem, institutionemque monachorum, uariis est labefactata cladibus abbatia Sancti uincentii; quam et diuersis clerici incoluere temporibus; ac tandem anno salutis 948. [Roricius siue Rorico Caroli Simplicis filius, precipue pietatis et doctrine episcopus Laudunensis ordinatus est, qui antecessores suos Didonem scilicet et Adelelotum imitatus, canonicorum ministerio abbatiam Sancti uincentii Laudunensis in pristinum splendorem restituere non potuisse considerans  opere pretium fore putauit, si monachorum uteretur; quamobrem e monasterio Sancti Benedicti supra Ligerim duodecim accersiuit monachos, quos in eodem sanctuario substituit, eisque Mecalmum prefecit abbatem, diplomate ad hoc confecto.] Hec uerba D. Emiliani. Atque magis ut ueritas eluscescat illud diploma est adiiciendum.


649 Charta restitutionis monachorum.

Â»Auxiliante superne propitiationis clementia, ego Rorico, etsi indignus sancte Laudunensis Ecclesie presulatum indeptus, considerans ultime euocationis sortem, ut ceteris, mihi quoque imminere, peccatorum quoque meorum quam magno depressus grauamine, cepi apud me tacita deliberatione  tractare quiddam huic sedi, cui auctore Deo presideo, profuturum, meis uero, ut opinor, consulendis criminibus pernecessarium; si quidem in latere montis, cui preeminet ciuitas, in prospectu scilicet eius, est ecclesia sita Sancti uincentii egregii martyris cultu et honore uenerabilis, super qua fama ferebatur antiquis temporibus insigne fuisse monastice conuersationis, que quidem moderno tempore omni destitutionis succumbebat penurie, donec predecessor noster Adelmus undequaque sumptibus, duodecim canonicorum in ea assiduum constituit seruitutis conuentum, ordine uiuendi religiosum. Quo ita defuncto, crescentibus diuersarum cladium malis, pene ad pristinum relapsa est desolationis detrimentum; quod ego non equanimis  ferens, maxime quia non tantum huius sedis episcoporum, sed etiam canonicorum, clericorum, nobilium, nec non laicorum habebatur sepultura, accito generali conuentu, ipsius consilio deliberaui in antiquum, ut fama erat, monastice conuersationis statum reformare, et prout temporis dictabat opportunitas, quantulumcunque monachorum ibidem numerum aggregare.

Â»Euocatis igitur a monasterio Sancti Benedicti, supra Ligerim sito, duodecim monachis, uenerabilem eis Melcalanum prefeci abbatem. Quibus inter cetera beneficia a me sibi collata, secunde sedis dignitatem episcopatus, ab antecessoribus nostris antiquitus eidem Ecclesie concessam approbans confirmaui. Sepulturam quoque episcoporum, canonicorum,  casatorum, custodum matris Ecclesie capellanorum et seruientium, ac familiarium eorum. Concessi etiam procinctum montis et uallis districtum, que ut sine aliqua calumnia teneant sicut dedi, ita et consilio et assensu predicti conuentus determinaui. Statuimus etiam mittere uenerande synodo, que habita est apud montem Sancte Marie in pago Tardanensi, mense Maio, ubi recitatum est hoc, residente domino Adelberone archiepiscopo, cum cepiscopis, atque omnium assensu ab eis roboratum.

Â»Ego S. Remensis Ecclesie archiepiscopus subscripsi et corroboraui.

Â»Actum Lauduni anno Incarnationis Domini nostri  Iesu Christi 961, indict. Iu Kalend. Octobris septimo Lotharii regis.Â«

Ex maiori Chartulario, fol. 1.

Quo ex diplomate bina Ecclesie San-uincentiane priuilegia non uulgaria cernere est; alterum quod episcoporum, canonicorum, etc., fuerit sepulture locus; alterum uero quod secunda sit sedes, hoc est, prerogatiua donetur, qua Sancti uincentii abbates proxime post episcopum in Ecclesia Laudunensi ac synodis assideant, debeantque ipso absente sacrum solemniter agere; SS. Christi corpus in processione gestent, et populo ritu solemni benedicant. Quare episcopi eamdem Ecclesiam non modo secundam sedem, uerum et primam Laudunensis Ecclesie filiam, consueuerunt uocitare. Huiusce rei fidem faciunt  chartularia fol. 1. 4, 352, etc., nec non uetustiora cum San-uincentiane, tum Laudunensis Ecclesie ritualia. Quod priuilegium hactenus perseuerat.

Est et alia San-uincentiani abbatis, haud minimi pensi habenda prerogatiua. Sua nimirum in ecclesia episcopum  excipit, ac postmodum in urbem conducit, offertque Laudunensis Ecclesie capitulo. Sic Chartularia Laudunense, et San-uincentianum maius, fol. 122.

Institutionem monachorum a Roricone perfectam, laudat Lotharius rex, diplomate Compendii acto in hunc modum.

Â»In nomine sancte et indiuidue Trinitatis. Lotharius  diuina propitiante clementia Francorum rex. Si fidelium nostrorum ratis petitionibus, etc. Quapropter cunctis eiusdem sancte Ecclesie filiis, fidelibusque nostris, tam presentibus quam futuris, liquido patere uolumus, quoniam uenerandus Laudunice urbis Rorico episcopus nostram mansuetudinem humiliter postulauit, quatenus pretiosissimi martyris Christi uincentii basilice, in suburbio dicte ciuitatis supra montem constructe, adeoque honorate, ut secunda sedes ex antiquo sit appellata, et episcoporum, canonicorum, ac nobilium laicorum totius urbis fuerit sepultura; ob quasdam res ibi nouiter fidelium largitione aggregatas nostre regie auctoritatis preceptum renouare dignaremur. Nam eidem loco, petente prenominato presule, precepti  nostri iamdudum cautionem impertiueramus, cum ille ibi in suam, suorumque et urbis tutelam monasticam constituebat 650 regulam. Cuius petitionem quoniam idoneam et proficuam esse comperimus ob amorem Dei, et precellentissimi martyris eius uincentii, ob salutem nostram, coniugis, et prolis, totiusque nostre posteritatis; statuimus hoc nostre auctoritatis, seu renouationis precepto iam dicte basilice, ut inibi monasticus ordo, Deo auxiliante, perduret. Statuimus etiam ut abbas et monachi, ibidem Domino militantes, militaturiue, quiete et libere teneant quecunque ex antiquo ad ipsum locum possessa, etc.

Â»Actum Compendio palatio regis, anno Dominice  Incarnationis 975, anno XXII, regnante Lothario rege,Â« etc.

Ex Chartulario magno, fol. 3.

Summi quoque pontifices multis post annis id firmatum uoluere priuilegii, maxime Honorius II. Â»In quibus  duximus nominibus adnotanda, sepulturam episcoporum, canonicorum, casatorum, etc. prohibita infra muros ciuitatis  omni sepultura, ex quo urbs ipsa a tempore B. Remigii presulari meruit, et inthronisari cathedra pontificali,Â« etc. Sic Honorius PP. agente tum Rome Bartholomeo Laudunensi episcopo.

Superest ut abbatum seriem, non primorum quidem, sed duntaxat eorum, qui post instaurationem  regularis discipline rexerunt illud asceterium, attexamus.


Abbatum S. uincentii Laudunensis elenchus

Melchalmus ex monacho Floriacensi primus post institutionem monachorum an. 948.

II. Bellandus siue Beilandus. Huiusce gratia Adalbero Laudunens. episc. Ecclesiam Petrapontensem Sancto uincentio largitus est una cum redditibus atque appenditiis. Obiit 989.

III. Lampertus uel Lambertus.

Iu. Seigerus.

u. Cadros.

uI. Rogierus.

uII. Hercanneus siue Herueus; cui Henricus I, Francorum rex, anno 1031, uectigal in suburbio  Semiliaco ad radices montis Laudun. concessit.

uIII. Reginerius Corbeia oriundus. Dat ipsi Elinandus antistes Laudun. altare Sancti Gobini, quod et in prioratum erexit.

IX. S. Gerardus, itidem Corbeie natus, in fratris Reginerii locum suffectus est, uir pietate ac sanctitate insignis, uelut Acta ipsius testantur, que suo stylo prosecutus est Hugo Menard. Martyrolog. Bened. Obseruat. lib. II, ad diem 5 Aprilis: et nos integra, fauente Christo, cum aliis euulgabimus. Priora monasterii Silue Maioris fundamenta iecit an. 1079.

X. Rogerius.

XI. Adalbero perinde doctus ac probus, atque in  forensibus rebus fuit non mediocriter uersatus. Rem monasticam perillustrauit, auxit facultates monasterii. Anno 1088, prioratum S. Ioannis Bapt. de uendolio, supra Faram ad Isare ripam, Adalberoni tribuit Rabbodus Nouiomens. episc. Ecclesia Sancti Goberti de Alto monte in Arduenna, prius canonicis, eidem abbati suisque mandris subiicitur. Chartularium minus, pag. 16. et seq.

Quantum illis temporibus  propensus ad pietatem erat nobilium animus ex uno Ansello siue Anselmo Ribodimontis comite dignoscitur, qui non solum inclytam Aquicincti in pago Cameracensi dotasse abbatiam, nec alteram, nempe Sancti Nicolai, ad castelli sui radices a fundamentis erexisse contentus, penitens malorum  que fratribus Sancti uincentii Laud. et eorum hominibus inflixerat, in eorum capitulo, scapulis nudatis, comparuit, atque a monachis se flagellari fecit; ac in iacture quam ecclesia passa fuerat, remunerationem, religiosis et hominibus eius per suas terras, Maceriam scilicet et Ribodimontem, liberum uiomagium est elargitus, etc. Ita in eodem Chartulario.

Quam donationem Elinandus episcopus morti uicinus comprobauit. Demum Adalbero carnis sarcinam exuit, atque in sacello B. Marie Magdal. quod ipse construxerat, conditus est. In tumulo hec uerba:


Adalbero abbas

 XII. Sifridus Adalberoni religione et doctrina non impar, obseruantie regularis tenacissimus exstitit. Is, opinor, ex priore Sancti Nicolai,  abbas exstitit Sancti uincentii. Premonstrati locum, rogante uenerabili Bartholomeo episcop. concessit B. Norberto. Littere in hanc rem ex bibliotheca Premonstratensi.

Â»In nomine sancte et indiuidue Trinitatis, etc.

Â»Ego Bartholomeus Dei gratia Laudunensis presul. Cum ecclesia Sancti uincentii locum qui Premonstratus dicitur, qui ad propriam mensam episcopi pertinebat, ex dono predecessoris nostri Elinandi episcopi haberet, sicut in priuilegio eiusdem ecclesie continetur, monachi locum illum diu incoluerunt,  et per multos labores, nullum 651 uel paruum fructum consequebantur; quod ego attendens, rogaui Adalberonem abbatem, et monachos, ut locum illum supradictum mihi libere concederent, quatenus secundum uoluntatem meam de eo disponere possem. Abbas autem et monachi, petitioni mee assentientes, quidquid in eo loco habebant, mihi libere et sine contradictione concesserunt. Ego uero, non ingratus eorum uoluntati concessi ecclesie Sancti uincentii altare de Bariaco in perpetuum, saluo iure synodi, habendum. Dedi eis etiam dimidium modium frumenti ad molendinum, quod apud uillam situm est, que Broincurtum dicitur. uidens autem predictum locum, qui Premonstratus dicitur, religiosis uiris utilissimum, fratri Norberto, et  subditis et posteris, libere et sine contradictione in perpetuum concessi habendum. Frater uero Norbertus, sicut rei aliene minime cupidus, primitus noluit recipere, donec Seifridus abbas Sancti uincentii et monachi eius, donum illud firmauerunt in capitulo communi assensu. Que uero concessio, aliquo modo deinceps ne immutari possit, impressione nostre imaginis, et sigillo Sancte Marie Laudunensis Ecclesie, sigillorumque Seifridi abbatis Sancti uincentii, confirmare curauimus.

Â»Signum Bartholomei Laudunensis episc. S. Seifridi abbatis Sancti uincentii. S. Simonis abbatis Sancti Nicolai de Silua, etc.

Â»Actum Lauduni in capitulo Sancte Marie Laudunensis  Ecclesie, anno Dominice Incarnationis millesimo centesimo uigesimo primo.Â«

Sponte etiam Seifridus mediam partem loci, in quo ecclesia Sancti Martini, prima Premonstrati filia, sita est, quod iuri Sancti uincentii subiaceret, obtulit.

Litteras misit Seifrido Honorius papa II, queis uniuersa San-uincentiani cenobii bona confirmat. Defungitur circiter an. 1131, sepultus in inferiori parte chori.

XIII. Anselmus ex monasterio S. Medardi Suessionensis in abbatem a monachis est cooptatus 1131. Religiose, docte ac prudenter rexit monasterium annos plus minus septemdecim. Militum, equitumque, ui ac tyrannice predia auferentium, repressit  audaciam; atque fretus Innocentii pape II auctoritate, qui Lauduni tunc aderat, reddere cegit omnia. Anno 1133, ecclesia canonicorum castri de Lescheriis in agro Guisiano, itemque alia in castro Montis-Acuti, iuxta Letiense sacellum collata fuere S. uincentio.

Romam profectus, a canonicis Tornacensibus, qui hoc ipso tempore in Urbe agebant de pastore subrogando, episcopus eligitur, at ipse reluctans a summo pontifice annuere sub anathematis uinculo compulsus est. Quam preclare se gesserit in hisce tum abbatis, tum episcopi muneribus indigitat Hermannus, lib. III, cap. 20 et 21, in Appendice. uide Galliam Christ. in episcopis Tornac.

XIu. Balduinus regimen egit solummodo annis  quinque. De quo citatus Hermannus eo loci.

Xu. Guillelmus. Huic donat Galterus episcopus Laudun. ecclesiam S. Iuliani in burgo Laud. 1153, nec non ecclesiam castri de Nonauilla  ab Helluino Tyrio erogatam confirmat ipsemet episcopus.

XuI. Galterus.

XuII. Hugo basilice S. uincentii, que etiamnum exstat, iecit fundamenta, eamque compleuit. Controuersia Hugonem inter atque Ioannem Nouigenti abbatem, anno 1177, arbitro Codiciacensi Rodulpho, diluta est. Sacram exstruxit edem S. Genebaldo protoantistiti Laudunensi duodecim canonicorum, quam et prediis San-uincentiani asceterii ditauit. E uita discessit 1200; sepulcrum eius in  medio chori hoc adornatur epitaphio.


Hugo boni forma, claustri rigor, actio cauta,
Regia frons, doctrine fons clarus, largus, abundans,
Abbatum flos ecce iacet; qui regnat ubique
Huic det pro meritis eterne gaudia uite:
Quem post Augusti medium lux tertia clausit.

XuIII. Ingelrannus, 1208, sacrum S. uincentii mart. os gutturis ab episcopo Carcassonensi, ac Simone de Monteforti A. D. 1215 solemni ritu accepit. Eodem prope tempore abbas et monachi Castrensis Ecclesie  ad Ingelrannum partem brachii eiusdem martyris transmisere. Et, anno 1234, sacellum B. Marie Letiensis a dominis de Apia  initium sumpsisse ferunt.

 XIX. Balduinus II.

XX. Ioannes.

XXI. Balduinus III.

XXII. Thomas.

XXIII. Gosbertus. Dum iussu Gregorii pape X ad concil. Lugdunense proficisceretur, morte est preoccupatus, circiter anno 1273, uel 1274.

XXIu. Guido de Boueriis. Eodem abbate iurisdictionis abbatie limites recensiti sunt 1280.

XXu. Ioannes II, anno 1300.

XXuI. Ioannes III, cognomine de Sancto Quintino. Obiit 1345.

XXuII. Petrus de Suisi siue de Namur fit abbas Ioanne de S. Quintino uiuente, 1333.

652 XXuIII. Petrus II, de uilliers, Memoratur  in pacto cum comite de Roucy inito 1349, circa quoddam ius S. uincentii in molendino de Petraponte.

XXIX. Ioannes Iu, de NoÃ¼elles, de Guisia uulgo nuncupatus, 1370. Egregie litteris excultus. Collectarium historie uniuersalis, libris octo, qui quatuor uoluminibus comprehenduntur, distinctum elucubrauit. Ditissima fuit, Ioanne abbate, bibliotheca San-uincentiana; undecim nimirum millia uoluminum continebat. Consedit in concilio Compendii habito  cum aliis archimandritis archiepiscopatuum Remensis ac Senonensis. Eo in concilio lecte littere Urbani Iu et Gregorii X ad episcopos earumdem metropoleon scripte, quibus abbates ab episcoporum synodis  eximuntur. Obiit Ioannes 1396 cuius sepulcro discipuli sequens epitaphium apposuerunt.


De Guisia natus iacet hic sub caute Ioannes
   Historiographus, arteque iuridicus.
Abbatum primus mitra fuit hic decoratus.
   Inhumata manet fama, mirumque canet
Mens pia, mens humilis, patrie lux, Martha labore.
   Irradiet functo uita beata Deus,
Anno milleno, quater et centum bis, duo demo,
Octauo mensis Idus decessit Aprilis.

XXX. Ioannes u de Sylua 1396. Obiit 1419.

XXXI. Simon a Porta.

XXXII. Thomas uastel.

XXXIII. Ioannes uI, Corbeau.

XXXIu. Helias d'Arson protonotarius apostol. abbatis commendatarii titulo sedem inuadit. Moritur  1502.

XXXu. Franciscus de Frechencour, ex monacho fit abbas. In Necrologio nobili loco oriundus notatur. Diem clausit 1506, in choro sepultus.

XXXuI. Carolus Morel, antea prior S. Ioannis de uendolio 1510.

XXXuII. Ioannes uII, Charpentier, ex ordine monastico abbas ultimus. Totam instaurauit San-uincentianam ecclesiam, multaque beneficia contulit. Medio in choro iacet, hoc donatus encomio.

Hic iacet domnus Ioannes Charpentier Remensis, dum uiueret huius Ecclesie pientissimus antistes: qui feliciter obiit sexto Idus Septemb. nostre salutis millesimo quingentesimo trigesimo octauo.


ABBATES COMMENDATARII.

 XXXuIII. Carolus Borbonius cardinalis de uindocino.

XXXIX. Crispinus de Brichanteau ex monacho S. Dionysii in Francia abbas S. uincentii, et episcopus Siluanectensis Moritur 1590.

XL. Godefridus de Billi, primum monachus S. Dionysii, deinde S. uincentii, abbatiam atque episcopatum Laudunensem obtinuit. Diuersas monachis intulit calamitates. Priorem, Antonium Danis nomine, de edificiorum imminenti ruina conquerentem exagitauit, expulit e monasterio: quem nichilominus abbas ille decreto curie Parisiensis reuocare, organorum campanarumque applausu excipere compulsus est.

 XLI. Philibertus de Brichanteau, adeptus possessionem 1612, ac postmodum episcopatu Laudunensi donatus. De quo Robertus in episcopis Laudu. Â»uir multe pietatis et prudentie:


Â»Qui mores hominum multorum uidit et urbes.Â«

Omnem nauauit operam in resarcienda regulari disciplina; idcirco San-uincentianum cenobium congregationi S. Mauri aggregauit 1643.


Nonnullarum Sancti Ioannis Laudunensis abbatissarum nomenclatura.

Prima abbatissa et fundatrix fuit S. Salaberga cuius uitam nunc primum euentilamus, reperies in Additamentis infra.

Conditum uero fuit istud monasterium Deipare  uirgini sacrum, post Sancti Ioannis nomine insignis tum, anno ere Christiane plus minus 1640.

S. Anstrudis B. Salaberge filia, ab incunabulis Deo a sanctissima genitrice consecrata, uix duodennis cum uideret se ab illustrissimo simul et opulentissimo iuuene ad nuptias expeti, coniugio imo et seculo renuntians, patriamque deserens, Laudunum uenit, et magno cleri ac populi concursu excepta, et ad monasterium deducta monasticum habitum sub religiosa sancte matris disciplina suscepit. Octo post annis, defuncta matre, in abbatissam electa est anno etatis sue uigesimo, et annuente Clodoueo secundo Francorum rege, acclamantibus regionis proceribus uniuersis, a Peregrino Laudunensi episcopo post impertitam benedictionem instituitur.  Obiit anno Christi circiter 707, XuII Octobris; uirtutibus et miraculis in uita et post mortem clarissima. Ex uita eiusdem ms.

Adalsinda successit beate Anstrudi; de qua fit mentio in eadem S. Anstrudis uita.

Adelis: cuius obitus notatur in Necrologio ueteri ms. Sancti uincentii ad uI Kalend. Augusti.

Adelis secunda nominatur in uetustissimo codice litteris Gothicis exarato, qui Psalterium Sancte Salaberge nuncupatur, in quo, recentiore tamen charactere, catalogum ornamentorum ecclesie, coram predicta abbatissa, post obitum Walburgis thesaurarie recensitorum, cernere est.

Ogina regina uxor Caroli III, cognomento Simplicis. Et hec erat sacrilega seculi huius consuetudo,  que ab anno 845 in Galliam irrepserat: nempe reges prout collibebat, aule asseclis imo et suis uxoribus sepesepius conferebant abbatiarum possessiones. uidendi Lupus Ferrariensis, epist. 22 et 42; Chopin. lib. III, cap. 8, De domanio Francie, ubi, de Ogina uxore Caroli III et Gerberga uxore Ludouici Iu, hec habet: Â»Legimus corrupti illius seculi labe profanis tradita monasteria Carolo Simplici rege, ut uix unquam Cesar Commodus incommodius, quam simplex iste simplicius reipublice statum labefactauit. Qui Caroli filius Ludouicus? Ademit hic Ogine Auguste cenobium Laudunense Deipare uirgini sacrum, quod Carolo marito defuncto superinduxisset Herbertum uiromanduum  illius parricidam. Eodem deinde cenobio Ludouicus Gerbergam Augustam coniugem donauit.Â«

Mansit autem Ogina in cenobio Laudunensi ad annum 951.

Gerberga regina uxor Ludouici Iu, cognomento Transmarini, monasterium, eodem, quo regina Ogina, modo usurpauit.

Abbatisse cuiusdam Sancti Ioannis Laudunensis, suppresso nomine, meminit Alexander papa II, epistol. 12, his uerbis: Â»Proclamatio delata est quod abbatissa Laudunensis monasterii Sancti Ioannis sine canonica audientia, et iudicio episcopi sui a regimine suo eiiciatur, etc. Admonuimus confratrem nostrum Elinandum episcopum Laudunens. ut hanc causam diligenter discutiat atque canonice definiat,  ita tamen ut eadem abbatissa, priusquam discussio fiat, regimini, suo, sicut sacri canones precipiunt, restituatur,Â« etc.

Rainsendis abbatissa tempore Guadrici episcopi Laudunensis, hoc est anno 1112 de qua Guibertus, lib. III De uita sua, cap. 14: Â»Solertissimam feminarum abbatissam Sancti Ioannis, genere clarissimam, ecclesie prouectricem, nomine Rainsendis, Laudunensem indigenam suus seruus occidit; quodque passa est, pro Ecclesie fide consustinuit.Â«

Adelis anno circiter 1113. Huius commeminit Chartularium monasterii Sancti Theodorici prope Remos, in concessione nimirum cuiusdam terre suo et capituli nomine prefato cenobio facta.

 Adelais regina, Ludouici uI uxor, non equidem abbatisse titulo, sed uxorie dotis iure abbatiam possedit. Quod nefandi commercii genus hac ipsa etate in more positum erat, ut dotem uxorum reges in monasteriis collocarent. Patet id potissimum ex conuentu illo, de quo infra, Attrebatensi celeberrimo.

Hactenus de Laudunensis Sancti Ioannis monasterii abbatissis: quippe illo in incendio urbis  omnia antiquitatis monumenta periere.

Haudquaquam tamen est omittendum quod consignauit auctor anonymus, sed canonicus Laudunensis in Chronico nondum excuso: Anno, inquit, Domini 1095, Elinandus episcopus   ecclesiam Sancti Ioannis in Burgo, quondam abbatiam monialium, ad unius sacerdotis administrationem reductam, prebendis duodecim insigniuit. Hec nos superius col. 1151. retulimus.


Monialibus amandatis e monasterio Sancti Ioannis, monachi subrogantur.

Quid cause Bartholomeum Laudunensem episcopum quatenus nonnas expelleret, monachosque sufficeret, induxerit, animaduertes tam ex Hermanno monacho lib. III, cap. 22 et 23, tunc etiam ex subiectis chartis tabularii Sancti Ioannis Laudunensis. Etenim in comitiis prouincie Remensis Attrebati uI Idus Maii, anno 1128, habitis, ab uniuersis presulibus, rege uolente, decretum est ut monachi cenobium Sancti Ioannis, prius eiectis  monialibus, occuparent. Quo statuto, a Mattheo Albanensi episcopo cardinali, sedis apostolice in Gallia legato, tum, hoc est eodem anno in conuentu Remensi ac paulo post a summo Ecclesie hierarcha Innocentio II confirmato, nonne, an. 1128, apud Grandelani-uillam uite residuum transacture ablegantur.


Ludouici uI Francorum regis diploma.

Â»In nomine sancte et indiuidue Trinitatis. Amen. Ego Ludouicus, Dei misericordia in regem Francorum sublimatus. Notum fieri uolo cunctis fidelibus, tam futuris quam instantibus, quod in conuentu quem fidelis noster Rainaldus secundus uenerabilis Remorum archiepiscopus, Attrebati cum uniuersis suffraganeis suis episcopis, et abbatibus  uI Idus Maii tenuit, ubi et nos presentes aderamus; ipse et Bartholomeus uenerandus Laudunensis episcopus humiliter nos conuenerunt, cum multa precum instantia postulantes ut Laudunensem beate Marie, et beati Ioannis Ecclesiam, que regalis abbatia est, quia sanctimoniales, que ibi ab antiquo fuerant, nimis indigne et enormiter se habebant, ad meliorem religionis statum duci, et monachos ibidem substitui concederemus; quam profecto petitionem rationabilem et utilem cognoscentes, uoluntati eorum, et consilio assensum dedimus, et in predicta Ecclesia abbatem et monachos substitui et haberi in perpetuum, saluo ibi in omnibus iure regio, et Adelaidis regine uxoris nostre dotalitio, benigne quidem concessimus, ita si quidem  quod subiectionem illam, quam cetere abbatie nostre, que in episcopatu Laudunensi sunt, Laudunensi episcopo debent et exhibent, abbatia illa eidem episcopo sine aliquo iuris regii detrimento debeat et exhibeat; quod ne ualeat obliuione deleri scripto commendauimus, et, ne possit a posteris infirmari, sigilli nostri auctoritate et nominis charactere subterfirmauimus. Actum Attrebati publice anno Incarnati uerbi 1128, regni nostri XX, astantibus in palatio nostro, quorum nomina substituta sunt et signa.

Â»Signum Ludouici Buticularii. S. Hugonis constabularii. S. Alberici camerarii, dapifero nullo, data per manum Simonis cancellarii. Signum Rainaldi Remensium archiepiscopi. S. Iosleni Suessionensis  episcopi. S. Bartholomei Laudunensis episcopi. S. Simonis Nouiomensis et Tornacensis episcopi. S. Ioannis Morinensis episcopi. S. Garini Ambianensis episcopi. S. Roberti Attrebatensis episcopi. S. Clarembaldi Siluanectensis episcopi. S. Petri Beluacensis episcopi.Â«


Decretum Matthei Albanensis episcopi, et S. A. legati.

Â»MATTHAEUS Dei gratia Albanensis episcopus, et apostolice sedis legatus, uniuersis fidelibus, salutem. Quod in conuentu Attrebatensi, sancto Spiritu cooperante, a uenerabilibus fratribus Rainaudo Remensi archiepiscopo, Bartholomeo Laudunensi, Gosleno Suessionensi, ceterisque illius diecesis  episcopis, et abbatibus, aliisque religiosis personis de expulsione monialium in Ecclesia Sancte Marie Sanctique Ioannis Laudunensis minus honeste uiuentium, et de substitutione abbatis et monachorum, ibidem Deo religiose seruientium, constitutum est, Ludouico rege Francorum presente annuente, et suo precepto firmante; nos in Remensi conuentu, consilio et petitione uenerabilium fratrum Remensis, Senonensis archiepiscoporum, Laudunensis, Suessionensis, Parisiensis, Meldensis, Trecensis episcoporum atque abbatum plurimorum, aliarumque religiosarum personarum, comprobauimus, et sedis apostolice auctoritate et munimine in perpetuum confirmauimus.Â«


Innocentii secundi pape littere bullate.

 Â»INNOCENTIUS episcopus seruus seruorum Dei, dilecto filio DROGONI abbati monasterii Sancte Marie Sanctique Ioannis Baptiste in Laudunensi ciuitate, eiusque fratribus, salutem et apostolicam benedictionem. Ad hoc nobis a Domino pastoralis officii cura commissa est,Â« etc. uide in Innocentio II ad an. 1143.

Anno proxime subsequenti uenerabilis Bartholomeus Laudunensis episcopus, quam ex monachorum subrogatione in Sancti Ioannis asceterio letitiam conceperit, non potuit scriptis non consignare. Assertas autem uult iis ipsis cenobitis possessiones eiusdem monasterii hac forma.

Â»In nomine sancte et indiuidue Trinitatis, Ego Bartholomeus Dei gratie sancte Laudunensis Ecclesie  minister indignus. Quia largiente Domino in ouilis Dominici cura, licet indigni, laboremus, dum ex iniuncti nobis officii occasione ad secularium hominum negotia rapiamur, si pedes nostros terreni actus puluere attactos, et in seculi lubrico titubantes ad plenum firmare et emundare mimime preualemus, deuote caritatis obsequiis eorum suffragia promereri satagamus, qui in beata sponse ipsius sorte censentur, qui lotis pedibus et tunica expoliata, in lectulo quietis interne cum sponso celesti ineffabili iucunditate perfruuntur. Quanto enim maiore labantium rerum contemptu curam corporis abiecerunt, et deplorata pristinarum enormitate culparum, compressisque ingruentium tumultibus cogitationum,  defecata et pura conscientia ad sola superna se surrigunt, eo gratius in eis diuine maiestati exhiberi credimus obsequium, si ab iis qui cum ad Rachelis desiderabile consortium necdum pertingere possunt, laboriosam cum Lia tolerantur seruitutem ad usum uite labilis, eorum profectus augeatur, quominus terreni stipendii defectu tentati sancte contemplationis otium interrumpere compellantur.

Â»Notum igitur esse uolumus, tam presentibus quam futuris, quia cum diuine misericordie respectus Laudunensem abbatiam B. Marie Sanctique Ioannis Baptiste uisitasset, ita ut eliminato irreligiosarum feminarum grege, que uite sue incorrigibili enormitate, et locum infamauerant, et  plurimis aut periculose offensionis, aut perditionis causa fuerant, religiosus inibi monachorum Ordo institueretur, de loci illius emendatione diuine dispositioni congratulantes, quanto potuimus fauore beneuolum assensum prebuimus, atque religiosorum uiuorum interuentibus aliquod et in uita imperfectioni nostre patrocinium comparare querentes, et post mortem, perpetuam anime nostre memoriam ibi firmare cupientes, que a nobis petierunt gratanter annuimus; et que ex antiquo predecessorum nostrorum dono locus ille uetustissima iam olim possessione tenuerat, nostra quoque manu eis firmauimus, ne quis forte, quia hec in monasterio illo ordinis mutatio facta est, possessionibus eorum aliquid calumnie inferre moliatur. Hanc autem  nostre sanctionis schedulam testium subscriptione, et sigilli nostri impressione roborari precepimus, et, ne quis eam in posterum aliquatenus infirmare, uel aliquam ei calumniam inferre presumat, sub anathemate interdiximus.

S. Bartholemei episcopi qui hoc priuilegium fieri iussit. S. Widonis decani. S. Letoudi archidiaconi. S. Blihardi cantoris. S. Huberti sacerdotis. S. Alberici sacerdotis. S. Benedictis sacerdotis. S. Roberti sacerdotis. S. Ioannis diaconi. S. Petri diaconi. S. Ioscelini diaconi. S. Rogeri diaconi. S. Arnulphi subdiaconi. S. Milonis subdiaconi. S. Ebali subdiaconi. S. Roberti subdiaconi.

Â»Actum Laudun. anno Dominice Incarnat. 1129, indict. uIII, epacta IX, conc. I. anno regni domini  Ludouici XXI, filiique eius Philippi anno I, episcopatus autem domini Bartholomei anno XuII.

Â»Ego Radulphus Sancte Marie cancellarius relegi.Â«


Abbatum monasterii Sancti Ioannis Laudunensis tabula chronologica.

I. Drogo ex priore cenobii Sancti Nicasii Remensis primus abbas sancti Ioannis a Bartholomeo Laudunensi presule constituitur, anno Domini 1128, 17 Kalend. Iunii. Rexit abbatiam usque ad annum 1136, quo Romam ab Innocentio II summo pontifice euocatus, episcopus cardinalis Ostiensis creatus est. Porro esse hallucinatos Ciaconium lib. De uitis pontificum et Ferdinandum Ughellum in Italia Sacra,  priorem anno reparate Salutis 1133. Drogonem ea dignitate donatum Rome; posteriorem uero 1134, asserentem. Planum quippe fit ex tabulario Sancti Ioannis Drogonem abbatis titulo litteris subscripsisse an. 1136.

Gesta Drogonis percurrit Hermannus ubi supra cap. 22. Auctor Append. edite ad Sigibertum anno 1128 et 1138. Â»Obiit Drogo bone memorie Ostiensis episcopus uir religione ac sapientia clarus.Â«

Scripsit sermonem de Passione Domini; exstat in Bibliotheca Patrum.

Soliloquia quoque edidisse notatur in Bibliotheca Belgica ms.

II. Balduinus ex preposito abbas eligitur, de quo  Hermannus loco citato, cap 23. litteras anno 1147, obsignasse indicant antique membrane.

III. Rogerus antea Sancti Medardi Suessionensis prior 1153.

Iu. Bruno ad annum 1160.

u. Ingelrannus ex abbate B. Marie de Nouigento. 1160-1164.

uI. Simon uix anno euoluto cessit e uita.

uII. Radulphus, 1164-1165.

uIII. Ingelrannus II, an. 1165-1182

IX. Balduinus II primum Sancti Sepulcri Cameracensis, post Sancti Ioannis Laudun. anno 1189 et 1193, ac tandem abbas B. Marie Signiaci ordinis Cistertiensis in diecesi Remensi.

X. Nicolaus, 1188-1186.

 XI. Ebalus prius Sancti Theodorii asceta, 1200-1201.

XII. Hugo monachus S. Remigii Remensis in Patrem eum assumunt S. Ioannis cenobite.

XIII. Renerus ex preposito Sancti Ioannis preficitur 1210-1214.

XIu. Robertus prepositus antea S. Theodorici prope Remos, 1215-1235.

Xu. Petrus 1240. Hoc abbate anno 1247 in uigilia Sancti Ioannis Baptiste translatum est corpus B. Anstrudis uirginis, secunde huiusce monasterii abbatisse, a Garnero Laudun. episcopo, e capsula lignea in elegantiorem, in qua hactenus asseruatur.

XuI. Hugo II, 1240-1277.

XuII. Stephanus, 1286.

 XuIII. Petrus II, 1299.

XIX. Garnerus.

XX. Aegidius de Dysiaco.

XXI. Petrus III de Courpalayo , ex monacho Sancti Martini Parisiensis abbas Sancti Ioannis Laudunensis, postmodum Sancti Germani Pratensis 1303. Obiit 1334. Petrum laude prosequitur noster Iacobus du Breuil in Chronico nondum edito Sancti Germani a Pratis: Â»Petrus de Corpoleyo, inquit, abbas huius monasterii locum sepulture in choro templi prope Morardum abbatem habuit. Qui uario lapide obtectus plurimas eius laude recenset, scilicet, quod fuerit consilio certus, omni bonitate refertus, pauperibus largus, circumspectus uelut  Argus; quem clerus charum, rex, plebs, habuit, monarchique in uultu clarum, sobrium, corpore mundum. Cetera uetustate attrituque pedum deleta legi nequeunt. In fine tamen prescriptio temporis preclare apparet, sic: Traxit Aprilis eum ter Nonas M C ter, X ter, I quater.Â« Nunc uero lapis ille sepulcralis uisitur ante maius altare sub cancellis.

XXII. Petrus Iu de Moy. His temporibus Stephanus de Suisyaco,  uilla in agro Laudunensi  archidiaconus Burgensis siue, ut alii, Brugensis , deinde Francie cancellarius, ac demum S. R. E. cardinalis tituli Sancti Cyriaci in Thermis; anno circiter 1310 sacellum beate uirginis et Sancti Stephani protomartyris,  elargitis quibusdam reditibus, excitauit. Fundauit et inibi anniuersarium sui obitus diem. Denascitur uienne Ciaconius Auenione 1311, mense Decembri in ecclesia Sancti Ioannis marmoreo tumulo sepultus, cui sculptum est eiuscemodi epitaphium.


De Suisi natus Stephanus iacet huc tumulatus:
Qui se gessit ita uiuendo, quod archileuita
Burgensis pridem, mox cancellarius idem
Aule regalis fuit; exhinc carquedinalis
M semel et C ter u bis semel I, nece teter
Factus decessit Decembri, cui requies sit.

XXIII. Aegidius de Platea 1333-1353 hic anno 1342, reditus nonnullos gratia festiuitatis S. Flocelii pueri martyris Augustodun. die 17 Septembris celebrande attribuit.

 XXIu. Gerardus per abdicationem Aegidii 1353.

XXu. Ioannes. In charta Hugo proxime subsequens abbas; Ioannis et Gerardi decessorum suorum meminit; obtestatur uidelicet fideles quatenus ad Deum preces pro animabus eorum emittant.

XXuI. Hugo III de Castillione. 1385-1403, abbas cooptatur Belliloci. Andreas du Chesne Hist. eiusdem familie, pag. 559.

XXuII. Chatardus, 1407.

XXuIII. Ioannes Iacquinot, uulgo La Codasse uocitatus, 1436-1456.

XXIX. Iacobus Botin, 1461-1463. Eum, abdicata abbatia, Pius II pontifex maximus episcopum Hierapolitanum inaugurat.

XXX. Antonius Crespin primum episcopus Laudunensis,  tum archiepiscopus Narbonensis 1460, ex traditione Iacobi ab eodem summo pontifice abbatiam obtinet in commendam anno 1464.

XXXI. Ioannes Aubinet ex gremio monachorum eligitur in abbatem. Primus abbatum Sancti Ioannis, insignia pontificalia a Sixto papa Iu est adeptus anno 1482. Desiit mense Septembri 1491.

XXXII. Carolus de Luxemburgo. Hunc postremum sortito ex episcopis Laudunensibus capitulum accipit anno 1472; post Ioannis Aubinet funera fit abbas commendatarius. Moritur 1509.

XXXIII. Ioannes Moynet, 1510. Ultimus abbas monasticen professus defungitur 1520.


Abbates commendatarii.

XXXIu. Mattheus l'Euesque dictus de Marconnay,  natione Pictauensis, episcopus Troie magne; possessionem iniit 1120; abbas simul S. Nicolai Ribodimontensis, et S. Michelis in Therascea.

XXXu. Ioannes a Lotharingia, Renati Lotharingie ducis et Philippe Gueldrie filius, possessionem per ualerannum de la Haye canonicum ac thesaurarium Laudun. Hac in re illius procuratorem, adeptus est anno 1533 ad 1535.

XXXuI. Petrus Cauchon seu de Maupas 1535 et anno 1566 abbatiam Claudio germano tradit.

XXXuII. Claudius Cauchon, Petri frater, simul abbas S. Dionysii Remensis 1566. Claudio e uiuis sublato, Mattheus Brice economus instituitur.

XXXuIII. Stephanus Penet presbyter religiosus  1601; Mattheus tamen economus non destitit curam gerere monasterii.

XXXIX. Ioannes Aubert doctor theologus 1608, defunctus Parisiis anno 1626, in ecclesia Sancti Landerici funeratur.

XL. Gabriel Albaspineus Aurelianorum episcopus, qui generis claritudinem infulis sublimauit, exornauit infularum dignitatem sacrorum canonum, et antiquioris theologie studiis, scriptisque illustrauit. Abbatiam S. Ioannis consecutus est circiter 1627, et anno 1629, exuitur mortalitate.

XLI. Carolus Albaspineus Gabrielis frater, marchio de Chateauneuf regiis sigillis prefectus, etc. Abbas pariter S. Eligii Nouiomensis, de Pratellis et Nigri Lacus; uir est multis integre ac strenue uite,  rerumque preclare gestarum laudibus insignis. Egregiam nauauit operam ut collapsam in prefatis monasteriis S. Eligii, Pratellensis, regule Benedictine obseruantiam, prout in congregatione S. Mauri uigere dignoscitur, restitueret, propagaretque; cuius rei gratia ad S. Ioannis Laudunense cenobium euocatos ab eo Patres Benedictinos illius congregationis illustrissimus Philibertus de Brichanteau Laudun. antistes, celebratis pontificali ritu missarum solemniis, excepit Kalendis Ianuarii, an. reparate salutis 1648.


De monasteri S. Martini Laudunensis, ordinis Premonstratensis.

Tabule donationis ecclesie S. Martini Laudunensis ordini Premonstratensi a Bartholomeo episcopo  acte, mihi nequaquam sunt pretermittende: siquidem Hermannus libros tres De miraculis beate Marie, Laudun. de composito edidit, quatenus preclaram uirtute et sanctitate presulis illius uitam consignaret posteritati; iisdem ego pariter ipse rationibus allectus, quidquid prefato pontifici splendorem afferret, si nostris obseruationibus insererem ratus fore non iniucundum.


Priuilegium Bartholomei episcopi Laudunensis, de ordinatione domus S. Martini

Â»In nomine sancte et indiuidue Trinitatis. Ego Bartholomeus Dei gratia sancte Laudunensis Ecclesie minister indignus. Quia ex iniuncti officii necessitudine, cui auctore Deo deseruimus, Ecclesie,  quam gubernandam suscepimus, debito cure pastoralis obligamur ne qua membrorum suorum parte laboret solerter inuigilare, bene cepta in melius prouehere; et, si qua ferte inconsultius acta fuerint, Domino opitulante, pro facultatis et peritie nostre modulo, corrigere debemus. Notum igitur esse uolumus, tam presentibus quam futuris, quia, cum in ecclesia Sancti Martini de suburbio Laudunensi, que prius secularium clericorum, quidam fratres nostris temporibus ad regulariter uiuendum se transtulissent, atque, aliquandiu inibi commorantes de die in diem, peccatis exigentibus, imperitia ac negligentia exteriores possessiones magis magisque desererent, neque interius, uel numero, uel religione proficerent; nouissime anxii et de loci illius deiectione solliciti,  ex consilii nostri decreto in hanc sententiam declinauimus ut fratris Norberti, qui in uosagii silua apud Premonstratum locum, cum magna famulorum Dei manu, sub canonica professione eremiticam uitam constituerat, cure et dispositioni ecclesiam illam committeremus. Qui cum precibus nostris acquieuisset, sancitum est ut, sicut ille locus ab antiquo in manu predecessorum nostrorum exstiterat, ita et nunc in nostra successorumque nostrorum remaneat, fratresque qui ad eum pro salute animarum pia deuotione conuenient, ordinato sibi abbate secundum regulam beati Augustini ad tenorem Premonstrati loci canonice uiuant. Quod si forte abbas beati Martini, instigante diabolo, a regule sue tramite deuiauerit, conuentusque ab episcopo Laudunensi  atque Premonstrati loci abbate, in presentia Laudunensis Ecclesie, in pertinacia et auersione sua permanserit, conuocatis eiusdem religionis coabbatibus apud Premonstratum de regule sue exsecutione sub eorum testificatione discutiatur, atque corripiatur. Si uero in malo suo obstinatus, et sicut confutatus incorrigibilis apparuerit, absque ulla retractione ab eisdem abbatibus secundum religionis sue institutionem deponatur, aliusque idoneus, eorum communi consilio et electione, in locum eius euestigio subrogetur, et ab episcopo Laudunensi ordinetur.

Â»Signum Bartholomei Laudunensis episcopi. S. Widonis decani et archidiaconi. S. Radulfi archidiaconi. S. Seifridi abbatis Sancti uincentii. S. Simonis abbatis Sancti Nicolai de Silua. S. Bernardi abbatis  Clareuallis. S. Rainaldi abbatis Fusniacensis. S. Blehardi cantoris. S. Drogonis presbyteri. S. Ebali subdiaconi. S. Widonis subdiaconi. S. Roberti acolyti. S. Roberti decani Sancti Ioannis. S. Gaufridi cantoris. S. Haimonis thesaurarii. S. Henrici. S. Guntranni. S. Hugonis. S. Clarembaldi de foro. S. Nicolai castellani.

Â»Anno Incarnat. Dominice 1124; indict. XII, epact. XX.Â«


Syllabus abbatum S. Martini Laudunensis

I. Galterus primus abbas in episcopum Laudunensem est assumptus. Obiit 1153, atque in Premonstratensi ecclesia sepelitur.

II. Garinus Britto ab anno 1149 ad 1170.

III. Bartholomeus de Mons, 1170-1179.

 Iu. Galterus Testart, 1180-1185.

u. Ticelinus, uel Thiscilinus nepos primi Galteri, 1186-1189.

uI. Wido, uel Guido de Spernaco, 1189-1191.

uII. Aegidius de Marsi, 1195.

uIII. Oilardus de Domno-Martino, 1195-1204.

IX. Wilbertus Branensis, 1204-1207.

X. Renaldus de Ribemonte, 1209-1210.

XI. Walterus de Regia ualle, 1212-1228.

XII. Hugo.

XIII. Ioannes de Saisinqurte, 1243.

XIu. Galterus de Duaco, 1243.

Xu. Ioannes quondam abbas Clarifontis.

XuI. Ioannes de Betunia.

 XuII. Gerardus de Festieux, 1248-1254.

XuIII. Ioannes de Reneuille.

XIX. Ioannes de Burceio, 1261.

XX. Petrus de Petrigny, 1261-1267.

XXI. Willelmus de Marla.

XXII. Ioannes Destres, 1269-1286.

XXIII. Milo de Curigni, 1300-1311.

XXIu. Ioannes de Castellione. Hic anno 1333 electus abbas Premonstratensis; hoc munere decennio preclare functus obiit anno 1343, XuII Kal. Maii, ibidem sepultus ante maius altare. Necrologium S. Martini.

XXu. Ioannes de Brueriis, 1340.

XXuI. Ioannes de Malbodio, 1347-1348.

XXuII. Bertrandus de Roseto, 1358.

 XXuIII. Ioannes Benedictus, 1392-1404.

XXIX. Ioannes uairetus, 1415-1430.

XXX. Balduinus Branensis.

XXXI. Petrus de Ponte, 1447-1461.

XXXII. Iacobus le Noir, 1480.

XXXIII. Ioannes Poulallier.

XXIu. Ioannes Buquet, 1524-1526.

XXXu. Adrianus Pelletier, 1527-1529.

XXXuI. Amatus de Fonte, 1530-1545.

XXXuII. Carolus cardinalis a Lotharingia, 1548.

XXXuIII. Anthonius uiscontinus, 1565-1588.

XXXIX. Claudius Basin.

XL. Nicolaus le Saige, 1615, obiit 1645, 13 April.

XLI. Iulius Mazarini cardinalis, 1645  .


 Illustrium quorumdam S. Martini Laudunensis canonicorum indiculus.

Galterum de Mauritania ex decano episcopum Laudunensem, post canonicum Sancti Martini exstitisse subinferre uidetur Necrologium ipsius Ecclesie: Â»II Idus Iulii obiit dominus Galterus de Mauritania huius Ecclesie canonicus quondam episcopus Laudunensis,Â« etc. In eadem San-Martiniana ecclesia hoc epitaphio donatur.


Hic tego Galterum, quod detego, mutaque petra
Presulis acta loquor, pro lingua sunt mihi metra.
Consilio, monitis, uirtutibus, hoc modo uite.
Rexit, correxit, erexit oues et ouile.
Infuit huic pietas, sale sed condita rigoris,
Torpida ne fieret uirtus et egena saporis.
Abstulit hunc mundo diuisio discipulorum.
uiuat in eternum meritis adiutus eorum.

 Godescalcus canonicus Sancti Martini Laudunensis, tum Montis Sancti Martini abbas, ac tandem episcopus Attrebatensis. Necrologium: Â»uII id. Aug. Godescali Attrebatensis episcopi huius Ecclesie canonici, qui inter cetera beneficia episcopalia uestimenta, calicem aureum, pelues argenteas, urceolos, candelabra nobis dedit, sub anathemate prohibens ne quis ea ab ecclesia alienaret.Â« Baronius Annal. tom. XII, ad annum 1148, locuples habet de Godescalco testimonium.

Concordatus fit episcopus Eduensis. Necrolog. ad XI Kal. Aprilis.

 Arnoldus episcopus Caurensis in Philippinis. Necrolog. uIII id. Februarii.

Gregorius uIII pontifex max. ex canonico San-Martiniano. Ita Necrologium: Â»Commemoratio uenerande memorie Gregorii pape huius Ecclesie canonici.Â«

Ioannes Commenus imperator Constantinopolitanus. Cuius ad hunc modum meminit. Necrologium Â»Xu Kal. Maii commemoratio Ioannis imperatoris huius ecclesie fratris ad succurrendum.Â« Sacrum Dominice crucis lignum, quod uisitur hodieque, imperatorum Grecorum iconibus super operculum efformatis insigne, contulisse fama est.

Guido abbas Sancti uincentii Laudun. Â»Frater fuit ad succurrendum huius ecclesie.Â« Necrolog. ad  III Kal. Septembr.

De fratribus ad succurrendum egimus supra in obseruationibus, col. 1139.

Robertus regulam Premonstratensium professus in claustro San-Martiniano, primus abbas eligitur insule beate Marie in Geldria. Ferunt Robertum Henrici regis Anglorum cognatum.

 CAP. uII.---uulgo bacones uocant. Et nos Galli nunc, iambons. Baconum meminit Mattheus Paris in Henrico III pag. 404, ultime edit. Â»Missa sunt decem millia summarum frumenti, et decem millia auene, cum totidem baconibus.Â« uernacule in Lotharingia et alibi, bacons, solent uocitari bacones; nempe pro lateribus, tergisque porcorum salitorum. Glossarium in fine Historie eiusdem  Matthei.

 CAP. uIII.---Percussus occubuit. Dies necis Galdrici episcopi in Necrologio Laudunensi commemoratur. Â»Sexto Kalend. Maii obitus Waldrici episcopi, etc. Hic uir magni cordis, et strenuus in secularibus, qui ciuium exigente superbia, suis quibusdam legibus priuatis regentium, per illustrem Francie regem aliosque. . . . . . Laudunenses procurauit cassari communiam,Â« etc. Et descriptis que a Guiberto enarrantur, subinfert idem Necrologium: Â»Hec et alia quamplurima ad tam immane scelus pertinentia, memoratus abbas  qui his diebus presens aderat plena fide et ueritate conscripsit. In huius igitur tanti ac tam miserabilis flagitii  lamentabilem memoriam, statutum est in capitulo nostro anniuersarium dicti pontificis, singulis annis celebrare.Â«

 CAP. IX.---Prominenti eorum, quam sic uocitant repa. Repam ornamentum quoddam auro argentoue confectum, coronidis instar, tumulis siue loculis sanctorum appositum, S. Audenus subindicare uidetur lib. I. uite S. Eligii cap. 32. Â»Fecit quoque  et repam in loco anterioris tumuli, et altare secus ad pedes S. martyris fabricauit.Â« At uero repam ac crepam synonima fore subdubitat animus, siquidem ille ipse Audenus lib. II cap. 39, sub finem, profert ista de S. Bathilde: Â»Iussit 653  preterea crepam ex auro atque argento mirifice fabricare, quam supra confessoris  membra deponere deberet.Â« Iterum cap. seq. initio: Â»Ingrediente ergo Quadragesima, precinxerunt crepam huiuscemodi sindone, ut moles radiantis metalli uelata tegeret diebus penitentie,Â« etc. Quibus ex uerbis crepam, loculum siue urnam feralem sonare nemo non uidet. Num tandem in uerbo Repa, et Crepa, incidat et Freda? de quo Herricus Antissiodor. lib. I cap. 27 mirac. S. Germani: Â»Clotarius Crotildis filius tempore S. Desiderii Antissiodorensis episcopi, fredam regalibus expensis composuit auro argentoque decoram, ubi auctorum erant inscripta nomina.Â« Nil certi statuendum occurrit.

  CAP. IX.---Et Sancti Ioannis ecclesiam succendens. Monasterium ab ipsa fundatione, sanctimonialium, quod pluribus deinde seculis elapsis, episcopi Laudunensis Bartholomei iussu monachi S. uincentii eiusdem urbis incolere ceperunt. Hermannus monachus lib. III, cap. 22, De miraculis B. Marie. Et Guillelmus Nangiacus ad an. 1128. Â»Lauduni in Ecclesia S. Ioannis, consilio Francie regis et principum, monialibus, que infames erant, eiectis, in loco ipsarum monachi substituti sunt; ubi Drogo religione ac facundia uenerabilis a Bartholomeo Laudunensi episc. primus abbas ordinatur: qui postmodum a papa Innocentio II, Rome Ostiensis episcop. cardinalis.Â« De S. Ioannis cenobio nil impresentiarum preter uitam sancte Salaberge   suppetit. Occurret in Additamentis.

 IBID.---Radulphi discophori monacharum. Nomine Discophori economum, siue, ut uocant, procuratorem, cui rerum gerendarum et facultatum cura et administratio demandatur, uenire mihi suadeo. Radulphum pariter episcopi discophorum nominauit Guibertus initio cap. 10.

 IBID.---Sub birro liberationis causa ferret. Birrum supra pileum exposuimus; hic uero pallium seu chlamydem significari, uerbis subsequentibus haud obscure innuitur: Â»Parasitus autem aliquis ei obuiam factus, quid sub cappa portaret aspexit.Â« uidelicet uerbo antiquato cappa pro chlamyde amplo  sumenda hoc loco, qua uoce etiamnum in rebus ecclesiasticis pluuiale,  sepiuscule uocant. Quanquam a capite cappam periti lingue latine scriptores deducant. Consule Spelmanni archeologum, et uosium De uitiis sermonis. De birro ita canonicus Laudunensis in Chronico ms. Â»Petrus eremita de territorio Ambianensi, primo monachus apud S. Rigaudum in Foresio, post predicator effectus, cepit tanta populorum multitudine uallari, tantis muneribus donari, tantis sanctitatis preconiis acclamari ut multe etates non meminerint honore simili quempiam haberi. Pili de eius mulo pro reliquiis rapiebantur. Tanea tunica ad purum, cuculla super utrisque talaribus, birro  desuper utebatur: pane uix, uino autem nunquam aut pisce alebatur,Â« etc.

 IBID.---Ad S. Mariam uersiliacensem siue uesselicensem  monasterium quondam Benedictini ordinis in Burgundia, ab ipsa origine monialibus traditum perhibet testamentum comitis Gerardi de Rossilione, atque uxoris Berthe, cuius equidem testamenti tabulam magna ex parte, diuersisque in locis inseruit suis probationibus ad originem familie Alsat. doctissimus uignerius e congregatione orat. presbyter. Nos uero haud per partes sed solidam dare, una Nicolai I, pape atque Caroli Calui eam approbantes litteras subiicere, non graue, imo perquam acceptum fore uiris eruditis censuimus. Ferunt igitur hec uerba:


 Testamentum, siue fundationis tabula monasteriorum Pultheriensis et uezeliacensis.

Â»Omnibus Christi fidelibus pietate, amore, desiderioque feruenti beatam uitam exspectantibus, et in unitate Christianitatis sub obedientia preceptorum Dei ubique manentibus, siue his qui presentes sunt, siue his qui futuri, atque in compage et uinculo caritatis uicturi, et usque ad consummationem seculi in Ecclesia sanctorum sibi inuicem sunt successuri. Ego Gerardus, diuine pietatis munere apud gloriosam regalem mansuetudinem comitis honore sublimatus, ex communi, uoto et desiderio dilectissime coniugis mee atque amantissime Berthe, eo quod nobis pariter unanimiterque, Domino inspirante, complacuerit, ut de rebus nostris et  possessionum nostrarum titulis, perennem memoriam Domino Deo nostro, ubi laus eius assidua fieret, statueremus. Et, quoniam largitionibus piis dominorum, et seniorum nostrorum, qui nos liberalissime honoribus et dignitatibus ampliauerunt, id est imperator et senior noster clementissimus Ludouicus, et gloriosa domina et regina Iudith, filiusque ipsorum eque senior, atque dominus noster rex Carolus, plurima, possidenda accreuerunt, iustissime nobis uisum est ut eorum amore incitati locum ecclesie ipsum fundaremus, ubi pro gratis muneribus ipsorum, esset in orationibus solemnis et iugis supplicatio apud Deum, continua pro salute eorum exhortatio.

Â»Non immemores etiam sumus eorum circa nos  beneuolentie ipsorum, id est domini senioris Ludouici Augusti, Iudith domine 654 et regine, Caroli filii ipsorum similiter domini et senioris, qui nunc superest regnans; sed et dignam rependentes genitoribus ac parentibus honorificentiam, id est Leuthardi et Gymuldis [al., Grimildis], atque gratissimorum Hugonis et Daue, amabilibusque filiis et filiabus ipsorum, siue qui iam obdormierunt in Domino, siue qui adhuc uiuunt, consanguinitate, affinitate, et propinquitate etiam nobis iunctis, id est Leufredi et Adalardi, comitum preclarissimorum, ut pro eis intercessio et assidua deprecatio fieret, et peccatorum eorum acquireretur propitiatio: et in loco ipso, quem iuuante Christo fundaremus,  succedentibus temporibus esset eorum permanens recordatio. Itaque et illorum quoque propinquorum, quibus et hereditario iure eisdem in rebus successimus, nec non et reliquorum omnium, sed et amicorum nostrorum uniuersorum, et fidelium generaliter omnium perpetualis duraret memoria, ibique per euum pro omnibus fieret communis oratio.

Â»Ego igitur Gerardus, et coniux simul gratissima, pia et fideli deuotione constituimus, atque construximus monasterium, et habitaculum seruorum Dei, apto competentique loco, et ex largitione atque oblatione facultatis et rerum nostrarum quidquid ad sustentationem eorumdem Deo famulantium, quidquid ad religionis cultum necessarium  exstat, pia ac solerti prouidentia iuxta uires, quas Deus tribuit, procurauimus, menteque promptissima, eadem ipsa, que de manu ipsius accepimus, gratias beneficiis illius offerentes obtulimus.

Â»Fundatus igitur atque conditus est locus deuotionis nostre in honore Domini nostri Iesu Christi, et uenerationes beatissimorum apostolorum Petri et Pauli, super amnem Sequane preterfluentis, in agro respiciente ad uillam, quam ex antiquo Pultarias nominant in pago Laticensi, in regno Burgundie, ut ibi uenerabile orationis domicilium uotis ac supplicationibus fidelium frequentetur, conuersatioque celestis sub regulari districtione, et institutione beati Benedicti uiuentium, omni desiderio et ardore intimo perquiratur et expetatur. Ibique contulimus  uillas has, ipsam eamdemque, ubi e uicino monasterium situm est, Pultarias, quidquid [al., ibi] erit ex hereditate, quidquid precepti sui auctoritate senior noster Carolus rex nobis inibi contulit, quidquid alio legitimo pacto rebus nostris accessit, cum uniuersis appenditiis suis, et que ubicunque ad ipsa respicientia sunt. In pago uero Senonico sextam cum omnibus ad eam respicientibus, et uniuersis appenditiis; mannistam similiter cum omnibus ad eam respicientibus, et uniuersis appenditiis suis, uerum etiam et uillare in supradicto pago, cum omnibus rebus ad eas respicientibus, et appenditiis earum. Similiter et in eodem pago, in uilla que dicitur Piscatoria, que est sita super Hionem fluuium, totum et ad integrum quidquid  de. . . . . . uassallo dominico conquisiuimus, et quidquid ad ipsam Piscatoriam aspicit, in omnibus duntaxat in quibus ibidem nostra uidetur dominatio, uel esse scitur potestas, et quidquid ad ius nostrum in pago Tricassino pertinet.

Â»Pari etiam ordine fundauimus aliud monasterium, eodem studio, eademque deuotione, ut habitaculum ancillarum Dei sub regulari districtione, et institutione sancti Benedicti uiuentium fieret in honore Domini nostri Iesu Christi, in loco uel agro qui dicitur uirziliacus, in pago Aualensi, in regno Burgundie, ubi et contulimus uillas has. Eamdem ipsam, in qua situm est sacrum et uenerabile monasterium, uirziliacum, quam commutauimus cum  domina et gloriosa Iudith regina, agente et impetrante apud piissime memorie dominum et seniorem nostrum Ludouicum imperatorem, quidquid idem clementissimus imperator ad eamdem uillam respiciens sub precepti sui confirmatione condonauit nobisque contulit, que ubicunque respiciunt ad eamdem uillam pertinentia, predicto monasterio consignauimus. uillam denique Doruiciacum, uillam Cisternas fontanas atque Molintium, uel quidquid in nominato pago Aualensi, uel Tornodorensi acquisiuimus, cum uniuersis appenditiis supradictarum illarum, ubicunque uel in quocunque pago fuerint.

Â»Totum ergo ex integro quidquid in supranominatis uillis uel agris acquisiuimus, et acquirere potuimus,  sacratissimis locis, et monasteriis coadunauimus, et unanimitati, atque utilitati eorum, qui ibi Deo seruierint, in perpetuo conneximus; tantum nobis dum manemus in uita, earum usu fructuarium reseruantes. Tuitionem quoque et defensionem predictorum monasteriorum sub nostra cura habentes. Itaque quidquid prefato monasterio nostra religiosa oblatione collatum est, quidquid in rebus siue seruitiis quibuscunque speciebus, Deo inspirante, contraditum additumque fuerit, aut a quibuscunque fidelibus quolibet unquam tempore oblatum, absque ullis exterioribus obsequiis, et obsequiorum exactionibus, solis eorum stipendiis, et necessariis sumptibus, qui illic Domino seruiunt, iugi presentis nostri testamenti firmitate permaneat illibatum. Excepto  quod pro benedictione annis 655 singulis ad reuerendam sedem beatorum apostolorum, cui loca eadem subdidimus, Rome offerantur beato pontifici Urbis libre argenti due.

Â»Et quia ultronea uoluntate caritatis, atque humanitatis officio, quotidiana beneficia docent exercenda, liberi tamen ab aliis exhibitionibus monachi sub quieto seruitio regulariter uiuant, orationis obsequia solemniter offerentes Deo, pro gloriosissimis dominis et senioribus nostris Ludouico Augusto, et Carolo eius filio, et precellentis memorie dominabus Iudith, atque Hermentrude; sed et preclarissime item recordationis genitorum genitricumque filiorumque ipsorum, qui siue uiuunt, siue iam dormierunt in Domino, pro nobis etiam filiisque, ac filiabus  uiuentibus, siue defunctis, cunctisque amicis nostris, omniumque fidelium multitudine.

Â»Hoc uero monasterium, siue aliud supra nominatum, cum omnibus rebus ibi collatis, beatissimis apostolis apud Romam subdidimus, et testamentario libello dato eterne pontificibus Urbis illius, qui uice apostolica annis sequentibus sedem tenuerint, ad regendum, ordinandum, non tamen ut beneficiaria potestate. Cumque dandi, aut procaminandi licentia sit disponenda, perpetuo commisimus, ut eorum sollicitis studiis, et uigili prouisione, iuxta nostram deuotionem, religio pietatis et honestatis ad gloriam Dei semper ibi excrescat, et fructus apud Deum propensior generetur. Illud perpetue firmum uolumus,  ut quoties abbas uel abbatissa de prefatis monasteriis respectu diuino a religione nostra sanctis apostolis contraditis, ex hac luce migrauerint, congregationes ipse, quas de uenerabilibus locis Deus esse uoluerit, habeant concessam sibi potestatem cum interrogatione, sanctorumque uirorum consilio, alterum uel alteram bone uite et boni testimonii, auxiliante Domino, ex suo consortio atque collegio electum uel electam preficiendi, prosequente pontificis super hac re probatione, qui sedem apostolicam tunc temporis meruerit.

Â»Sed et rerum quantitas in suscipiendis fratribus, uel sororibus semper attendatur, ne superfluo numero congregationes ipse  forte grauate delabantur. Illud quoque summopere monemus, et  sub obtestatione etiam inhibemus ne cui pietatis nostre uotum liceat in perpetuum commutare, uel prepostero ordine irrumpendo perturbare. Quod si quis, quod non credimus futurum, presumpserit domini et senioris nostri Caroli Pii regis precepto damnatus, Domino Deo nostro dignam facti sui uicem ei reddente, ex sententia sancti pontificis, uobis, et sacrilegus et sacrarum rerum fraudator, a cetu populi Dei extraneus penam eternam, nisi resipuerit, incurrat.

Â»Sed et uos omnes, sanctissimi Patres et episcopi, per Redemptorem Dominum nostrum deprecamur, ut huic nostre deuotionis operi semper dignemini exactores, et adiutores in omnibus existere. Quod in finem monendum sit piis et karissimis nostris  seruis Dei in monasteriis tanto studio a nobis fundatis, degentibus, et pia et uigili cura deuotionis et religionis sit, Â»atque in omnibus se exhibeant sicut Dei ministros, nemini dantes ullam offensionem uituperandi Â« religiosissimum et sacrum ordinem monasterii sui, ut apostolice sedis pontifex sit eis rector assiduus, consolator et tutor; quatenus corpori et membris Ecclesie fidelissima caritate et religiosissima obedientia iuncti, etiam capiti totius corporis, quod est Christus, mereantur compage sociari.

Â»Hoc autem testamentum plena a nobis pietate et deuotione confectum, ut omni tempore irrefragabilem obtineat firmitatem, etiam manus nostre, et  illustrium uirorum subscriptionibus sanximus roborandum.

Â»S. Gerardi comitis, S. Berthe coniugis qui hanc oblationem Deo pro remedio anime sue obtulerunt, et testamento facto firmauerunt, atque firmari iusserunt.

Â»S. Eue filie ipsorum que uoluntatem parentum, et oblationem Deo factam, audiendo et firmando consentiit, consentiendo confirmauit.

Â»S. Sanuarii. S. Simonis. S. Fanuel S. Baunari. S. Widerici. S. Gerardi. S. Rotardi. S. Abonis. S. Auzgarii. S. Optadi. S. Galfari. S. Athonis. S. Ardulfi. S. Bercarii. S. Raganaudi. S. Leuderici. S. Aluerti. S. Fredeberti. S. Radulphi. S. Gerardi. S. Sigiberti. S. Gislemari. S. Ganzelini. S. Ayrbaldi.  S. Zenonis. S. Odolardi. S. Odeberti. S. Austorici. S. Amalberti.Â«


Nicolai pape I confirmatio fundationis monasterii uizeliacensis.

Â»Nicolaus episcopus, seruus seruorum Dei, religiose, et Deo dicate, que diuino nutu, diuinaque prouidentia in 656 monasterio fuerit constituta,Â« etc. uide inter epistolas et diplomata Nicolai I, Patrologie t. CXIX.


657 Diploma Caroli Calui fundationem approbantis uizeliacensis monasterii.

Â»In nomine sancte et indiuidue Trinitatis. Carolus Dei gratia rex. Si nobilium et illustrium,Â« etc. uide inter diplomata Caroli Calui Patrologiet CXXIu.

658 Aliquot post annis, sanctimonialibus amandatis,  in uezeliacense cenobium successere monachi; qui tandem pluribus seculis elapsis anno nimirum 1537, obtentis dolo a summo pontifice Paulo III litteris bullatis, cucullum abdicauerunt, ac secularium canonicorum mores et uestes induere.

 CAP. IX.---Abbas autem Sancti uincentii Adalbero. Quem supra seriei abbatum S. uincentii Laudunensis accensuimus, estque undecimus.

 CAP. X.---Et Salbano superiecto. Lege Sabano. Quo uerbo usus est auctor noster libro De uirginitate, cap. 10. Â»Sabanoque ac uestibus ac si somnolentum operiri.Â« Pro linteo usurpatur, uelut antiqui scriptores exponunt. uictor Uticensis libro tertio ante medium. Muritta diaconus Elpidoforum Christiane religionis desertorem, ac crudelem persecutorem,  quem e sacro fonte susceperat, alloquitur: Â»Clam furto nescientibus cunctis baiulabat illa, quibus eum suscipiens de fonte dudum texerat sabana.Â« Et infra quid sabanum explicat. Â»Hec sunt linteamina, Elpidofore, que te accusabunt, dum maiestas uenerit iudicantis.Â« uidesis sanctum Gregorium papam, libro Iu, Dialog. cap. 55, de Centumcellensi presbytero, sanctum Bonifacium Mogunt. epist. 10 et 145 in fine; Paulum papam I, ad Pippinum regem, tomo III Hist. Franc. Andree Duchesne pag. 746.

 IBID.---Delatus ad ecclesiam, etc.---Quare in ecclesia San uincentiana sepultus fuerit Galdricus ep. rationem dedimus in summario Hist. eiusdem monasterii; quod nimirum ecclesia illa episcoporum  Laudunensium fuerit cemeterium. Epitaphium Galdrici pene obliteratum prostat ante altare S. Benedicti in hec uerba:

Fructus amorque gregis, utriusque modestia legis.
   uiuere dum licuit Waldricus iste fuit.
Presul prudentis super alta negotia mentis.
   Ecclesie clypeus sit suus inde Deus.
. . . . . . . . . . uix terra recepit
. . . . . . . . . . Pastorem iugulauit ouis.

 CAP. XI.---Thomam enim Codiciacensis, ut dicitur, filium. Late etiam nefandos Thome mores suis coloribus depingit Sugerius in uita Ludouici Grossi, pag. 97. Hist. Franc. tom. Iu, ab Andrea Duchesne. Aliquando nichilominus illum ipsum Thomam  religionis cultorem exstitisse, exhibuisseque pietatis exercitia demonstrat subsequens charta:

Â»In nomine Patris, et Filii, et Spiritus sancti. Ego Thomas Dei gratia Codiciacensis dominus, perpendens quanta sancte Ecclesie reuerentia debeatur, que sub Deo Patre Mater nostra uocatur; in qua per baptismatis sacramentum regeneramur, et ex qua ad supercelestem Ierusalem nostram principaliter matrem colligimur: ecclesiam beate Marie Nouigenti sub nostro post Deum patrocinio, et de nostris beneficiis constitutam, prospiciens plurimum a debita libertate claudicare, et ministrorum nostrorum usurpationibus miserabiliter subiacere, tali, Deo inspirante, prerogatiua disposui insignire; eam enim reuerentiam, quam ab antecessoribus meis  eidem ecclesie impensam comperi, scripto, et auctoritate nostra, et procerum nostrorum testimonio roborare decreui.

Â»Intra constitutos igitur terminos ambitum uille ipsius ita liberum esse debere censuimus, ut nullus clientum uel prepositorum nostrorum intra ipsius terminos, nec hominem, nec aliquid capere audeat, uel quidquam a quoquam ullus hominum, preter abbatem et monachos, presumat uiolenter exigere, sed a cunctis inuasionibus, ac si sacratus, sit immunis locus ipse. Homines loci ipsius preter quinque, quos mihi retinui, Deo et Ecclesie seruituros dereliqui, quos nolo amodo pro meo seruitio, nisi cum abbatis et fratrum licentia et uoluntate urgeri. Quod  si quis eorum quos mihi retineo ad me uenire noluerit, cum eum per ministrum meum mandauero, abbati suggeretur, uel priori, aut preposito, ut eum ad me uenire faciat. Si propter abbatem uenire noluerit, nunquam per aliquem hominum meorum intra districtum territorii ecclesie capietur. Sed ut intra districtum castri mei capi ualeat, exspectetur.

Â»Et si ab hac die in posterum aliquis externus ibi habitare uoluerit, si probabiliter liber est, Ecclesie seruitio se mancipare poterit. Similiter et aduena. Quod si alicuius sancti eum esse constiterit, meus erit.Â«

 IBID.---Facta sunt hec, etc. Consimilis est istis canonici Laudunensis enarratio: Â»Anno Domini 1112, Waldericus Laudunensis episcopus cum  ciues ipsius urbis a sacramento 659 iurate communitatis studuisset reuocare, ciuibus in seditionem uersis, cum quibusdam fidelibus suis nobilibus ei subuenire uolentibus, armis eorum nequiter est confossus feria quinta hebdomade paschalis, uIII  Kal. Maii, in litania maiori: unde confusa multitudine tumultuante succenditur ecclesia cathedralis cum domo episcopali; succensa est etiam ecclesia B. Ioannis Baptiste in abbatia monialium, cum aliis 9 ecclesiis e uicino appendentibus. Ludouicus rex Francorum tam seuere scelus istud in auctores seditionis ultus est, ut tam futuros quam presentes debeat exemplum a simili scelere terrere.Â«

 IBID.---Quod siccatorias uocant. A sicca deduci  opinor. At quodnam instrumenti siue machine genus fuerit siccatoria nondum legi.

 CAP. XIu.---Quo decedente, iste legitime. Per se patet demonstratiuo iste Bartholomeum, qui Hugoni successit, ab auctore subintelligi. De quo sic Guillelmus Nangiacus in Hist. ms. an 1113: Â»Quo  post septem menses mortuo, uir illustris Bartholomeus ad episcopatum Laudunice ciuitatis prouehitur; cuius industria episcopalis ecclesia, que incensa fuerat, in breui reparata est,Â« etc. Gesta Bartholomei recenset Hermannus in Appendice; qui, quod inter cetera ab eodem episcopo preclare acta abbatiam Fusniacensem congregationis Cisterciensis condidisse affirmet, pauca eiusdem fundationis ex ipsomet Fusniacensi tabulario  hausta, retexere libitum est:


De eo quod Bartholomeus episcopus in loco qui Fusniacus dicitur abbatiam construxit.

Â»In nomine sancte et indiuidue Trinitatis. Ego Bartholomeus Dei gratia Laudunensis episcopus, notum esse uolumus tam presentibus quam futuris, quod Fusniacus erat alodium Sancti Michelis, et, cum locus ille non multum esset utilis eidem ecclesie, impetrauimus ab Elberto abbate et monachis loci illius, ut illum locum nobis liberum et absolutum redderet, ad faciendum quidquid inde facere uellemus. Nos autem eumdem locum, assensu predicti abbatis et capituli eius, Bernardo et monachis de Claraualle, liberum et absolutum reddidimus, ut ibi abbatiam constituerent, et libere et quiete Deo  deseruirent.

Â»Actum anno Domini millesimo centesimo uigesimo primo.Â«

Multa et alia contulit beneficia Fusniacensi monasterio idem uenerabilis antistes. Sepultus iacet in eiusdem cenobii templo, in quo sequentia duo epitaphia cernuntur:


Epitaphium reuerendissimi presulis Bartholomei Laudunensis episcopi


Regum stirpe, ducum generatus sanguine, claris
   Clarum nomen habet Bartholomeus auis.
Promptus ad arma fuit dum iunior iret in hostem
   Multa trophea tulit, uix habet usque parem.
At Deus in preceps retrahit miseratus euntis;
   Nec mora, castra fugit, proiicit arma ducis.
Clericus inde Remis sequitur uirtute Manassem,
    Imo senem fessum fertque subitque uicem.
Lauduni interea sacra mactatus in ede
   Presul, obit subito; moxque uacante sede,
Hunc sibi pastorem clerus, populusque requirunt;
   Abducuntque Remis, ac sibi preficiunt.
Sic bene pontificis, meritumque et nomen adeptus;
   Quod gerit officii, perficit, implet opus.
Exemplo uerboque gregem regit, omnia factus
   Omnibus, ut Christo feneret ex ouibus.
Protinus hinc Marie succensa recondere templa
   Non tardat; reparat tectaque presulea.
Tum sacra Baptiste monachis dans claustra, perire
   Crimina et ipsa facit, scandala suffugere.
Postea cenobium Marie sub nomine fundat,
   Consecrat ipse Deo Fusniacumque uocat.
Fusus ut e celo castis in cordibus ignis
   Ardeat, incaleat pectoribusque piis.
Utque tribus uotis triplicem quasi funibus hostem
   Implicet, ad pugnam dirigit hic aciem.
 Sic decet et . . . funes dissoluere, fastus
   Sternere, mundanos tundere carnis acus.
Boheryas condens scelerum spineta reuellit,
   Terraque fert fructus quam prius ipse colit.
Mentibus expellit tenebras, lucemque refundens
   Dat uallem Claram, luminis arma ferens.
Lampada ne uacuam uirgo ferat, auget oliua,
   Monstrolium plantans, pullulet unde olea.
Dans Premonstratum, per deuia euntibus aptum
   Monstrat iter, sequitur quod nouus ordo Patrum.
Legibus instituens Norberti Martinianos
   Urbicolas, mores corrigit hisce malos.
Quissiacum iaciens quatit arcum, tela retorquet
   Demonis, ac animis noxia cuncta mouet.
Forcipe, Thenaliis, sumpto carbone labella
   Mundat, et ut Cherubin casta dat eloquia.
Clari fontis aquas facientibus exhibet, hisque
   Turbida mundane flumina tollit aque.
Buccilici bellum uitiis quasi buccina clangit,
   Oraque diuinis laudibus apta facit.
 Fessus episcopii tandem sub pondere, honores
   Deserit, ac clerum, prospera cuncta, et opes.
Fusniacum petit, inde simul quod uenerat, implet;
   Sponte fit et monachus presul, ibique latet.
Ut liber uacet ille Deo, totusque saluti
   Incumbens proprie, gaudet amara pati.
Occidit oppressus senio, dignumque sepulcri
   Marmor habet corpus, mens petit alta poli.
660 Sicque sua partis fruitur uirtute coronis:
   Cingitur et ternis frons sua laureolis.

Aliud circa tumulum.

Qui iacet hic presul Marianam condidit edem
   Lauduni, pariterque domos antistitis ustas.
Templa decem instruxit; Benedicto contulit unum:
   Bernardo quatuor; Nortberto quinque piauit.

Addit et Guillelm. de Nangis Histor, ms: Â»Bartholomeus Laudunensis episc. anno XXXuIII sui episcopatus,  comtempto mundi schemate Fusniaci induitur habitu monachali.Â«

Inter beatos accensetur in Menologio Cistertiensi ad sextum Kalend. Iulii; auctore Chrysostomo Henriquez. De Bartholomeo agunt auctores plurimi quos referunt idem Henriquez ad id diei: et Angelus Manrique Annal. Cist. an. 1120, cap. 2, n. 1, et an. 1142, cap. I, n. 3.

 CAP. XIu.---Ab archiep. totius Francie et episcopis anathemate pulsabatur. Expressius abbas Sugerius in uita Ludouici Grossi ubi supra: Â»Cuius  intolerabili fatigata molestia, cum sederet Beluaci in generali conuentu Gallicana Ecclesia, etc. uenerabilis S. R. E. legatus Cono, Prenestinus episcopus  innumerarum pulsatus molestia querelarum, etc., anathemate generali detruncans, cingulum militarem ei licet absenti decingit, ab omni honore tanquam sceleratum, infamatum, Christiani nominis inimicum, omnium iudicio deponit,Â« etc. Auctor Appendicis edite ad Sigibertum, Thome funestum finem strictim ostendit. Â»An. 1130, Thomas de Marla in suo proprio conductu negotiatores dolo capiens, a rege Ludouico cum exercitu impetitur; et a Radulpho uiromanduorum comite, in ultionem Henrici fratris sui, uulneratus et captus, Lauduni moritur.Â«

 IBID.---Post funestum excidii Laudunensis euentum. Non equidem hic metam facinoribus posuere Laudunenses; ultra progressi sunt. Post aliquot  annos iterum commouerunt urbem; ac saniem uulnus recrudescens foras erupit. Testis est sepiuscule productus Laudunensis canonicus: Â»Anno 1177 homines de Laudunesio in preiudicium episcopi Ecclesie Laudunensis, data regi Ludouico estimatione pecunie, communiam ordinauerunt habere, et sic perperam cogitantes, a iugo seruitutis ceruices suas et suorum heredum excutere arbitrati sunt. At Rogerius egregius Laudunensis episcopus per se, per amicos, regis presentiam adiit, et ut Ecclesie sue misereretur, communiam seruorum suorum deflendo, modis omnibus exorauit. Rex uero, ut dicitur, sponsioni pecunie herens episcopum et suos non audiuit. Episcopus uero, ut erat magnanimus, uidens se apud regem sepe requisitum non proficere,  proprium genus suum sollicitauit, ut per eos de seruis sibi ingratis et rebellare uolentibus ulcisceretur. Confluentibus undique ad eum sui generis principibus cum aliis amicis, necessariis, Iacobo scilicet domino de Auennis, et comite de Rostolio.

Â»Pars autem aduersa non ignara, eorum aduentum cum suis adiutoribus prestolabatur armata. uenerant eis in auxilium, ex aliis communiis, plurimi, Galfrido Siluanectensi, tunc Laudunensi preposito, procurante. Sed ex regis precepto homines Sancti Medardi Suessionensis ad eorum auxilium confluxerunt. Communia de Crespeio, communia de uelli in eorum auxilium conuenerunt. Apparatis itaque hinc inde copiis armatorum, tota illa rusticana multitudo, solo nomine militum qui conuenerant  territa, fugam consuluit. Cesa fuit ibi multitudo non modica, sed eorum qui in aquis perierunt incertus numerus.

Â»Hec autem acta sunt secunda feria post Inuocauit me ad molendinum Sancti Martini Laudunensis, cui nomen est Comporte, quem locum fuerant depredati. Sequenti uero estate eiusdem anni, rex Ludouicus ultum ire parat stragem illorum de Laudunesio, in fratrem episcopi Reinaldum dominum de Roseio . Peruenit ad castrum comitis de Roceio  cui nomen Nisi, ubi, amicis dicti domini de Roseio satisfacientibus regi, pro eo interuenit reconciliatio; ita tamen ut castrum suum ab eo deinceps recognosceret tenendum. uenerabilis uero episcopus iram regis declinans apud Galterum  tunc Lingonensem episcopum latuit in Burgundia.Â«

 CAP. Xu.---Matricularios uocant. Qui in singulis ecclesiis matricule pauperum curam agebant, et eorum stipendia dispensabant, hodie Marguilliers. Plura uide in not. clariss. ac doctissimi Bignonii ad ueteres Formul. Marculphi, pag. 615, II, et uossium De uitiis sermonis pag. 496.

 IBID.---Is contra datis uadibus bello pugillaturus impetiit. Nil usitatius apud antiquos scriptores, frequentiusque nil in ueteribus schedis  occurrit, quam duello, siue singulari certamine res controuersas diluere. At, quia complures argumentum istud pertractarunt, ab hoc,  etsi multa pre manibus habeamus, temperare uisum est; ne periti lectoris stomachum sepe sepius repetita ingerendo ad nauseam usque moueamus. Legas Pithei Glossarium ad Capitularia; Sirmundum, Not. ad lib. III epistola 28; Goffridi uindo; Bosquet. in libri II epistolam 136; Innocent. III; Spelmannum in Glossario, uerbis campus, duellum, et iudicium.

661 Unum ex multis seligere placet exemplum insignis duelli, ex membranis nempe huiusce chartophylacii Sancti Germani Parisiensis, quo in Gallia monomachie quamdiutissime usum uiguisse aduertere est. Habet ita:

Â»In Christi nomine, ego Gaufridus Dei gratia abbas Sancti Germani Parisiensis, et eius monasterii conuentus, notum esse uolumus uniuersitati  presentium pariter et futurorum, quod Stephanus de Mathiaco cepit quemdam hominem nostrum Ingelrannum de Antogniaco, quoniam ipse iuxta publicam stratam fossetum quoddam faciebat, ubi idem Stephanus et Eustachius de Biuera, consanguineus eius, mediam partem uicarie se habere clamabant. Nos autem hanc iniuriam super iniusta captione hominis nostri nobis illatam domino regi ostendimus. Ipse uero per submonitionem in curiam regiam ueniens, omnes terras, preter arpennos extra uillam Antogniaci, et extra uillas ad eam pertinentes, de uicaria quam clamabat esse asserebat; et ideo predictum hominem nostrum absque suo assensu secus uiam fodientem ceperat. Dicebat insuper quod pater suus, et ipse post patrem, uadia  belli, si quinque in uilla Antogniaci euenissent, ad uoluntatem suam ex consuetudine apud Mathiacum et apud Colliacum duxerant. Ad quod probandum duos homines exhibuit.

Â»Porro nos hec omnia pro ecclesia nostra negantes, per Landricum de Antogniaco unum de probatoribus suis, secundum Lambertum de Mathiaco, in approbatione facienda quam promiserat, mendosum esse monstrauimus. Igitur, pluribus intercurrentibus interuallis, ad diem a domino statutum uenit idem Stephanus, cum suo pugili, in curiam domini regis Parisius, ubi fratres nostri Rainardus et Philippus, a nobis destinati, loco nostri, sicut ad duellum bene muniti adfuerunt.

Â»Proinde, pertractata causa in presentia Parisiensium  prepositorum Guillelmi de Gornaio, Rainoldi de Bellomonte, Balduini Flandrensis, locum domini regis tenentium, cum non posset inter nos et predictum Stephanum pax firmari, adductus est in medio uterque pugil et ad conflictationem statutus; cumque ambo diu multumque conflictassent, et sese inuicem grauissime afflixissent, tandem, Deo auxiliante, pugil noster, aduersarium suum uiriliter et audacter inuadens, oculum ei eripuit, et tanto conamine eum grauauit, quod, illo profitente se uictum esse, uictoria sibi cessit.

Â»Preterea eadem die supradictus Stephanus adduxerat duos homines in medium, per quorum testimonium probare uolebat quod ipse uel seruientes  sui, sine assensu nostro et officialium nostrorum, debebant de iure metretas de uilla Pyrodio ad rectum parare. Ingelbertus autem de Antogniaco uni illorum hominum, Odoni nuncupato, contradicens, testimonium ipsius super hoc falsum esse se probaturum publice asseruit; et sic, uadiis belli inter eos commissis, ad duellum faciendum eadem dies prefixa fuit. Cumque uictoria primo pugili nostro, sicut predictum est, cessisset, prefati fratres nostri Rainardus et Philippus nostrum pugilem, scilicet Ingelbertum, cum obsidibus bonis in medium adducentes, obtulerunt iudicibus eum ad probandum quod promiserat: at sepedictus Stephanus presens ibidem non fuit, nec pugilem suum, sicut mos est, cum obsidibus pretaxatis, iudicibus  exhibuit. Unde iidem iudices fratribus nostris, Rainardo et Philippo, cum pugilibus et obsidibus nostris dederunt licentiam recedendi a curia. Et cum ipsi iudices a curia exeuntes irent ad propria, prenominato Stephano obuiauerunt, quem, pro defectu utriusque duelli captum, cum suis pugilibus et obsidibus in castello posuerunt.Â«

 IBID.---Sacri laticis iudicio. De eiusmodi probationibus, aqua calida ac ferro candenti, consulendi auctores modo citati, nec non Iuretus ad Iuonis epist. 73 et 168. uerumenimuero prohibuere duella et iudicia Stephanus PP. u. 2, quest. 5 Consuluisti; Celestin. III, capite Cura suscepti. De purgat. uulg.; Innocent. III, cap. Ex litteris de excessibus prelat.; Honorius III, capite Dilecti, et  alibi.

Non uulgare est quod protulit iudicium  S. Pontius abbas S. Andree Andaonensis iuxta Auenionem, ideo hic adnotandum; nempe caput 10 uite eiusdem abbatis, nondum typis euulgate, et ab equali conscripte, describendum: Â»Nec pretereundum, nec silentio occultandum dignum fore decernimus, quod illorum relatu qui presentes aderant audiuimus. Quadam namque die uir domini  transeundum Rhodanum pro quibusdam sui magisterii negotiis disposuerat. Matutinali itaque [tempore] sacrosanctis mysteriis secundum suum morem humiliter persolutis descendebat ad ripam cum pluribus sociis, statimque ante eum adueniunt terre cultor et custos  boum suorum, in manu tenens uomerem, altercando cum socio suo, proclamando illum latronem; siquidem nudius tertius idem uomer non longe ab aratro sub terra ab eodem aratore coopertus fuerat, nemine presente uel uidente, nisi suo socio, qui iuxta aderat. Requisitus 662 in crastinum, non est inuentus per triduum. Qua de re alter contra alterum conquerendo, impetebat unus alium furem uomeris proclamando. Aiebat ergo, inquiens, qui absconderat: nullo presente, nec in proximo existente, excepto te solo, fuit terre suppositus, propter quod te illum abstulisse dicimus. Predictus etiam uir Domini supradictam ante se audiens querimoniam, ambobus subridens hanc indixit  sententiam: Mittatur prope ripam sicut uideri possit uomer in aqua Rhodani, et consignabimus eam in nomine Domini. Quod uiri Dei dictum facto est celeriter adimpletum. Tunc namque uir Domini signo sancte crucis aquam sanctificans, inquit: Nudatis brachiis ille de quo plus dubitatur, prior ab aqua uomerem eleuet, et si reus furti sit, Deus iustus et uerax, hoc sua bonitate reuelet. Audacter itaque sibi furti conscius ad extrahendum uomerem ex aqua manum intulit, quam uelut in cacabum bullientis aque misisset, crematam, et sine uomere retulit. Mira itaque res nec nostris seculis hactenus audita. Aqua enim naturaliter frigida ad demonstrandam rei pollutam furto conscientiam, furis cremando brachium, uindicte fecit indicium, hominibusque  ex hoc facto mirantibus, ac uiri Dei sanctitati presens miraculum ascribentibus, ait ipse cum precibus: Â»Laudemus in suis sanctis operibus Dominum ,Â« siquidem Â»ipse facit mirabilia solus ,Â« sicut dicit Propheta ueridicus. Nullus utique mortalium fecit unquam mirabilia nisi Deus homo factus in uirgine Maria. Ille igitur laudetur, honoretur et glorifice ur: fecit enim nobis sua pietate cognitum, quod nostris oculis manebat absconditum. Cui est honor et gloria in secula seculorum. Amen.Â«

 CAP. XuII.---Dispensationem Filii uirginis phantasma esse fatentur, etc. Manicheorum hoc est deliramentum. Inspiciendus B. Augustini lib. De heresibus, cap. 46 post medium; S. Leo, sermo. 5  De ieiunio decimi mensis, sub med.; sermo. 4 De Quadragesima, ante finem, et eius epist. 93 contra Priscillianistas, cap. 7; Predestinatus heresi 46, 60 et 70.

At enim in Gallia, non modo postquam sopita heresis Barengariana est, territorium Suessionense hacce pestifera Clementii  labe infectum est, imo in Armoricam quoque prouinciam ipsa eadem tempestate diuersas hereses serpsisse docet Hugo Rothomagensis archiep., tractatu De heresibus, qui idcirco primum nunc luci a nobis exponitur. Reperies inter additamenta.

 IBID.---Interea perreximus ad concilium Beluacense. Cui presedit Cono legatus Paschalis II, an. 1114, quod supra uisum est. Append. ad Sigibertum,  et Nicolaus uite S. Godefridi lib. III, cap. 9.

 CAP. XuIII.---Sordidissimas bracas. Ouid., Trist., lib. III; eleg. 10, braccas memorat, de quarum antiquo usu uossius, De uitiis sermonis, pag. 10. Quid uero sonent apud nostrates indigitant Molismenses monachi apud Orderic. uitalem, Hist., lib. uIII, pag. 712: Â»Ast omnes populi braccis utuntur in occiduo climate; nec eis tam pro frigore quam pro dedecore norunt carere. Quibus pro causis idem mos est in nostro ordine.Â« Nempe braccis femoralia intelligunt: inde braccile diminutiuum, quod subligaculum aliqui interpretantur. Adeas Menardum in Concordiam regularum, cap. 42, pag. 894; et Heftenum, Disquisit. monast., pag. 495.

  CAP. XIX.---Ad sancte conuersationis habitum. Auctor ipsemet, lib. I uite sue, cap. 8: Â»Suscepto sancte conuersationis habitu perenniter Domino deseruiere.Â« Ita Magnus Gregorius, Dialog., lib. II, cap. 1 ante med.: Â»Eique  sancte conuersationis habitum tradidit.Â« Perantiquus auctor uite S. Geremari, cap. 3, infra inter Additamenta: Â»Construit congregationem monachorum sub sancta conuersatione degentium.Â« Unde olim maiores nostri, ubi de institutione monastica sermo haberetur, summa cum ueneratione loqui solebant. Concilii in palatio uernensi cap. 5, ordinem sanctum; Suessionensis an. 744, cap. 3, regulam sanctam; Mogunt. sub Leone papa III, cap. 11, sanctam regulam appellant Patres.

 Sed et Carolus Magn., precepto membranaceo ad Benedictum Aniane abbatem de donatione Celle-Noue, etc.: Â»Supradicta loca habere dignoscitur  denuo per nostre auctoritatis preceptum, ei et monachis suis inibi sub sancta regula consistentibus, plenissima deliberatione, pro mercede anime nostre cedere et confirmare deberemus,Â« etc. Pius Ludouicus Caroli filius in confirmatione abbatis eiusdem monasterii, quam supra retulimus: Â»Magistri et doctores sancte non solum regularis uite, uerum omnis spiritualis norme,Â« etc. Nicolaus papa II, priuilegium archimandrite huiusce monasterii Poncio concedit, approbans uniuersa que contulerant reges, ceterique Christiani: Â»Licentiam, inquit, donanti penitentiam  ad se undecunque humiliter concurrentibus, excommunicandique peruersos potestatem habeat, et soluendi satisfacientes, auctoritate apostolica indulgemus, etc. Et ne paruam quamlibet occasionem predicti loci congregatio adinueniat exsequendi que sancta sunt et iusta, et sancte regule congrua,Â« etc. Ex tabulis eiusdem monasterii. Instituens Neufingus Andegauensis episcop. monachos,  in monasterio S. Albini, sic eloquitur in schedis ueteribus: Â»Priuilegia que ex antiquo canonicis eiusdem ecclesie fuerant obtenta, 663 fratribus quoque nunc Deo ibidem regulariter seruientibus, nostra auctoritate firmaremus: quod nos ordinem sanctum attollere cupientes fecimus,Â« etc.

 At uero si ultra progrediamur, et anteriora secula attendamus, cenobiticam uitam Ecclesie Patres miris cumulasse laudibus aduertemus. S. Athanasius, referente Cedreno, numero siue cap. 91 Historie: Â»Cum duo sint uite genera, mediocre unum, et humane uite accommodatum; alterum angelicum, et apostolicum, atque incomparabile, quod est uirginitatis atque monastice uite,Â« etc. Et paucis interiectis: Â»Atque hinc Dionysius ille apostolicus: Omnium sacrorum ordinum supremus et celsissimus est monachorum ordo,Â« etc. Qua de re Theodosius imp. monachos alloquens ibidem infra, cap. 130: Â»Beati ac felicissimi profecto, uos, monachi, estis,Â« etc. In laudem S. Athanasii orationem  habuit S. Gregor. Naz. estque oratio 21, ubi sub med.: Â»Ad sacra illa et diuina Aegypti monasteria se confert, in quibus homines a mundo se distrahentes, Deo uiuunt magis quam ceteri homines qui in corpore uersantur.Â« Quam ob rem S. Chrysostom., homil. 70, in cap. 22. Matth.: Â»Non celo diuerticula monachorum minora estimanda sunt. Angeli nempe, imo uero ipse quoque angelorum Dominus sepenumero ad eos diuertuntur.Â« Iterum Gregor. Naz., orat. ad Iulianum Trib. exseq.: Â»Dei seruos et discipulos, celestium rerum inspectores, generis nostri primitias, hec columina, has fidei nostre coronas, hos templi lapides,Â« etc., appellat monachos. Et Saluianus, lib. uIII De guber. post. med.: Â»Sanctos Dei.Â«

 Concilium Toletanum Iu sub Honorio PP. I, cap. 50: Â»Clerici qui monachorum propositum appetunt, quia meliorem uitam sequi cupiunt, liberos eis ab episcopis in monasteriis largiri oportet ingressus.Â« Bonifacius papa Iu clericis Anglicanis, qui omni studio totisque uiribus monachos, quod mortui essent mundo, a clericorum officiis arcere conabantur, respondens, inter alia sic rescribit: Â»Sacerdotes igitur monachi et canonici, qui quotidie Dei precepta annuntiant, angeli uocantur ratione non incongrua. Sed unusquisque angelicus ordo quanto claritatem Dei uicinius contemplatur, tanto dignitate sublimior affirmatur: nam uti Cherubim, monachi sex alis uelantur,Â« etc. Habet hec Iuo decret., part. uII, cap. 22. Concinit in hanc rem  anonymus peta in notis Sirmundi ad lib. Iu. Godefredi uindo, epist 1 in fine.

Sic Cherubin celo, monachi tellure manentes,
   Unum dant uni seruitium Domino.
Denique subsequiora tempora paululum inspiciamus. In concilio Lemouicensi an. 1034, ita eos qui consedebant affatur preses: Â»Illi enim  nostris legibus constringi non debent, qui ultra nos per arctam et angustam portam uite ingrediuntur.Â« Deinde post pauca: Â»Abbates regulares non ideo ad synodum uenire cogo huius sedis, ut arguantur, sed ut mihi de rebus ecclesiasticis moderandis consultum prebeant; quatenus ipsi, spirituales uiri, in retributione corone mecum participentur.Â« Unde S. Leo PP. IX monachorum S.  Remigii in concilio Remensi: Â»societatem deuote petiit  et accepit, suamque eis humiliter petentibus largitus est,Â« etc. Anno 1049, quo loco monasticis uotis astrictos haberet Iuo  Carnot. predicat suis litteris ad abbatem Bone uallis Bernerium; his mox finem nostris obseruationibus imponemus. S. Bernardus, serm. De uerbis Domini: Â»uere claustrum, fratres mei, uere religio est paradisus.Â« Petrus Blesens., epist. 13 sub finem: Â»Iuxta sententiam cordis mei, si paradisus in hac uita presenti est, uel in claustro est, uel in schola.Â« Et pius Ioannes Gerson. lib. III De imitatione Christi, cap. 56: Â»uere uita boni monachi crux est, sed dux paradisi.Â«

Ceterum eas SS. Patrum sententias sic a me expositas uelim credas, non ad fastum, non ad philautiam; siue ut aliis ordinibus institutum monasticum, quod id sim amplexus, anteferri appetam (Â»Absit mihi gloriari, nisi in cruce Domini  nostri Iesu Christi, per quem mihi mundus crucifixus est. et ego mundo .Â« Imo uero mens mea potissimum fuit, que mihi inter legendum collegeram, speculi instar, iis qui, terrenis rebus despectis, Christi suaue iugum humeris ultro imposuerunt, obiicere; quatenus repetere queant animo quod Gerson., ubi supra cap. 10, tanti facit: Â»Non enim omnibus  datum est ut, omnibus abdicatis, seculo renuntient, et monasticam uitam assumant.Â« Nec non et quo anime ac corporis uires collineare, et quantum uirtutum, sanctitatisque fastigium spectare debeant, nichil non agnoscant. Atque illi preterea uerecundia percellantur, quibus cordi minime est hocce uite genus, scilicet abstinentie, ieiuniis, uigiliis, chameuniis,  silentio, solitudini et ceteris, que grauia ac molesta carni reuera uidentur, exercitamentis operam dare, seque ad ea perficienda uotis obstringere, tum uerbis, tum etiam scriptis improbant, studentque fastidium suggerere prefatorum, perperam edocentes rerum usum nichil prorsus remoram Christiane perfectioni inferre, modo adsit caritas; quasi uero hec ipsa conseruari possit, (caritas, inquam, que non querit que sua sunt, sed que Iesu Christi , nisi corpus castigetur, redigatur in seruitutem , quemadmodum Apostolus, et quotquot sanctitatis nomine in Ecclesia ueneramur, actitauere.


664 Iuonis Carnotensis episcopi littere ad Bernerium Boneuallis monasterii abbatem.

 Â»Quoniam dispositiones ecclesiasticarum rerum, episcopali cure faciendas, decretorum et canonum pagine concedunt,Â« etc. uide inter epistolas Iuonis, apud nos tomo mox edendo.


 FINIS.


SOLI DEO HONOR ET GLORIA.



ADDITAMENTA AD GUIBERTI OPERA ILLUSTRANDA.





uITA S. GEREMARI ABBATIS ORDINIS S. BENEDICTI, AUCTORE QUIDEM ANONYMO SED PERANTIQUO.



665-667 CAPUT PRIMUM.


Tempore Dagoberti regis Francorum, cum fideles Christi odium pro ueritate incurrerent, et per Galliam a membris diaboli pro nomine Christi multa sustinerent, beatus Geremarus ad proterendam rabiem perfidorum et ad corroborandam fidem Christianorum, uilla Giuiarandra, que sita est in confinio Beluacensium super fluuium Ittam, annuente Dei clementia, ortus est. Genitor eius nomine Rigobertus, et genitrix illius nomine Aga, ex gente Francorum nobili orta. Ortus denique illustribus parentibus sacro fonte baptizatur, et sacra fide consignatur: sacris etenim mysteriis imbuendus traditur. Hunc siquidem genitores, uelut unicum filium tenere diligentes, tradiderunt scholis erudiendum atque  instruendum doctrina Christi.

Post quorum mortem beatus Geremarus, magis ac magis in Christi amore exardescens, non cessabat substantiam suam erogare pauperibus; sciebat enim quia quod pauperibus dabat, ipsi Domino Iesu Christo tribuebat, sicut idem Dominus dicit in Euangelio: Â»Quod uni ex minimis meis fecistis, mihi fecistis .Â« Preparabat sibi de transitoriis eterna, et de caducis premia sine fine mansura. His et aliis multis exemplis corroboratus, captiuis, orphanis, uiduis, pauperibus incessanter substantiam suam impendebat. Sed cum iam Domino placuisset meritum reuelare multis beati Geremari, quoniam, sicut ipse dicit in Euangelio: Â»Nemo lucernam accendit, et in abscondito ponit; neque  sub modio, sed super candelabrum, ut qui ingrediuntur lumen uideant ,Â« ceperunt plures Francorum ad eum concurrere, fruique eius sanctissima allocutione; quos pane celestis uerbi quotidie pascens, admonebat eos ut fidem, caritatem, dilectionem Dei et dilectionem proximi inuiolabiliter retinerent, et multa alia celestia arma, quibus conscendere possent celum, et debellare humani generis inimicum.

Hec ita eo agente, audiuit famam sanctitatis eius atque prudentie rex Dagobertus, mittensque  nuntios accersiuit eum in palatium suum, et uidens eum elegantem et doctum in uerbis, et sapientem in consiliis, prefecit eum consiliis suis; cuius consilio quandiu acquieuit, tandiu strenue Francorum regnum obtinuit.



CAPUT II.

Igitur non multis annis iuuentutis sue in regis Dagoberti palatio expletis, tractare secum cepit quem sibi in hereditate sua sociare potuisset. Hoc autem eo cogitante, cum consensu regis ceterorumque Francorum sociauit sibi puellam in coniugio, nomine Domanam. Hoc idcirco maxime fecit, ut inde procrearet aliquem futurum heredem, ne post mortem eius grauia scandala orirentur inter parentes suos ex hereditate sua; habebat namque quamplurima  predia, erantque ei parentes plurimi in palatio regis Dagoberti. Accepta uero uxore sua, compleuit circa eum Dominus misericordiam suam; generauit ex ea duas filias; quarum prior dum ad maturam etatem perueniret, sponso destinatur; sed uirgo permansit, morte interueniente carnis. Iunior tradita monasticis disciplinis, in uirginitate 668 permansit; sic in uirginitate corporis ambe permanentes meruerunt computari inter prudentes uirgines: sepeliuit autem eas B. Geremarus in ecclesia B. Remigii in predicto uico, ubi multa largitus est de propriis rebus.

Expletis autem multis diebus, dedit eis filium; super quem gaudens et exsultans, beatus Geremarus transmisit eum beato Audeno, qui tunc illis diebus  in palatio regis morabatur, cuius consilio cuncta agebat, et nichil extra preceptum ipsius faciebat; eratque ei familiarissimus amicus, et in omnibus secretis suis sibi conscius; narrauitque ei omnia que acciderant, et quod filius illi successerat. Qui audiens hec omnia gauisus est, et suscipiens puerum catechisauit eum; preparatoque fonte baptismatis, baptizauit eum in nomine sancte et indiuidue Trinitatis, uocans eum nomine Amalbertum, et sic mysteriis que sacre fidei conueniunt initiatum, remisit eum ad beatum Geremarum. Qui,  crescens et quotidie proficiens, factus est honorabilis inter Francorum principes.



CAPUT III.

Beatus autem Geremarus. Spiritu Dei plenus, omnia que in mundo sunt pro nichilo pendens et celibem uitam desiderans, cenobiis monachorum plurima de substantia sua tribuebat. Per consilium uero beati Audeni de propria facultate fundauit monasterium quod dicitur Insula, construxitque ibi omnia edificia sancte regule conuenientia. Ecclesias ibidem construxit in honore apostolorum Petri et Pauli; multorumque sanctorum reliquias ibi posuit; constituitque ibi congregationem monachorum sub sancta conuersatione degentium; prefecit ei Arcarium abbatem, magni meriti uirum,  cuius doctrina et sapientia quotidie grex Christi ad superna tenderet. Ipse uero Arcarius usque in finem uite sue gregem sibi commissum gubernauit decenter et strenue.

Cum autem placuisset Domino ut uita beati Geremari esset exemplum aliorum, misit ei in cor ut cuncta derelinqueret, solique se Domino ad seruiendum traderet. Postquam ei talis uoluntas cecidit in mentem, antequam ulli mortalium hoc confiteretur, adiens regem, petiit ab eo ut coram cunctis principibus Francorum, filio suo Amalberto cuncta que sui iuris erant traderet; eique cunctis presentibus Francis indifferenter donaret. Quod rex audiens ualde mirari cepit. Tandem petitioni eius libenter  annuens, non solum quod rogabat iuueni tribuit, sed insuper etiam multa ei auxit.

Acquisitis uero omnibus sue potestatis filio suo, adiit ad sanctum Audenum, qui tunc in ipso palatio erat, ut omnia cordis sui aperiret secreta. Et uocans eum ad secretum his uerbis adorsus est: Queso, Pater sancte, ut mihi uiam Dei non renuas demonstrare, per quam possim ad gaudia eterna peruenire, et huius mundi naufragium euitare; uideo enim quia cuncta pertranseunt, et regrediuntur ad nichilum. Hec audiens beatus Audenus letatus est ualde, et trahens suspiria cordis, his uerbis respondit ei: uiam Dei quam a me, frater requiris, euangelicis tibi demonstratur uerbis; ait enim Dominus Petro querenti de retributione et de futuro premio:  Â»Omnis qui reliquerit domum, uel fratres aut sorores, aut patrem aut matrem, aut uxorem, aut filios, aut agros, propter nomen meum, centuplum accipiet, et uitam eternam possidebit .Â« Audiensque hec beatus Geremarus sancto Audeno respondit: Scio, Pater sancte, quia omnia uera sunt que audio ex ore tuo; derelinquam omnia mundi transitoria, uana, caduca, que, cum magis uidentur stare, transeunt, et miseros ducunt ad interitum; et, ut uerbis Domini utar: Â»Quid prodest homini si uniuersum mundum lucretur, anime uero sue detrimentum patiatur?Â«  Completis his inter se sanctis allocutionibus, rediens domum beatus Geremarus instruxit filium suum atque familiam suam de fide, de spe, de caritate,  ceterisque aliis uirtutibus ad curam animarum pertinentibus.



CAPUT Iu.

Eodem tempore Dagoberto mortuo; anno undecimo regnante Clodoueo rege, correctus est beatus Geremarus in uiam salutis eterne. uidens ergo quoniam nichil in mundo perpetue mercedis anime sue acquirebat, sed magis detrimentum perpetuum illi preparabat,  adiit regem Clodoueum: petiitque ab eo ut filio suo quod pater eius concessit, concederet, et capitis comam ei deponere liceret; seque Deo in monasterium ad seruiendum traderet. Per iussionem autem regis, licet abnegantibus Francis, tonsurauit eum beatus Audenus, deditque ei monachilem habitum,  et instruens illum celestibus disciplinis, misit eum in monasterium Pentalli uocabulo denominatum: ut ibi fuisset in obedientia abbas et pastor ouium Christi, et illuminator animarum. Beatus autem Geremarus reuoluens illud Psalmographi: Â»Adiutorium nostrum in nomine Domini, qui fecit celum et terram .Â« Et tritum [f., iterum]: Â»Dominus illuminatio mea, et salus mea, quem timebo? ,Â« in Domino Deo totam spem suam ponens, non distulit obedire precepto sancti 669. Cum magno ergo gemitu et lacrymis et suspiriis cordis suscepit regendum monasterium.

Derelicta autem uxore et filio suo, et omnibus  huius mundi curis, secundum euangelicum preceptum, secutus est Christi Iesu uestigia, et abiit in monasterium quod supra nominauimus Pentallium in pago Rothomagensi super fluuium Lirizinum Cuius uita qualis et quam sancta ibi cunctis refulsit testantur sanitates, et plurime incolis facte uirtutes. Diebus ac noctibus in oratione se macerabat in uigiliis et ieiuniis, et in omnibus contemplatiue uite congruentibus. Ieiunabat quotidie; totam diem ducens in hymnis et laudibus Dei, in uesperum reficiebatur. Cibus illi panis paximaticus cum oleribus paruulis; et potus aqua salsissima, ut saturitas uentris non afflueret. Mortuus erat mundo, et uiuus Christo. Omnibus autem ad se confluentibus non cessabat demonstrare uiam salutis; premonebat  unumquemque ut in lege Dei meditaretur.

Erat autem in eodem monasterio multitudo maxima monachorum, cui ad regendum Pater Geremarus constitutus erat. In hac uero congregatione multi amantes bonum, et timentes Dominum, libenter audiebant eum et recipiebant correptionem ipsius. Sed quoniam semper uita bonorum odiosa est malis, fuerunt ibi nonnulli malitiosi uel impii, quorum pars erat cum Belial. Qui, nolentes recipere predicationem eius, ceperunt tractare de morte ipsius, opportunum locum querentes ut per quamdam damnationem eum interficerent. Erat autem illi consuetudo in primo galli cantu ad laudem Dei surgere, et usque ad crepusculum lucis in Dei laudibus noctem peruigilem ducere; completo autem officio suo reuertens  in dormitorium in strato suo collocare se consueuerat. Hoc noscentes inuidiosi atque proterui, consilium inter se acceperunt, ut cultellum sub lectisternio ponerent, ut sanctus uir rediens ab ecclesia super cultellum se cum impetu corporis iniiceret, et sic semetipsum interficeret; quod et fecerunt. Manubrium cultelli solo fixerunt; acumen ferri nudum in eris spatium erexerunt. O infandum nefas, in omni tempore cunctis horrendum! More solito reuertens B. Geremarus ab ecclesia ad lectum, Spiritu sancto eum hortante, fecit hoc quod solitus non erat facere: non enim in consuetudinem habebat lectum tangere, sed cum toto corpore se in medium lecti iniiciebat. Tetigit manu lectum, et circumducens manum, inuenit quod erat absconditum.  Statim ut sensit fraudem esse paratam, relicto lectulo reuersus est in templum amictus; quod supererat noctis, lacrymas fundens, in hymnis et laudibus Dei duxit, et mane primo rem que ei contigerat nemini indicauit.

Tertia uero hora diei post lectionis disputationem, in capitulo ante pedes omnium prostratus rogabat ut a pastorali cura illum absoluerent, et meliorem quemcunque Patrem super se eligerent. Erat autem quedam crypta in uasto solitudinis super fluuium Sequanam, unde S. Sanson serpentem eiecit; hanc petebat ut ad habitandum concederent. Quantus clamor! quantus dolor erat ibi omnium timentium Dominum, et super Patrem Geremarum lamentantium et dicentium: Cur nos, Pater, deseris? aut cui  nos desolatos relinquis? quid egimus? quid in te commisimus? quomodo fuimus tibi contrarii? Ipse autem respondit eis: Nemo uestrum exstitit mihi unquam contrarius in aliquo; nemo alienus, nemo malus, nemo durus; omnes mihi ut patres, ut fratres, ut ueritatis amatores . Iterum atque iterum prostratus ante pedes omnium, rogabat ut a pastorali sede absoluerent eum; illi autem nolebant, sed magis petebant ut eos non desereret. Tandem uicti petitionibus cryptam quam petebat ei concesserunt. Relinquens autem monasterium B. Audeno abiit at predictum locum. Ibi  se in orationibus die ac nocte dedit, faciens plurimam abstinentiam, maiorem quam facere consueuerat. Tantam ei gratiam Dominus ueluti electo famulo suo contulit, ut cuncta mundi mente transcenderet, et sepius celestibus secretis interesset.



CAPUT u.

Beatus autem Audenus audiens famam sanctitatis eius, et sciens meritum eius, in gradum presbyterii eum ordinauit; cuius uoluntati multum resistere uoluit, sed Spiritu sancto eum compellente preceptis sancti presulis obediuit. Factusque sacerdos, Domino placere studuit. Offerebat enim sacrificium illi per singulos dies cum lacrymis et contritione cordis. Ibi in exemplum omnium positus annis  quinque et mensibus tribus in omnibus mandatis exstitit sincerus et deuotus.

Dum autem illuc moraretur, nuntius ei uenit de filio suo Amalberto, quem in palatio reliquerat. Rediens enim de Wasconia cum rege, graui infirmitate percussus egrotare cepit: unde, morbo ingrauescente, euadere non potuit; subripiente mortis articulo uitam corporis amisit: erat enim adhuc uirgo, et ignarus mundane corruptionis. Et quoniam charus erat regi et Francis, delatus est usque ad locum proprie 670 hereditatis. Cum autem hoc ei nuntiatum fuisset, assumens patientiam beati Iob, dixit: Â»Dominus dedit, Dominus abstulit; sicut Domino placuit ita factum est, sit nomen Domini benedictum .Â« Exiens autem de  crypta illa, et omnes clerici simul cum illo, in hymnis Dauid laudem Deo dicebat: Â»Dominus pars hereditatis mee et calicis mei, tu es qui restitues hereditatem meam mihi .Â« Pergens autem cum magno psallentium choro, peruenit in pagum uilcassinum: quem pertransiens intrauit Beluacensem pagum, ubi iacebat filii corpus defunctum; ueniens illuc ubi iacebat, nichil de morte ipsius est motus, sed laudabat Dominum Deum, quod dignatus sit suscipere in uirginitate unicum filium suum. Eleuantes eum in feretrum, deferunt in monasterium quod beatus Geremarus construxerat in honore Petri et Pauli apostolorum. Sequebatur multitudo populi flens atque lugens super eum. ueniens autem ad locum qui Bauiacus-Pons dicitur, paululum  solo substiterunt. Non illud silere debeo quod Dominus operari dignatus est. Ibi circa corpus defuncti, ob meritum beati Geremari  in eodem loco sic aggrauatum est corpus beati Amalberti, ut ab his qui eum portabant non potuisset moueri; sed nec sic moueri potuit. Fit clamor omnium uirorum atque mulierum; tantus autem stupor inuasit omnes retro et ante incedentes ut uix ambulare ualerent.

Tunc beatus Geremarus, sentiens hoc esse uoluntatem Dei, iussit corpus deponi: quo deposito, prostratus solo genibus orationem ad Dominum fudit, et coram cunctis diutissime orauit. Completa oratione,  illis qui corpus uidebant dixit: Auferte pallium ab eo, quo coopertus est, ut uideamus quid contigerit. Cumque tulissent gladium [f., pallium] et diligentius aspexissent, inuenerunt faciem eius sanguine madidam, ac si illo die bello interfectus fuisset: fluebat enim sanguis per nares, irrigans totam faciem eius. ualde stupendum est atque mirandum, et in memoria deuotis laudibus reseruandum; iam multum fluxerat temporis a quo uita decesserat reuertens a uasconia cum rege et Francis: quid hoc facto manifestius potuit hoc adimplere illius uirtus, beati Geremari meritis et uirtutibus, cuius potentia resuscitatur quatriduanus Lazarus? Demonstratur hoc iudicio beatum Amalbertum meritis sancti Geremari uiuere cum Christo.

 Tunc beatus Geremarus in eodem loco ecclesiam fieri precepit in honore S. Ioannis. Duodecim monachos ibi constituit, quorum uita salus esset sibi, et anime filii. Ut ergo sine indigentia uiuerent, et Domino sine murmuratione seruirent, reliquit eis multas uillas, scilicet propria predia, per chartarum monimenta. His ita promissis, statim inuentum est corpus tante leuitatis, ut ab uno homine potuisset portari. Mouentes inde peruenerunt ad predictum monasterium, quod beatus Geremarus adhuc in seculo positus construxerat, ubi honorifice sepelierunt eum. Tunc beatus Geremarus hereditatem suam recepit, et Dominum Iesum Christum ex ea heredem fecit: festinabat enim peruenire ad celestem patriam, et contingere immortalitatis stolam;  desiderabat heredem habere eum a quo, et in quo, et per quem est summum bonum. ultra quod nichil est appetendum.



CAPUT uI.

Postquam autem omnia hec sunt diuinitus completa, in semetipsum reuersus cogitare cepit quomodo astutia antiqui serpentis per mille artes nocendi nititur subuertere corda seruorum Dei, ad interitum et damnationem perpetue mortis. Quibusdam enim uirtute orationum perfectis, quibusdam ieiuniis deditis, aliis solitarie uite laude diffamatis, multoties quamdam facem iactantie ingerit, et cum uirginibus stultis lampades eorum uacuas reddit. Ii tales ueniente Sponso non intrabunt cum eo ad  nuptias . Hoc prouidens beatus Geremarus, ne cor eius laus solitarie uite attingeret, cepit familiarissime suos alloqui: Â»O fratres, multos pro Christi nomine passi labores, indesinenter ad uiam summi et incomprehensibilis boni currite, et in opere Dei quod cepistis permanete. Utendum nobis est hoc consilio; properemus ad S. Audenum, petamusque ab eo ut sua oratione demonstretur nobis ad habitandum locus, ubi usque ad finem uite in bonis operibus perseueremus.Â«

Placuit omnibus consilium beati Geremari, pergensque ad S. Audenum, sic eum allocutus est: Â»Deprecor te, sancte Pater, ut orationem ad Dominum pro me facias, mihique locum ad habitandum tuis precibus demonstres: confido enim quod Deus  te exaudiet, et quod rogaueris impetrabis.Â« Audiens hec beatus Audenus respondit ei: Â»Noli, noli, frater ista referre; quis ego sum ut hec agam? non meis meritis, sed tua fide hoc adimplebitur. Si fidem habueris, quidquid petieris, consequeris; fide Abraham amicus Dei factus est; fide Petrus saluatus est. Exspectemus misericordiam Dei triduo cum ieiuniis et orationibus, si forte respiciet humilitatem nostram.Â« His inter se familiarissime dictis, indictum 671 est triduo ieiunium cunctis; tertia autem nocte ieiuniis et orationibus positis, apparuit per uisum utrisque angelus Domini, dicens eis; Exaudiuit Dominus preces uestras; ite ad locum qui Flauiacus nuncupatur, et ibi inuenietis desiderium uestrum.

 Mane autem facto, retulit uterque quod uiderat, et gratias agentes Domino, tendunt ad locum predictum ab angelo. Cum autem non longe essent a uico, nutu Dei et uoluntate deuiati sunt a recto tramite, et gyrantes uaste solitudinis desertum, peruenerunt ad destinatum locum: ubi cum peruenissent et multum dubitarent, nescientes quid agerent, ecce nebula descendit de celo et circumdedit totum locum ubi construendum erat monasterium; et cum nebula superna uox dicens: Electi Dei, ecce locus iste metuendus est; quadraginta anni uoluti sunt, ex quibus Dominus hunc locum benedixit et sanctificauit, et fideli suo Geremaro destinauit: erit enim habitabilis monachorum multitudini, quandiu perstiterit in preceptis Domini. Mulieribus uero nullus  patebit ad eum unquam accessus.

Audientes autem ambo uiri sancti ualde letati sunt. Cumque obtutus suos in aspectum nebule defigerent, statim ab aspectibus eorum subtracta est. Ex eadem autem nebula, in circuitu loci, quasi quedam uirga geometricalis totum locum circumdans remansit, ut daretur intelligi uerum esse quod superna uox cecinit. Tunc circumeuntes locum repererunt signum celestis roris impressum. Beatus autem Audenus certus de angelica uisione et superna uoce, accipiens uirgam in manu, per uestigia nebule mensus est plateam in circuitu, ubi ecclesia edificaretur, ubi officine construerentur, et cetera monachorum uite utilia; consignatoque loco B. Geremaro, ita discessit ab eo.

 Tunc beatus Geremarus una cum omnibus sibi commissis, ad edificandum locum aduenit. Aedificauit ibi ecclesiam in honore sancte et indiuidue Trinitatis, sancteque Marie uirginis, et S. Ioannis, sanctique Petri apostolorum principis, et ibi totam hereditatem suam tradidit. Construxit ibi omnia necessaria monastice uite congrua, uel artes diuersas, quas intra monasterium exerceri utile est, ut non esset monachis necessitas uagandi foras: Â»Quia  omnino animabus eorum non expedit .Â« Audientes autem circumquaque monachi confluebant ad eum, quasi ad hortum omnium uirtutum; quos ille uerbi Dei gratia reficiens admonebat ut in proposito  suo perseuerarent, et a uoluptatibus mundi alienos se facerent.

Consummato autem omni opere suo, fixit se in oratione, atque permansit in Dei opere annis tribus et mensibus sex, et sic in Domino emisit spiritum, transiuitque ad gaudia angelorum. Sepultum est corpus eius in eadem ecclesia cum magno honore et reuerentia, ubi per meritum eius multa beneficia prestantur. Ad sepulcrum eius egri ueniunt et sanantur; ceci illuminantur; claudi gressibus reformantur; surdis auditus reparatur; demones ab obsessis corporibus effugantur, et multi a uariis languoribus sanantur, prestante Domino nostro Iesu Christo, cui est honor et gloria, laus et potestas per infinita secula seculorum. Amen.


Explicit uita S. Geremari abbatis.





uITA BEATI SIMONIS COMITIS CRESPEIENSIS AUCTORE SYNCHRONO. Huius festum est II Kalendas Octobris.



PROLOGUS IN uITAM B. SIMONIS COMITIS CRESPEIENSES, ET MONACHI ORDINIS S. BENEDICTI.

 Quoniam quorumdam uirorum Dei obsecratio et necessitas instat ut de beati uiri Simonis actibus, ad utilitatem audientium, aliquid loquamur; gesta illius singula colligentes, et certa agnoscentes, uerbis explicare curauimus, et scriptis et uerbis assignare. Dignum quippe est, quod opere gessit, litteris ostentari, cuius uita nulli hominum tempore isto potuit comparari. Merito Dominus, ut scriptum est, mirabilis predicatur in sanctis . Â»Spiritus enim ipsius ubi uult spirat ;Â«  quos peruersos reperit, a peruersitate diuertens, opere simplices, animo innocentes, eloquio dulces, simulque sancte Dei Ecclesie socios reddit pariter et adiutores. Sed in quo magis quam in Simone Dominus mirabilis denuntiatur? lupum namque uidit, et agnum mansuetissimum reddidit, raptorem, et ouem innocentie destinauit . Et quia in Simone denuntiatur mirabilis, mirabilia eius que in Simone monstrare dignatus est, necesse est, silentio non reprimenda.



CAPUT PRIMUM.


Fuit igitur uir quidam Simon nomine, uita mirabilis, moribus egregius, et 672 genere insignis. Consul primum, et regis Francorum primipilus, deinde monachus probatissimus effectus est. Pater eius Rodolphus, diuitiis et uiribus potentissimus; mater Adela uocabatur. Qualiter ergo propositum fidei ad profectum produxit actionis, narrationis ordo enucleatus exhibebit.

Is itaque cum iam in primeuo iuuentutis flore, arte militari multos excelleret, et in his que mundi sunt pene totus inhiaret, forte die quadam in agro ad spatiandum progressus, manu tenens accipitrem, ut auem capiendo deciperet, impegit. At ipse nichil accipiens deceptus est. Quod factum, ut ipsemet  referebat, talis et tam peruersa cogitatio subsecuta est, ut omne quod bonum est, proponeret non diligere, malum uero nullo modo odisse, sicut de beato Benedicto scriptum reperitur ; quia aue recedente, suggestionis immunde dente acerrime mordetur. Sed sancti Spiritus gratia tam subito peruersitas illa disparuit, et diabolicum illud, ut quod prius diligebat, omnino displiceret, ibique sancte conuersationis initium sumens bonum iugiter in uoluntate habuit, licet secularibus immistus opere implere nequiret.

Parente uero utroque orbatum, rex Francorum Philippus malignitatis spiritu permotus, que iure successerat huius hereditatem subripere gestiens, utpote iuuenem solum sine consilio, absque parentum  adiutorio, leuiter expugnare existimans, primum insidiis molitur appetere; dein in aperto belli commouet tempestatem. Cepit namque ipse rex igne, preda, gladio, uillas destruere; predia, municipia, et que eius uidebantur, prout poterat, omnino dissipare. Is uero intrepide confisus in Domino, erigens se contra se, ad hoc enim ut malum ageret inuitus trahebatur, precingit se, et preparat fortiter resistere. Concitat namque gentem suam, et uelut frendens leo, licet corde dolens, perturbat et deuastat quod in regis reperit potestate, et donec proprium possideat, asserit nullo modo retroire. Ecquis bonitatis Domini plenitudinem non admiretur in illo? ecce inter tot flagella positus, bellorum negotiis impeditus, tamen patri condolens iam defuncto , Romanum pontificem quid super hoc acturus esset, et quomodo patri sic defuncto subuenire potuisset, per nuntium contulit.



CAPUT II.

Papa uero Gregorius, qui Ildebrannus dictus est, ab eo quem iniuste abstulerat loco penitus tollendum, et pro anima missarum solemnia, eleemosynarumque largitatem, Deo suppliciter offerenda, pie mandare curauit. Simon uero benigne mandatum suscipiens, in omnibus que sibi proposuerat, obtemperauit;  corpus scilicet remouens, et ecclesiam, que beati Arnulphi dicitur, apud Crispiniacum castrum, ubi translatum est, de facultate propria largissime dotauit; uiduis, orphanis, et omnibus indigentibus uictus necessaria amplissime erogauit. Hec fides uera, et hec est dilectio firmissima, in qua non carnalis sed uita perpetua cogitatur, non caro moritur sed in eternum uictura anima proponitur. Erat uir Dei hoc in facto perterritus timore si mundum antea contemptibilem, tunc horribilem iudicauit; et si in aliquo dilexerat, quasi anguem uenenosum fugiendum perdocuit, et licet mundiali certamine et belli negotiis detineretur extrinsecus, militie Domini interueniens arma Dominica gestabat intrinsecus. Nam cum fere triennio, labore militari  implicitus, caro illius requiem non haberet, nocte tamen, armorum fatigatione minime detentus, solo tantum comite contentus ecclesiarum limina subiens, Matutinis semper interesse gaudebat. Si monachum, clericum, seu peregrinum quempiam religione famosum alicubi reperisset, uite corporaliter necessaria prebens, se eius orationibus commendabat. Ieiunii uero et eleemosynarum largitate pollebat; carnem namque, conditos cibos, pigmenta et cetera huiusmodi que apponebantur in mensa, aliis hunc saturari credentibus esuriens, quibus nunquam caruit, pauperibus erogabat; uestium quoque uarietate desuper indutus, cilicio corpus aspero macerabat.



CAPUT III.


Interea dum regio regis et ipsius uallatione consumitur, homines a propriis sedibus effugantur, timorem de malefactis amplectitur. Mox belli certamina ad tempus differens, sanctorum apostolorum Petri uidelicet et Pauli habitacula uisere, et dominum papam Gregorium, ut sibi penitentiam indiceret, adire proponit. Nec mora, paratis omnibus que uiatori necessaria sunt, Romam ducente Domino peruenit, illicque sancte sedis apostolice presulem reperiens, quid quereret indicauit. At ille petitioni eius non statim acquieuit, nisi prius arma deponeret, inquiens: Inanis foret absolutio renitentis.

673 Tunc uir Domini Simon aliquantulum in dubio subsistens, memor tamen Euangelici precepti:  Â»Qui non renuntiat omnibus que possidet, non potest meus esse discipulus ,Â« se facturum quidquid preciperet illico promisit. Precepta igitur presul armorum redditione penitentiam indicit, et indicte partem super se detinuit, duobusque religiosissimis uiris, qui tunc presentes aderant, partem distribuit; et sic absolutum reatibus ad propria remittens, huic quibus spoliauerat, arma reinduit, terramque gubernandam donec cum rege pacem reformaret, iterum commendauit, adhibens etiam boni testimonii et summe auctoritatis custodiam, Hugonem scilicet Diensem episcopum, qui tunc in Galliis legationis functus est officio, abbatemque Cluniacensium, quorum doctrine  et obeditioni subiectus lege diuina redderetur instructus.

Reuertens igitur sancta iucunditate repletus, rursus regem aggrediens, certamen ut miles optimus amplexatur, et donec uictor existeret, licet inuitus a belli negotio minime relaxatur. Ad ultimum uero regione depopulata, et utriusque laboris [al., et uictus laborisque] graui pondere depressus, consilium de pace concipitur, colloquiumque ab utroque mandatur. Quid plura? fit conuentus nobilium; iudicium fit a sapientibus; que iure contigerat hereditas Simoni iudicatur et redditur; pax et concordia confirmantur.



CAPUT Iu.

Pace igitur restituta, et que belli longitudine  inordinata uidebantur, rebus omnibus collocatis, uxor ei eleganti forma, facie pulcherrima, genere nobilis, que nulli in tota regione Aruernica secunda uideretur, eligitur. Ipse uero quasi talibus adgaudens, ut bonum quod in se latebat penitus operiret, se eo iturum denuntiat, statimque iter arripiens profectus est. Quo, Deo disponente, perueniens a sponse genitore, Hildeberto uidelicet consule, honorifice suscipitur, ibique aliquandiu commoratur: post uerba tali facto congrua, data fide et accepta, se eam accepturum, ni secus ageretur, affirmat; et sic nuptiarum die constituto, cum gaudio reuersus est in propria.

Ecce statutus dies appropinquat, magnatum multitudo mandatur, ornatus diuersitas appetitur. Et ex  ordine dispositis omnibus, regionem repetens Aruernicam, ut decebat, ad federa promissa reuertitur. Mox illis appropinquantibus, clamor turbe uociferantis excipitur, sponsa uenienti Simoni oscula porrigens amplexatur. Quis auditu non obstupescat? quis tali dulcedine commotus non lugeat? Oscula dabantur sanctitate condita, amplexus implicabantur luxuria semota, aliisque credentibus eorum dicta lasciua iucunditate repleta, uir Domini predicationis uerbum et dulcia uite colloquia, ut ambo seculo renuntiarent, cordi illius inserebat. Nec mora ipsius monitis acquiescens, religionis habitum accipere, et sanctimonialem fieri deuouit.

Nocte igitur subsequenti uir beatus, patre ceterisque  ignorantibus, iunctis [sponse] illi conuersione et generis propinquitate collegis duobus, monasterio, quod Casa-Dei nuncupatur, transmittens, illic habitare disposuit. Ibi illico mutata ueste seculari, tres pariter sumunt habitum monastice professionis, quorum alter religiositate pollens, postea Biturice ciuitatis ordinatur episcopus; alter in humilitate subsistens diu in monasterio perstitit, dans operam religioni. Domna uero Deo deuota sanctissime degens multis post annis superfuit.

Ad hec pater somno excitus, credens filiam amore meretricio detentam, lenonum quempiam prosecutam, se delusum estimabat. Tunc tristis et eiulans Simonem accersiens, quasi commissi reus huius alloquitur: Â»O dulcissime iuuenis, quid agam  quid faciam funditus ignoro? te prodidi, tibi fidei mee commisso, longoque terrarum spatio nobis accito, insidias intuli. De pretio fraudatus sum quod promisi; promissum namque sublatum est, sed nesciui. Parce igitur, parce nescio delinquenti. At ille corde letitiam restituens, dolorem extrinsecus, quasi consolans aiebat: Â»Noli, domine mi, noli tristari, quem potius dilexerit, diligentius exsequitur; et si tibi carior factus sum, uilis forsitan illi.Â« Iis dictis, accepta ab eo licentia, festinus in Galliam repedauit.

Quid filia eius egerat, quemadmodum sanctimonialem deuouerat, Hildeberto per nuntium mandare curauit. O uirum per omnia laude dignum! cuius melius similem, quam sancto Alexio dixerimus?  namque cum sponsa sua, cum iam thalamum subintrassent ambo pariter quieturi, quemadmodum et Simo, uerbum predicationis intulit: luxuriam declinandam, conseruare premonens castitatem; illa uero dictis obtemperans admonentis, se uirginem deuouens, carnis munditiam Domino consecrauit.

Ita beatus homo manu sancte allocutionis ferale contagium detersit immunde prauitatis. Deinde ipsis, quarum magnitudo infinita uidebatur, patris neglectis deliciis, sub ipsa noctis hora latenter abscessit. Sed ad ea que de Simone dicenda sunt redeamus.



674 CAPUT u.

Simoni uero in propria uix ad modicum quiescenti,  ecce rex Anglorum potentissimus, Willelmus nomine, qui eum nutrierat, ad se ueniendum sub uelocitate mandauit. Additur etiam ut castello nec uilla, nisi solius noctis quietem assumeret, uxorem sibi debitam nullomodo desponsaret, quoad usque ad sui colloquium Northmanniam festinus occurreret. Tunc ille regis metuens edictum, absque recrastinatione aliqua, ubi constituerat abire, disposuit.

uidens ergo rex ad se uenientem, letus efficitur, secreto uocans eum, et dicens: Â»Quoniam fidem et dilectionem tuam ex longo expertus sum, et nutrimentum meum, quod in te est augmentare cupiens, qui pro filia mea rogaturi diu mecum conuersati  sunt, regis Hispaniarum Anfursi [f., Alphonsi] et Roberti principis Apulie neglectis nuntiis, tibi eam tradens in uxorem te elegi, te hereditatis mee filium adoptans. Delicie mee tibi reputabuntur; amici mei tui erunt, et inimici similiter.Â« Ad hec uir beatus hanc diaboli credens prosperitatem, qui electorum corda multis circumdat insidiis, licet nichilum et inane corde reputans, gratias tamen uoce humillima referens, aiebat: Â»Magnum et apertum est beneficium quod pueritie mee prestitisti; sed grates tibi refero multo melius pollicenti. Dignitas tua, sicut scriptum est, in humilitate descendit, ut exaltetur. Humilitas mea, nisi in gratiarum actione tibi iugiter subiiciatur, meretur ut deterius corruat. At obstaculum nobis opponitur, quod ualde ambiguum est  et graue, et scrupulum cogitationi mee uidetur inferre; domina mea namque regina, uxor uidelicet tua, et ego, ut fertur, cognatione iungimur parentali, et generis propinquitate, quamobrem a sapientibus inquirendum si quo modo fieri possit, et qua ratione.Â« Ad hec rex: Â»Si ab antiquis et senibus populi nostri cognatio uera comprobatur, episcopos, abbates et clericos uiros prudentes, scientes legem et alta sapientes, si eleemosynarum largitate, seu monasteriorum edificatione, seu aliqua re congrua id ordinari queat, adunare et scrutari necesse est.Â«

Simon autem spem suam semper ponens Domino, ait: Â»Adhuc superest aliud, tantum uoluntas adsit tua, quod necessarium est et salutare; uolo namque,  si placet, Romam adiens, sanctorum apostolorum Petri et Pauli, et domni apostolici, super hoc consilium et adiutorium flagitare, ut, accepta spirituali licentia, quidquid in iis nobis agendum est cum fiducia perpetretur.Â« Cui rex assensum prebens, respondit: Â»Quidquid super hac re bonum tibi uidetur, fauente Deo et mea uoluntate, dispone;Â« et his dictis pariter abscesserunt.



CAPUT uI.

Deinde que parari uidebantur omnibus per ordinem dispositis, ad ambulandum, relicta domo, omissis deliciis, quarum ubertas tanta illi affluebat ut pene post regem in tota regione nullus ditior, nec rebus opulentior uideretur; cum Romam ire debuit, se monachum deuouens, sanctum Eugendum adire  disposuit: quo postquam peruentum est, iunctis sibi de familia quibusdam uiris nobilissimis, omnes pariter cum gaudio sancte Trinitatis, religionis habitum susceperunt.

Nam cum olim adhuc in seculo positus in febrim teneretur, beatus Arnulphus, et ipse sanctus Eugendus, aliusque cuius nomen et faciem ignorabat, dormienti illi in uiridario apparuerunt, admonentes ut illuc abiret, ibique Deo militans permaneret, permanens sub abbate monachus ordinaretur et esset. Qui statim a lectulo surgens ab infirmitate conualuit, et uoce magna clamauit dicens: Sanus sum; et ii qui hic aderant tres domini, ubi sunt, et quo abierunt? Qui uero de familia presentes adfuerant  ignorantes quid diceret, se nescire professi sunt.

Igitur Flandrie, Northmannie, ceterisque Galliarum partibus usque ad fines Germanie, tanti uiri rumore suscepto stupore repleti mirabantur; quippe qui notus regionibus illis dilectus Domino, et tam charus omnibus erat, quatenus Hugo Burgundie dux, comesque Matisconensis, eiusdemque ordinis quamplures, pietatis affectu et illius amoris dulcedine inflammati, arma deponerent seculum relinquentes. Quis enim illius exemplo conuersionem morum penitus non appeteret, ac uite propositum in melius non mutaret? Nobiles pariter et ignobiles, audito eius nomine, mutabantur. Nunc ad ea que monachus expleuit redeamus.



CAPUT uII.


Hic est Simon obediens, sed non ille primus. Hic ut nominis sui heres existeret, nunquam in obedientia dicitur restitisse; ubi uero monasticum sumpsit indumentum, stratum suum in secretario ecclesie ponens, nocte sub silenti lectulo surgens, solus in oratorio orationi uacabat. Ieiuniis uero tam prepotens erat, ut tempore illo, cum pre egestate, que regionem illam 675 uehementer affligebat, triticum ut panis fieret etiam ad opus illius defuisset, panem auene siccum et gratias agens in refectione perciperet.

Cumque genuum inflexione, ieiuniorum afflictione, infirmitas, que uehemens irruerat, crura turgida reddidisset, et quasi sopita, adeo ut ignis ardorem,  licet pati uideretur, minime sentiret, abbas suus uoce humillima precabatur ut leuigandi gratia caligas abstraheret: at ille, ut erat mitis eloquio, humiliter abnegans, se ad modicum perpeti respondit, et hoc leuiter posse sustinere. Nocte uero subsequenti, Domino propitiante, illo ceterisque ignorantibus, abstracte sunt calige. Cumque ex more ut ad Matutinos pergens mane surrexisset, crura sensisset, et caligas in cruribus minime reperisset, admirans quod acciderat, coram se in lectulo plicatas inuenit, quas iterum accipiens, sicut consueuerat, reinduit.



CAPUT uIII.

Est et aliud memorie dignum, quod Dominus seruo suo monstrare dignatus est: Nocte etenim  quadam, priusquam fratres ad debite seruitutis officium processissent, ille alios antecedens, monasterium ante altare Dominicum oraturus ingreditur. Cumque in oratione persisteret, sursum caput eleuans, ecclesie fenestras luminis splendore coruscantes tresque renitentissimi habitus uiros monasterium subintrare speculatur, usque in presbyterium festinantes, quorum unus sacerdoti similis, alter diaconi, tertius uero subdiaconi speciem gerebat. Ubi super sanctum altare, inspectante uiro Dei, quasi solemnia misse deuotissime celebrauerunt. Extrema uero oratione finita, qui sacerdos uidebatur, Simonem benedicens, una cum sociis ab eius oculis euanuit.

 Quod abbati suo, ut moris est, confessionem faciens non celauit, exigens ab eo ut, quandiu in uita subsisteret, nulli penitus hominum denudaret. Abbas autem uidens Dei hominem profectum attendentem, et paulatim que Dei sunt uirtutes multas amplectentem, altiori quam quo ingressus est capituli loco, ascendere et sedere precepit: quod ipse admodum triste ferens, ueniarum multiplicatione misericordiam postulabat; et hoc tandiu actum est, donec ad sedem pristinam reuocari promeruit.



CAPUT IX.

Perpendens itaque honorem a fratribus sibi impensum, metnensque ne ieiuniorum suorum afflictio, seu alia quelibet anime necessaria, alicui in conuentu  tedio uiderentur incommoda, eremi solitudinem concupiuit: unde monasterii Patrem adiens, ut illuc gradiendi licentia ei daretur, prece non minima deposcit, et adeptus est. Qua accepta, assumptis secum paucis de fratribus, quorum uita religiositate pollebat, cum humilitate recedit.

Quid ibi adueniens gessit in opere, quantaque pro Christi nomine perpessus est, ut exemplum fiat audientibus, propalare necesse est. Cepit namque ut de proprio manuum uiueret, ubi nouale fieret scindere cum securi. Cibus erat tenuis, panis cum aqua, legumen et poma siluestria cum labore graui, et hoc semel in die, excepta Dominica et die solemni. Et que domi contulerat, aquam collo deferens, ipse mala cum pulmento decoxit. Et, cum ad quid  operandum foras egrederetur, si quis pauper occurrens ibi eleemosynam posceret, dispensatori suo preceperat ut nullo modo uacuus abiret.



CAPUT X.

Accidit autem ut quadam die uiator esuriens illic agapem postularet; que sola remanserat libram panis ei minister obtulit. Tunc uir Dei cum fratribus silua regrediens si refici possent inquirit. Cui seruitor: Panis, inquit, deest; sunt poma siluestria; qui sero superfuit panem indigenti prebui. Mox letus et Deo gratias agens, fratremque, qui illud egerat, benedicens, ecclesiam subiit orationi incumbens. Necdum orationis uerba finierat, et ecce uir  quidam onustus panibus adueniens, hos dispensatori sub Simonis nomine tradidit, qui uiro Dei cum sociis accersito, quid acciderit et quemadmodum Dominus seruorum suorum non est oblitus indicauit. Illi autem sub tali facto stupefacti, hoc uiri Dei fidei deputantes, Deum pariter laudauerunt, in refectione sumentes.

Rursum in nemore, cui fere nullum tempus habebatur uacuum, ligna succidenti ferramentum arbore excussum uulnus pede incutiens uehementer reddidit afflictum, adeo ut domi regrediens alienis sustentaretur humeris. Quod fratres oppido contristati, ut ad medicum mitti deberetur, insinuant. Quibus ille renuens, excepto Dei medicamine, nullatenus se uelle sanari respondit; et tamen,  procurante Deo, mox pristine restitutus est sanitati.

Sub idem uero tempus uir quidam religiosus, tanti uiri famam audiens, ferreo uestitus amictu super nudo, de longinquo uisendi gratia uenit ad eum; qui deuote ueniens deuotius ab eo susceptus est. Quem postquam 676 secretim alloquens, nescius quo docente, sic indutum comperit, summopere deprecatur penitentiale illud sibi dari: qui precibus eius annuens, licet inuitus dimisit, et abscessit. Simon uero, ab abbate uix adepta licentia, corpus tenerum, abiecto cilicio quo utebatur, durius illud induit diebus multis, cadauer afficiens semimortuum: quod ferrugine tinctum, clauorum tunsionibus attritum, tam liuidum et dilaniatum reddidit,  ut qui uidit, assereret, [quod] etiam saxeum pectus pie in fletibus molliri posse uideretur.



CAPUT XI

Eodem uero tempore bone memorie Hugone abbate Cluniacensium rogante ut ipse beatus uir in Galliam proficisceretur, ut pro eo regem Francorum Philippum, qui sibi quedam auferebat, alloqueretur et corriperet, abbatis sui imperio in Galliam profectus est

Accidit autem eo proficiscente apud Compendium, oppidum regis, ut sudarium Domini leuari debuisset, et capsa aurea decentius deponi; quod uir Domini audiens, ab itinere quod rectius uidebatur, ut illuc abiret, aliquantulum diuertit ac in breui Domino  ducente peruenit; qui beati Cornelii quasi sub occulto templum oraturus ingressus, a quibusdam, qui festiuitati intererant, statim agnoscitur, et mox fama peruolante rumor in auribus uulgi suscipitur. uox populi et turbe letantis clamor attollitur: Simon fere ab omnibus clamabatur; Simon certatim aspicitur, et sic usque ad palatium regis, uix, turba premente, subtrahitur.

Quem rex, qui nuper aduenerat, diligentissime intuens honore perdebito suscepit, eumque blande allocutus, si quid ab eo postularet, se obsequi preparatum libentissime repromisit. Ille uero petitionis sue non immemor, quid sibi quereret, innotuit, et sicut petierat, impetrauit.

In crastino itaque solemnitate peracta, et Domini  perspectis reliquiis, Anglorum regem et reginam, qui eum nutrierant, uisendi gratia Northmanniam usque properauit, illucque perueniens contra filium, Robertum nomine, regem dimicantem inuenit; qui utrique compassus, pace reformata pestilentie malum a regione fugauit.

Audita uero eius fama qui sui in seculo dicebantur, alii et quamplures, pene milites mille, in aduentum eius leti obuiam processerunt, et quisque de proprio aurum uel argentum, mulam seu palefridum ut acciperet, deuotissime precabantur; ille uero foris gratias agens, corde pro nichilo reputans, nullum penitus accipiens, hec omnia ex aduerso conspicatur.

Ad ultimum uero regem secreto adiens et reginam,  mestos pietate pariter reddidit et gaudentes; adeo ut regina, sicut bonarum moris est mulierum, loqui nequiret uerba intercedente ploratu. Post dulcia itaque eorum colloquia, et reliquias, aurum, argentum, et cetera que huiusmodi sunt munuscula illi offerunt, ut benigne susciperet summopere deprecantes: ille autem preter reliquias hec omnia uilipendens, nullum in accipiendo prebuit assensum. Ignorante tamen illo, qui cum eo socii fuerant, quedam optima sub absconso capientes munera detulerunt: itaque male facto et accepto ad monasterium regredi meditatur. O mira Dei dispensatio! quis hominum tantum dilectionis donum ab hominibus impensum temporibus istis promeruisse dicitur? Noti  pariter et ignoti Simonem diligebant, Simonem cernere letabantur; non hoc fortuito, sed Dei dispensatione fieri credendum est.

Ecce occurrit in memoria mire ipsius patientie bonum, quod eodem itinere sustinuit necessitate compulsus. Nam cum apud Firmitatem castellum que olim ipsius hereditas dicta est, in propria demoraretur, amicum quemdam ad se de uilla uenientem, uidendi desiderio accensum, unus ex iis qui raptores dicuntur, improuise prosiliens, captum rapuit et abcessit. Quod ibi milites et uiri nobiles aduerterunt, triste admodum ferentes, quesierunt, et repertus est. Eruere oculos, seu aliter iustitiam facere minabantur.

uir autem Domini innocentiam, et illud quod  scriptum est corde retinens: Â»Mihi uindictam, ego retribuam, dicit Dominus ,Â« fieri omnino prohibuit. Tunc unus ex sociis, accersito eo secreto alloquitur, scire uolens qualiter et quo animo illam iniuriam illatam sustineret, si dedecus illatum ab aliquo in propria sentiret, magis esse se letum et gratias Deo exhibere respondit, quia patientia saluabimus animas nostras.



CAPUT XII.

Peractis igitur in itinere que perpetranda erant, eremum regrediens, que prius proposuerat iterum inchoauit, ibique quantum licuit labori corporeo insistens, in humilitate conquieuit. Sed, ne ciuitas super montem posita, et lumen lateret in tenebris, sancte Romane  sedis memoratus antistes tanti uiri nomen audiens, abbati suo, ut ad eum mitteretur, litteris denuntiat. Ille uero tanti mali fama dolore commotus, ne alii turbarentur, sigillum abscondisse nec manifestasse dicitur, donec dominus papa rursus 677 aliud mitteret, quod duriora baiularet. Secundo namque per litteram editam dedit, nisi quantocius in Simonem transmittendo festinus existeret, abbas et cuncta congregatio a spiritali officio uacaret. Quid plura? Turbatur abbas, fratres pariter constristantur. Quid aliud facerent? Ecclesie namque solamen amittitur.

Disposito ergo itinere in iis que parari uidebantur, Simon una cum sociis ad Urbem dirigitur.  Quem postquam uenientem domnus apostolicus comperit, et appropinquantem oculis intuitus est, letus efficitur, cum honore perdebito suscipiens eum. Cui ubi blande allocutus pacis osculum tradidit; iuxta Thecle uirginis ecclesiam domus ad habitandum congrua eligitur. Qua sanctissime conuersanti et orationi uacanti, omnis societas suorum pro infirmitate loci morte subtracta est, relictis solummodo duobus monachis, quorum alter ad monasterium regressus est, alter uero illi seruiens usque ad finem uite, Urbis inequalitatem cum eo sustinuit.



CAPUT XIII.

Accidit eodem tempore quod domnus papa, et Robertus quidam Apulie princeps, ab inuicem dissentirent,  unde presul metuens ne ciuitas belli contentione in aliquo perturbaretur, Simonem accersiuit, summopere deprecans ut pacandi gratia illuc proficisceretur. Cui statim obediens se profecturum promittens, adiuncto sibi uiro religiosissimo, iter arripit cum benedictione iubentis.

Eo igitur adueniens principem querit et inuenit; quem inuentum quasi epulis in uisu suo refecit, unde pacem reformans, quod uoluit opere perpetrauit. Omnibus itaque illuc pacificatis, reuertitur, in itinere plebes [al., plures] alloquens, ut ad Dominum conuerterentur admonuit. Cuius allocutioni assensum prebentes, pene sexaginta milites secularibus omissis, arma Dominica susceperunt; et sic uiri Dei predicatione monachalem habitum per  diuersa prouincie loca cum benedictione susceperunt.

Ad Urbem itaque regressus pontificem adiit, et quidquid egerat de pace nuntiauit. Ille autem et gratum habuit quod accepit, et illud quod fecerat approbauit. Nec multo post habens in uoluntate ad monasterium reuerti, licentiam ab eo cum humilitate deposcit: qui nec primo, nec secundo eius precibus aurem accommodans, tale fertur dedisse responsum: Â»Sicut nec meis meritis, carissime, nec mea, sed domini Petri dominatione pastorali nuc accersitus aduenisti; ita nec mea est in potestate promissio reuertendi. uade ergo, et oratorium ingredere beati Petri, et quidquid in uoluntate habeat,  orationibus perscrutare.Â«

Qui nocte subsequente, sicut ipse preceperat, templum precaturus ingreditur, totam peruigilem ducens orationi intentus, et priusquam inde procederet, qua sublatus est uite, mortis infirmitate corripitur. Mox inde progrediens ad habitaculum, et lecto decidens, ad confessionem suam pontificem inuitat, et ad se uisitandum. Qui uoluntati eius obtemperans, et mundatum a uitiis absoluit, et pariter benedicens abcessit. Nec multo post pretiosi corporis et sanguinis Christi munimine roboratus, pridie Kalendas Octobris spiritum Deo reddidit, et qualis in uita religione perstiterit, finis sanctissimus in assumptione monstrauit.



CAPUT XIu.

 Ecce ciuitas omnis rumore concutitur. Diuersi sexus et etatis gens in funere concitatur; et quod uiuenti minus tribuerat, funeri eius obsequium ab iis ministratur. Tum, precipiente episcopo, sepulture locus inter apostolicos preparatur; et quia apostolicam uitam studuit imitari, merito huius apicis adeptus est dignitatem.

Presul tamen non adfuit, infirmitate detentus, sed clerum omnem conuocans, dirigit illuc episcopos, abbates, clericos et moniales cum cereis et luminaribus Ita ut triginta quinque congregationum numerus, cum populorum turbis, funeri eius obsequium ministrarent, et sic cum missarum solemniis et celebritate precipua a principibus Rome  corpus in foueam delatum deponitur. Census uero denariorum non minimum a presule collatus, pauperibus erogatur. Ecce Dei seruus absque pecunia et cognatione aliqua, paulo ante pauper, in fine diues efficitur, sed adhuc ditior fit dum in sede celica collocatur.

Regina uero Anglorum Mathildis nomine, diues et prepotentissima, quia eum nutrierat et consanguinitate dicebatur proxima, ob uiri Dei memoriam ad sepulturam componendam, Rome auri quamplurimum et argenti monacho deferente transmisit. Que studiose quadris et politis lapidibus ex marmore diuersi coloris intexta, adhuc peregrinantibus bonitatis exempla prebet.



CAPUT Xu.


Monachus autem qui, cum Simone diu conuersatus, incommoda corporis pro eius amore multa sustinuerat, post eius assumptionem, postque sepulture sue 678 instructionem, relicta Roma monasterium reuisit, ubi, multis diebus abstinentie et labori operam dans, summe humilitatis exempla monstrauit. Priusquam uero ad mortem, que est exitus uite, propinquasset, Simon beneficii et seruitutis impense non immemor, nocte quadam apparuit ei cum ceteris quiescenti, uocans eum, et dicens: Â»Roberte .Â« At ille inquit: Â»Tu quis es?Â« Tunc Simon respondens: Â»Ego, inquit, Simon sum,Â« et adiecit: Â»Cur hoc in me olim facere uoluisti? Nam cum apud Romam  ad nouum sepulture locum corpus meum transferres, nil pro anima mea pauperibus erogasti.Â« Cui Robertus: Â»Pauper, inquit, eram, et census mihi deerat.Â« Ille econtra: Â»Certum est te habuisse aliquid quod impertiri debueras.Â« Et, ut ipse post modum retulit, duos aureos habebat.

Ad quem iterum Robertus: Â»Dilectissime mihi, que gloria et que requies tibi maneat, si placet, insinua? Requies, inquit, et gloria mea magna est: Nam Dominus meus inter apostolos requiem mihi dedit, et sedem gloriosam.Â« At ille: Â»Et quod est gaudium, quis cantus ante Dominum, rogo si potes edicas? Magnum est, inquit, gaudium et incomprehensibile, nec uerbis narrari, nec sensu cogitari potest. Tamen si pergamenum, pennam et  incaustum in proximo habuisses, certum te scribendo in aliquo reddidissem.Â« Et adiecit: Â»uolo ut Anselmo Sancte Marie Becci abbati, prudenti et reuerendissimo uiro, quod modicum in Deo mihi contulit auxilium, ex parte nostra denunties; estimabam quippe in eo erga anime mee salutem, fidem et dilectionem non modicam.Â« His dictis, confortans eum ad seruitutem et obedientiam salutarem, disparuit.

Frater uero quod audierat beato uiro, sicut preceptum est, enarrauit. Cui abbas lacrymando respondit dicens: Â»Crede mihi, frater, crede mihi, uera intulit seruus Dei; nam peccatis meis exigentibus, illud quod deberem pigritia detinente postposui;  si uero orando, eleemosynam faciendo, seu aliud quid, quod Deo placeat, exhibeam, operando, omnibus modis ut in his participetur exopto.Â« Et his dictis pariter abcesserunt.

Hic est uir ille religiosissimus Anselmus, qui ex abbate Cantuarie archiepiscopus, et legationis apostolice in Anglia sortitus est dignitatem.

Hec et alia que de Simone scripta sunt, hi qui de propria familia, in seculo uiri religiosissimi, cum eo habitum spiritalem susceperunt, que oculis intuiti sunt et auribus audierunt, quemadmodum scripsimus, ita esse testati sunt.


Epitaphium Simonis comitis, scriptum in pyramide eiusdem, a domino papa Urbano, cognomento Odone.


 Simon habens nomen, maiorum sanguine claro,
    Francorum procerum pars ego magna fui.
Paupertatis amans, patriam mundumque reliqui,
   Spiritum diuitiis omnibus anteferens.
Post ad apostolicam celestis principis aulam,
   Eximius tanti me Patris egit amor.
Quo duce promerear tandem super astra leuari.
   Hospitor hic sacras conditus ante fores.


Item uersus.


Olim facta Patris renouans dictamine fratris
Discipulis normam scripsi sub paupere forma;
Sed quia nec spernit Deus hec, nec pauperiora,
Ostendit Moyses, operi capiendo minora,
Quare lectorem cupiens auxiliatorem,
Me legat absentem posco uirtute carentem.





uITA SANCTAE SALABERGAE ABBATISSAE S. IOANNIS LAUDUNENSIS, SUPPARI AUCTORE.



PROLOGUS AUCTORIS.

 679 In infulis sacerdotalibus honore decorato religionis, cui copia fuit, OMOTARIO pape, nec non et sacerdoti castissime Christi uirgini ANSTRUDI abbatisse, et SALABERGAE.

Iussionibus uestris, o uenerandum decus parentum almique uigoris, parere non distuli, quo potissimum alme matris, et nostris preferende temporibus femine, Salaberge uitam atque gestorum seriem, in quantum res sinebat et diuina pietas fauebat, meo debuerim stylo cudere. Sed ego in hac parte ualde me censeo fore imparem, quippe qui uix primis imbutus sum litteris, et Christiana simplicitate educatus. Sed sum memor illius Domini et Saluatoris preconii, dicentis: Â»Petite et dabitur uobis; querite et inuenietis; pulsate et aperietur uobis .Â« Et illud Psalmographi oraculum: Â»Aperi os tuum, et ego adimplebo illud .Â« Unde lectorem obsecro. Si quis tamen hec, quamuis temerario conatu aggressus sum texere, gesta,  captus amore sancte matris, legere decreuerit, non querat in his Tullianam eloquentiam, nec oratorum facundiam, non philosophorum flosculos, et stoicorum diuersas assertiones, sed ueritatem, et simplicitatem historie. Neque enim aquila extensis alis semper ad ethera uolitat, sed aliquoties assolet ut remissioribus pennis descendat ad terras; et inter regias sepe dapes, etiam uilia poma lactuceque aggrestes optima queque censentur. Orandus est Deus Pater ut densissimi pectoris obtusique sensus nubila detegat. Orandus est et Saluator noster iehsu Christus, ut aura nos S. Spiritus afflare dignetur, ut, caligine mentis abrasa, facultatem accommodet loquendi, ut uenerabilis matris, que semper monasteriorum Ecclesiarumque amore flagrauit, ualeamus  actus disserere, et in posteros strictim succincteque promulgare. Tribuat ille quod peto uestro opitulante oratu, qui Â»linguas infantium fecit esse disertas .Â«



INCIPIT uITA.



CAPUT PRIMUM.


Igitur sancta Salaberga in suburbano Leucorum oppido Lingoniceque confinio, illustribus orta natalibus [al., territorio Lingonico confini secundum seculi  dignitatem clarissima parentibus non infimis ac in seruitio Dei per omnia deuotis exstitit oriunda], quem Uternensem pagum ob amnem iisdem in locis defluentem uocitant, humanis rebus initium sumpsit.  Sed quantum illustrior, uel nobilior fuit natalibus, adeo in nutriendi cura parentibus sollicitior. Nam cum illo in tempore gens Baioariorum  Bonosiaca esset infecta errore, Bonosiacam heresim defensores sancte Ecclesie notarunt: que heresis antiqui et callidi hostis irretita habenis, purum hominem Dominum nostrum Iesum Christum, absque Deitate Patris esse, sensu prauo censebat. Ad quam nefariam et insanam doctrinam confutandam, imoque resecandam, uenerabilis uir Eustasius abba, diuino utpote instigatus Spiritu, Luxouio monasterio in uosago saltu cito aduenit, quod uir forma laudabilis, et sanctitate pollens Columbanus, peregrinus  ex Hibernia adueniens, ex munificentia Childeberti regis summo studio et labore construxit.



CAPUT II.

Sed quoniam tanti uiri Columbani fecimus mentionem, eius non est necessarium 680 in nostro opere detexere gesta, cum sint ab eloquentissimo uiro Iona elucubrate edita; qualiter etiam inter turbines seculi, et Theodorici regis principatum, regineque Brunechildis instigante uersutia, nefandi hostis pertulerit insidias. Quomodo etiam tyrannica temeritate a fratribus sit eiectus, et Italie fines sit ingressus; monasterium Bobiense ex permissu et auctoritate Aigulfi Longobardorum regis miro ordine [al., opere] construxit, regulamque condiderit monachorum, isdem prefatus Ionas in libro quem  De uita et miraculis eius edidit suo stylo prosequitur.

Exstant eiusdem Patris Columbani scripta ad beatum et facundissimum uirum Gregorium pontificem Romanum, in libro, quem [al., que] de peruigili pastorum cura elicuit, qui eo tempore adeo clarus habebatur atque sanctitate preditus erat, ut etiam, Spiritu sancto ei fauente, secreta celi patuerint, nouemque ei ordines angelorum, post Paulum apostolum mirum in modum aut solus aut rarus ferme disseruit. Cuius doctrina eloquii uenustatem, penitentieque fomenta docente; uniuersus Occidens hactenus illustratur. Sed et idem uenerabilis uir ad prefatum Patrem melliflua remisit scripta. Nunc ad propositum reuertamur.



CAPUT III.


Prefatam gentem per Germanie sinus uir Dei Eustasius aggressus, ut lucerna Conditoris nequaquam sub modio, sed super candelabrum posita omnibus patefieret, talentumque desuper datum huius non operiretur, sed potius omnibus cum duplicato fenore perpatesceret , exspargescentis ipsius abraso erroris tramite, euangelico, in quantum Dominus contulit, uerbi mucrone truncauit, predicans Dominum nostrum Iesum Christum, quod sicut in Diuinitate equalitatem Dei Patris omnipotentis haberet, ita et humanitatem materni corporis, nostramque naturam, quam ipse condiderat, absque peccato susciperet, et nullam imminuentem unionis  Deitatem [al., nulla imminuente immutationis Deitate], que utpote semper cum Patre fuerit, ut nichil sua dignitate minuerit, unde uerus Deus, et uerus homo appellatus sit Christus.

Denique remeans ex Baioariis uir egregius, post Germanie Belgiceque laboriosum callem, tandem peruenit ad quemdam uirum illustrissimum opibus et diuitiis opulentum famaque secundum seculi dignitatem preclarum, et aulicis rebus aptum, nomine Gunduinum [al., Gundomum], qui eo tempore apud uillam quamdam, nomine Mosam, ob amnem in eo loco decurrentem, sic appellatam morabatur; qui amnis ex Lingonicis finibus fontem sumens, post multos anfractus crebrosque terre circuitus Rheni uelocissimi fluminis in se fluenta ex parte  recipiens, oceanum Barbaricum ingreditur.

uir igitur Gunduinus uenerabilem uirum uelut gratissimum munus suscepit. Porro ut assolet et res se habent, humane inter salubria adhortationis uerba in colloquio uirorum fidelium animus crescebat piorum [al., animi fauere pastorum]. Cepit idem uir Dei sciscitari utrum eidem uiro, illustri Francorum orto natalibus, soboles adesset. Cernebat quippe, ut opinor, uir Dei, a Deo fore prescitam prolem, quam postea rei probauit euentus. Tunc uir illustris Gunduinus, cum coniuge sua Saretrude, eleganti forma et nobili femina, duos bone indolis adolescentulos ob benedictionis percepturam gratiam presentauit; quorum senior Leudinus [al., Leudeinus], cognomento Bodo; iunior uero Fulculphus,  qui et ipse alio uocabulo Bodo dicebatur.

Sciscitatur denuo uir Dei si adhuc proles superesset. Ad quem illi fatentur se habere puellam Germanam licet etate preferentem, sed dudum luminibus orbatam. Ad quos uir Deo plenus ait: Â»ueniat, queso, ipsa, et uestris [al., nostris] presentetur obtutibus.Â« Senserat enim, ut reor, in spiritu ei a Domino sanitatem fore collaturum. Triduano igitur a semetipso exacto ieiunio, super oculos puelle oleum benedictionis uir Dei effudit. Mirum dictu! mox puella sanitatem pristinam, Christi gratia opitulante, consecuta est. Nec immerito omnipotens Deus sic in promptu suorum obtemperat precibus famulorum, qui suas propter ipsum crucifixerunt uoluntates.

 Sequitur deinceps aliud splendidum miraculum. Cum eadem puella iampridem fluxum sanguinis pateretur, et grauissima corporis molestia ex hoc debilis teneretur astricta, uir egregius Eustasius ut hoc perspicue comperit, diuinum solitumque profusis precibus poscit adminiculum: exaudiuit preces fidelis famuli sui ille rerum Sator eternus, qui sanctis suis, eius preceptis pie obtemperantibus, presto esse consueuit. Quid multa? Puella sospitate percepta incolumis est restituta.



CAPUT Iu.

Interea cum ad perfecte etatis peruenisset annos, parentes eius cum uidissent puellam gliscentem, moribusque ornatam, erat enim decora uenustaque  uultu, uerum, ut assolet, post rerum discrimina in prosperis successibus animus tepescere multorum, de liberorum successione cogitantes, contra 681 puelle uoluntatem, eam cuidam uiro generositate pollenti, Richramno nomine, in matrimonio tradiderunt; qui uir [al., uix] eam duobus mensibus iure matrimonii habens, humanis rebus exemptus, uitaque priuatus est.

His ita transactis, Eustasius ad Luxouium regressus est. Deinde ad Warascos, qui partem Sequanorum prouincie, et Duni [al., Duuii], amnis fluenta ex utraque ripa incolunt, pergit; qui et ipsi eodem Bonosii, Fontinique maculati errore euerso, iam senio [al., euo iam senes] tabescebant. Ad quos uir Dei ueniens euangelico uomere, Scripturarumque  sacrarum cauterio, licet non absque labore exercens, ne seges Dominica, crudescente gleba, suffocante zizania, in auenas loliumque accresceret, ad sancte Ecclesie gremium reuocauit. Qui hactenus, gratia diuine aspirationis in eadem, quam ab eo perceperunt, norma perseuerant.

Sic B. Eustasius post multa rerum discrimina, post labores immensos, post hereticorum diras procellas, agrestiumque schismaticorum fraudes, que plenius in suis gestis continentur, ut bonus athleta, summis pollens miraculis uita beata functus migrauit ad Deum, cum curam fratrum post discessum magistri tribus non parum minus rexisset lustris  . In cuius locum iam pridem conuenientia beate recordationis Walbertus in regimine fratrum subuectus  est, uir omnium fama laudabilis, eximieque sanctitatis, et in ecclesiasticis disciplinis non mediocriter eruditus; bonitate ac pietate, caritateque perspicuus, et doctrina exuberans; huius tempore per Galliarum prouincias agmina monachorum, et sacrarum puellarum examina, non solum per agros, uillas, uicosque, atque castella, uerum etiam per eremi uastitatem, ex regula duntaxat beatorum Patrum Benedicti Columbani pullulabant, cum ante illud tempus monasteria uix paucis illis reperirentur in locis. Sed nunc ad articulum reuertamur historie.



CAPUT u.

Prudentissima femina Salaberga cum per biennium iam uiduata resideret, licet sub laico habitu  degens, uigiliis, ieiuniis atque eleemosynis, in quantum uires suffragabantur predita [al., suppetebant intenta, predita], que Dei sunt, Deo inhianter reddebat. Doctrinam uero, quam a B. Eustasio perceperat, uelut mundum animal ruminabat. Cum hec ita res se haberet, decreuit animo ut ad sacrarum uirginum cenobium, quod uenerandus uir Romaricus ex palatio magnifice conuersus, per exhortationem et solamen B. Eustasii in uosago construxerat saltu, latebram fuga expeteret, fecissetque satis uotis, si sexus non fecisset impedimentum, et regia non impedissent obstacula.

 Per idem tempus Francorum sceptra regnique gubernacula Dagobertus gestabat, uir imprimis acer ingenio, et principatum tenens [al., principatu clarus], et non solum fidei iure sibi subiectis, uerum etiam exterarum uicinarumque gentium fama metuendus. Metuens autem prefatus Gunduinus [al., Bundoinus], ne ob filiam iram regis seuitiamque incurreret, eam a calle, quo ire sponte decreuerat, pedetentim retraxit. Iam enim opinio eius ad aures regis peruenerat.

Morabatur denique iisdem temporibus in aula predicti principis uir quidam strenuus, consiliis regiis gratus, et inter suos fama celeberrimus, nomine Blandinus [al., Blaudinus], qui cognomentum Baso acceperat, qui utpote et ipse ex Sicambrorum  prosapia ortus exspectabili, predictam Salabergam, non eius sponte, quia iamdudum diuinis preceptis se implicare nouerat [al., uouerat], licet inuitis parentibus, regio tamen iussu, et ob liberorum procurandorum causam, in suum adsciuit coniugium. Sociata itaque uiro memorato, licet sub iure coniugii, Christiana tamen utrique exercebant opera, et baptismi candidatum deuotissime seruabant. Erant enim hospitales et eleemosynis dediti, maximeque, iuxta B. Paulum egregium predicatorem, domesticis fidei , et peregrinis, seruis autem Christi summa ueneratione obtemperantes, illius Saluatoris memores precepti: Â»Quandiu fecistis uni ex minimis istis, mihi fecistis ;Â« et illud B. Petri apostoli: Â»Hospitales inuicem sine murmuratione  .Â«

Sed cum his, fauente Domino, bonis pollerent moribus, et Christiano more degerent [al., uigore uitam] et prolem nullam capere possent, Christianissima femina anxia, et tot priuata priuilegiis, sanctarum mulierum Anne et Elizabeth in se adhibens fidem, que in templo Domini uigiliis et orationibus excubantes , post diuturnam sterilitatem partus sanctos meruerunt, et procrearunt liberos, ad basilicam B. Remigii pontificis, qui urbem Remorum Campanieque tellurem uirtutibus sacris et mirabilibus illustrabat, expetiit; ibique uigiliis et orationibus excubans, uotum uouit ut, si diuinitus ei soboles concederetur, ipsam Domino dicaret.

 Nec mora domum reuersa, hoc quod fideliter et anxie petierat, a Domino est ei collatum; concepitque, et peperit filiam; cui ex auie uocabulo Saretrudis nomen indidit. Rursus aliam filiam edidit, quam Ebanem nuncupauit. Deinceps uero genuit filiam tertiam, ipsamque baptismi gratia regeneratam Austrudem [al., Astrudem] appellauit, que in curam et regimen sororum, processu temporis, cuncta annuente caterua, successit. Quartum uero edidit liberum cui et ipsi baptismi gratia sacerdotibus consecrato, Eustasius nomen indiderat, qui et infra 682 pueriles annos defunctus est. [Que hactenus Christo  auspice diuinis priuilegiis nunc superest. Unum tantum edidit liberum, cui et ipsi baptismi gratia a sacerdotibus . . . Eustasium nomen tradiderunt, qui et infra pueriles annos, etc.] Quintum uero bone indolis edidit prolem, nomine Balduinum [al., Baldonum], quem et ipsum iuxta priores omnipotenti Deo sacrauit. Egit hoc denique famula Christi, omnique nisu aggressa est ut omnem domum suam non sibi soli, sed marito simul, et liberis Christi faceret Ecclesiam.



CAPUT uI.

Interea cum egregie sanctitatis opinio Waldeberti, cuius memoriam fecimus, pene per uniuersos Francorum terminos eximie pullularet, et solertia predicationis eius a Christo Domino, sine quo nichil  boni agitur, affatim feruesceret, essetque omnibus Domini colentibus gratus, monasteriaque uirorum ac mulierum ex eius norma affatim conderentur, cernens beata Salaberga seruum Christi militemque preclarum tot florere exemplis, uirtutibusque flagrare supernis, et assidue uelut e luporum faucibus ereptos ubique greges Christi adunari, eum ad propriam domum, ob benedictionis ab eo gratiam percipiendam, crebrius accersitum, uelut diuinum munus sibi a Domino fore concessum ouans suscipiebat, uerbaque salubria et animarum medele congrua haurire ex eius mellifluo ore desiderabat, flagrabatque instantissime animus, ut, spretis phaleramentis seculi pompisque mundanis postpositis, ad uirtutum culmen apicemque sanctitatis ualeret ascendere. De  quo uirtutum culmine Dominus quoque et Saluator in Euangelio loquitur dicens: Â»Omnis qui reliquerit patrem, aut matrem, aut domos, aut agros propter nomen meum, centuplum accipiet et uitam eternam possidebit ;Â« et illud: Â»Ignem ueni mittere in terram, et quid uolo nisi ut ardeat?  Â»Quid plura? Auctore Deo omnem spem suam post Deum beato uiro committens, uiro conuerso, prolibusque Deo sacratis, religionis ueste accepta, inito cum B. Waldeberto consilio, conuenientia [f., conniuentia] existente mariti, cenobium puellarum in suburbio Lingonice urbis, in hereditate uel successione paterna, conatur exstruere. Quod propriis redditibus prediorum suorum, ex successione  hereditatis paterne, Christum faciendo heredem, nobiliter ditauit. Ad quod opus peragendum uenerabilis Walbertus solamen, artificesque, ac uiros industrios prebuit atque commisit. Qui locus licet Austrasiorum finibus immineret, uicinus tamen Burgundie erat, distans a Luxouio monasterio paulo minus millibus quadraginta; ibique adunatis centum seu amplius tam ex nobilibus [al., nobilium] liberis, quam ex proprio officio puellis, Christo Domino dicauit.

Sed cum iam pars maxima fabrice monasterii instructa esset, cepit famula Christi presaga, utpote Spiritu Dei repleta, sagaci cum uiro trutinare animo, non esse in loco eodem puellarum cenobium tutum, nichilque stabilitatis atque munitionis habere.  Nam cum barbaries licet procul abesset, regum tamen limitibus hinc inde admistis, periculi indicium futuris temporibus erat, quod periculum nos deinceps uidimus. Denique nuper ciuile bellum inter reges Francorum Theodericum et Dagobertum circa illos fines est actum, ubique uicinia queque depopulata, agri, uille, edes, et ipsa, quod grauius est, sanctorum corpora igne sunt cremata. Unde liquido patet diuino eam Spiritu fuisse imbutam, que pridem anticipauit discrimen.



CAPUT uII.

Consilio igitur adepto cum prefato Waldeberto abbate, qui ingenio, et uigore sagaci, et natura bona in talibus rebus preditus erat, quem postea et comitem itineris, et socium laboris habuit, elegit  iter Christo duce instar sanctissimi Abrahe patriarche, qui de Mesopotamia Syrie egressus, Philistinorum colonus exstitit, eamque Deo promittente in postera successione sortitus est. Quem imitata Dei famula relinquens patrie solum, paternas sedes malens cum Christo egere, quam mammone lucra possidere, quam tot pati discrimina, cum uite stipendio ad urbem Lauduni Clauati, cum maximo apparatu, et cum animabus a Deo sibi commissis, proficiscitur.

Que urbs licet obsidione uallari ab hostibus possit, tamen natura loci, et in cacumine saxi sita, munitionem robustam obtinuit, ut frangi a barbaris nequeat periculoque careat. Nam et uetusto tempore cum eam Wandali, Alani, Huni, cetereque Germanie  et Scythie gentes frustra uallassent, nulla aggerum arte imminenti, non fundibulorum iaculis, non armorum spiculis iacientibus, nec arietum impulsionibus obtinere ualuerunt, sed casso labore frustrati, inertes recesserunt. Excepto enim murorum ambitu, qui extrinsecus in proceritatem collis extenditur, intrinsecus ipsius muri circuitus humo cequatur, unde et machinarum arte nulla illud oppidum fatigari possit, sed et altrinsecus saxa naturalia ambiunt; urbs infra referta puteis; ad ipsos quoque portarum exitus fontes emanant perennes, qui in usus hominibus, pecoribus ac iumentis potui dantur.

Igitur, cum iam ad illuminandam urbem, ueluti solis  radius, ueneranda femina cum suis sequacibus sanctis appropinquasset, presul oppidi illius Attilo [al., Attila, Attola] cum summo fauore ei obuiam pergit, tanquam diuinum munus, angelicamque turbam uenisset [al., tanquam si diuinum munus turbaque angelica uenisset], ouans sanctas famulas 683 Christi cum choro psallentium, cum psalmodia, et hymnidicis, summisque laudibus deduxit in urbem. Sed miraculum illud magnificum dictu, quod nocte eadem in ipsa urbe gestum sit, non est silendum.



CAPUT uIII.

Predictus itaque pontifex precepit pueris ac familiaribus sibi creditis, ob preparandam in crastino die familie Christi refectionis gratiam adesse. Ministri igitur attoniti uelociter per noctem, portam  oppidi ingressi, obuiam sibi ferarum ac bestiarum diuersa genera cernebant. Nam ille bubulum, alius ceruum; ille ursum, alius suem, nonnulli lupos, plerique nichilominus uulpes, alius interim lasciuum asinum, trucemque cernebant leonem, egredientes et fugientes simul de ciuitate et cetera monstra bestiarum, que huic operi intexere prolixum est, ne fastidium lector incurrat.

Quo miraculo pauore percussi omnes ministri mirabantur, quoniam in illo loco iste bestie nusquam antea apparuerant. Quid aliud datur intelligi, nisi quod sanctitatem ac uigorem ancillarum Dei antiquus hostis non ferens, cum suis satellitibus fugiens discessit? Nec immerito in bestiarum se ferarumque, et monstrosas deformat figuras, uariaque  figmenta depromit, qui, utpote a bono Creatore bonus creatus angelus, superbia deinceps tumidus dudum dixerat in corde suo: Â»Super astra celi ascendam, ponam thronum meum ad Aquilonem: similis ero Altissimo ;Â« nunc de superna claritate, et paradiso deliciarum eiectus, cum suis sequacibus in formicarum, uermium, soricum, uel qualibet deformi specie actus, mysterium operatur iniquitatis: si quidem priscis temporibus, quod plerique adhuc memoria retinent, et superstites esse noscuntur, qui hoc facinus uiderunt, quod in eodem oppido, ut creditur, antiqui anguis uersutia crudeliter uigebat, plebeios, rusticos atque hebetes homines arte callida ludificabat, de quo scribitur: Â»Cuius mille nocendi sunt artes.Â« Nam sub specie  idololatrie [al., baptismatis] eos sibi proprie uendicabat. Denique raro tempore peracto [al., retro acto tempore], et idolum uocitabant uelut, a ludo incipientes, in medio eorum duntaxat diabolo debacchante, plerumque homicidia perpetrabantur.

Egerat hoc nequissimus demon callida astutia, ut si quis ibidem proximum alterius quolibet modo debilitasset, a consanguineis, uel affinitate coniunctis, innoxius foret ab effusione sanguinis, uidelicet ut in longius consuetudo nefanda incrementum malignitatis augeret, et miseram urbem suis habenis irretitam iniquus predo uelut propriam uendicaret. Sed omnipotens miserator omnium rerum Dominus, Â»qui uult omnes homines saluos fieri, et ad agnitionem ueritatis uenire ,Â« ad sui iuris  plasma clementer respiciens, olim iam hoc sacrilegum et nefandum facinus a ciuitate ista radicitus euacuauit.



CAPUT IX.

Sed nunc rursus ad ceptam redeamus narrationem. Denique contemplata conditione loci, cernentesque idoneum ac gratissimum, et absque discrimine munitionis locum, ceperunt fundamenta ecclesiarum atque domorum iacere. Quibus rite peractis ac prospere gestis, ceperunt ad laudes Dei omnipotentis Domini nostri Iesu Christi nobilium soboles seruitiumque concurrere. Quis enim uir potens, aut femina nobilis, qui illis in locis degerit [al., degeret], qui non beatam Salabergam ex affectu diligeret?  Erat enim hilaris semper, et placido uultu, caritate atque humilitate perspicua, eleemosynis promptissima, et que circa Dei cultum sunt, ualde deuota. Quid multa? Infra exigui temporis spatium coaceruate in eodem loco sunt, uel monasterio adunate plus minusue trecente famule Christi.

Illisque dispositis per turmas instar Agaunensium monachorum, habendique castimoniam [al., habendi normam] disposuit. Die ac nocte precipiens psallendi canorem omnipotenti Deo personare, et iuxta egregium predicatorem Paulum, sine intermissione orare . Que institutio hactenus in eodem, Christo auspice, celebratur cenobio. Flagrabat quippe in eodem desiderio canendi carminis ualde amor intentus. Plures siquidem, ut  supra diximus, nobilium, ad seruitium Christi colligendas sitiens adunabat.

Nam inter ceteras nobilium Sicambrorum feminas, Odila, nobilitate et ingenio nature bono [al., ingenii natura boni] pollens, que et ipsa pridem a uenerabili Waldeberto Christiani uigoris insignia, et salubre acceperat antidotum, consilio accepto cum legali [regali] uiro illustri Bodone, quem superius [adde, Leudinum] prediximus, qui eo tempore industrius, et potens, et secundum seculi dignitatem florens erat, postpositis phaleramentis mundi, ad Dominum sunt conuersi; rebusque suis monasteriis collatis, post beatam Salabergam, eumdem callem terentes, Landunum properabant [properauerunt]. Bodo incisa cesarie monachi, in quantum res sinebat,  agebat officium. Ac non multo post Tulli oppidi adeptus episcopatum, nature 684 debitum reddidit. ueneranda quoque Odila Christi stigmate suscepto sacrarum uirginum se choro coniungens, sub obedientie tenore, uitam beatam degens, spiritum, cui omnia debentur, reddidit.


MIRACULUM I.

Igitur cum beata Salaberga in sanctitate euosa [morosa], et ornato [exornato] uultu, cum sororibus pie uitam duceret, puella quedam sanctimonialis in eodem cenobio cadiue uesanie [gutte cadiue uesanie] morbo indepta, dum cursum in ecclesia canere cepisset, coram omnibus effrenata mente in terram corruit. Quam mox beata et uenerabilis mater secum familiariter acceptam, sedula oratione  pro ea Deum poscens, opitulante diuina gratia, ab eadem peste purgauit, et in seruitium Christi libere abire iussit incolumem. Plurima enim et ualde celeberrima sunt que in laudibus atque memoria uenerande matris stylo inseruntur, que postmodum suis aptabuntur locis.



CAPUT X.


MIRACULUM II.

Quodam uero tempore dum beati uiri Waldeberti prestolaretur aduentum, et Falerni copia deesset ius tritici uel hordei, quod ceruisam nuncupant, et arte conficitur humana, quo Orientalium [al., Occidentalium] plereque nationes utuntur, iussit facere.  Que cum in uas, quod lingua uulgari tonnam uocant, missa fuisset, ac cum uas ad plene refertum ex potus liquore non esset, famula Christi, cui obedientie causa eodem anno, iuxta tenorem regule, ad cellarium custodiendum, sororibusque ministrandum ordo euenerat, ad uenerabilem matrem summa cum humilitate ueniens ait: Â»Domna, inquit, mater, quid faciemus, quia uas non est plenum ex sicera, et er estuat, si sanctus uir abbas inueniendo moras innexuerit, uereor ne potus liquor in acerbitatem aceti acescat [al., accrescat].Â« Ad quam illa ait: Â»uade, et quod subsequens ex liquore est confectum, funde in uase.Â« At illa non dubia celeri cursu pergens, ut iussionem scilicet matris impleret, reperit uas plenum, quod paululum pridem semiuacuum  reliquerat. Ac sic omnipotentis Dei misericordia actum est, ut, dum matris fides armatur, obedientie uigor in discipula roboratur [al., amatur obedientia, uigor in discipula, etc.], uirtusque diuina protinus panditur, potusque, quod exiguum erat, in maius augetur, remeansque Dei famula, cum alacritate et humilitate sancte matri narrauit miraculum. Illa, summo rerum Creatori Domino nostro Iesu Christo gratias refert, qui seruientibus sibi in ueritate cito adesse consueuit.



CAPUT XI.


MIRACULUM III.

Patratum deinceps aliud miraculum: soror quedam  uel abluendo uestimentorum sordes, ut mos est, ad cellam officine, qua hec agi solitum erat, ueniens, accepto uasculo quod in talibus rebus necessitas poposcit, deferens simul et exigua ligna, peruenit. Sed quia catena, in qua pendebat uas, exilis et breuior constabat, igni non appropinquans, reperiens de industria famula Dei aliam catenam, sibi inuicem nexuit, et ecce alia sodalis eius cum alio uasculo ex eris metallo facto adueniens simile optabat opus, humiliter postulans socie dixit: Commoda mihi, soror, unam catenam, ut ambe uelocius operemur. Ait socia: Pro caritatis gratia commodabo tibi, sed perge tu et affer ligni quantitatem, quantum uolueris, quia ardue suspenduntur uascula, ut ualeamus perficere quod necessitas compellit.  Que cum abiisset, nequaquam reperit quod petiit. Tunc utreque ancille Christi anxie esse ceperunt, quid tamen facerent ignare; et subito magno cum sonitu cella officine quasi casura semel flectendo, addicitur igni. Tunc concito cursu famule Christi, omnesque sorores ad eam aspiciendam ueniunt, et quisnam esset fragor strepitusue inquirunt. Sed uidentes miraculum stupefacte sunt in re que acciderat. Tunc uenerabilis mater iubet ad hoc miraculi genus, ut uir Dei Italus presbyter, atque eiusdem cenobii prepositus, contemplaturus accederet. uir autem Dei cum affuisset, uidens cellam fragoribus nec dirutam sed illesam permanentem, uberes Deo gratias retulit perpendens meritum matris,  que ita imbutas ac deuotas haberet discipulas, quarum caritati feruenti etiam elementa seruirent.



CAPUT XII.

Quadam denique die cum extra murum oppidi, infra claustra tamen cenobii estiuo tempore deambularet, uidit Landefridum monachum suum hortulanum in horti ambitu, nescio quid oleris causa, inuestigantem, innoxia gramina abscindentem. Ad quem sub sibili uoce silentique, quod nequaquam aliqua sororum audire potuerat, ait: Defer, inquit, nobis ex lactucis, 685 frater Landefride. Hec illa innuendo magis quam loquendo affatur. Hec prefatus frater narrare consueuerat qui adhuc superest. Mirum dictu! uox que paruo anhelitu et nullo alio  audiente emissa fuerat, in aures fratris admodum peruenit, quasi in presentia fratris ipsius dicta fuisset. Erat autem spatium inter ipsos quasi stadiis quatuor, aut amplius.



CAPUT XIII.

Accidit quoque et aliud miraculi genus. Cum quodam tempore in coquine officio, ut mos erat, hebdomadam suam sororibus deseruiret, et pisciculi, uel alia quelibet monasticis usibus apta, minime suppeterent, Basinus archidiaconus eiusdem urbis domi recumbebat, et ecce uox in aures eius insonuit dicens: Nosti quod abbatissa onus coquine sororibus exercet. Ad eam uisendam expedit te debere quantocius properare. Sed ille leuius retinens  neglexit. Cumque usque ter fuisset admonitus, etiam insuper uerbera minatur adhibere. Quid ageret, quid tante matri munusculi deferret, minime ad huiuscemodi opus habebat. Tandem aliquando domo egressus in foribus ostii reperit hominem piscem mire magnitudinis gestantem, quem diuino nutu allatum credens, dato duntaxat pretio, piscem beate matri detulit. Ex quo illa pulmentum sororibus adhibens, omnes usque ad satietatem refecit. Quod ne cui de industria factum fuisse credatur; sed nutu diuino ad eius refectionem exigendam preparatum, quoniam uero quanto amore in hac uita omnipotens Deus eam dilexerit, imo ut aurum obrizum purgauerit, silentio non est pretereundum.



CAPUT XIu.


Quodam namque tempore febrium igne [al., uena] accensa, grauem molestiam corporis perferebat, ita ut loquendi facultatem amitteret; sed cum melius Christo presule conualuisset, sciscitata imo flagitata a sororibus quenam fuisset correptio illa, feruente spiritu respondit: O dulcissime sorores, quid inuestigare uultis rei causam? A seuis namque nimium et tetris opprimebar demonibus [al., spiritibus]; quando autem melius conualescebam due ale dorsum meum uenientes gyrabant [al., a dorso meo uenientes gyrabant me], quarum uisio auro purissimo pulchrior erat. Nam et summitas earum gladio ancipiti acutior sentiebatur. Cum autem ab his uallabar, fugiebant teterrimi spiritus. Quid autem aliud  datur intelligi, nisi quod omnipotens Deus plasma suum in presenti duntaxat purgaret uita, et dextra sue protectionis [al., dextere sue protectione] roboratum cum sanctis aggregaret. Ale etenim in Scripturis sanctis superne intelliguntur potestates. Conualescens corpore, sed mente robustior, anno et nouem non plenis mensibus uixit tentatione exacta. Nam quis ualeat eius sanctitatis sagacitatisque astutiam condignis referre preconiis, cuius caritas et humilitas cunctarum subiectarum sibi preeminebat mire dulcedinis et bonitatis affectu? Erat enim hilaris uultu uenustoque aspectu, alacris in colloquio, moderata in uerbo, consilio prudens, in ordinandis cenobii causis precipua, sagax ingenio, eleemosynarum amori dedita, et hospitalitate non  pigra, in regulari norma discreta, sanctarum feminarum uitam imitans, Melanie uidelicet et Paule, quarum Melania, ut B. Hieronymus ait, nobilissima Romanarum feminarum fuit, et Marcellini quondam consulis filia, Hierosolymam nauigauit, ubi tantum humilitate et caritate insignis exstitit ut Thecle nomen acceperit. Paula uero, relicto patrimonio urbano, Grecorum orta prosapia, Bethlehemitica rura expetens, cum summa bonitate et humilitate uitam degens, sacrum spiritum Domino fudit. Et ut altiora repetam: Beata Salaberga imitata Helenam Augustam, Constantini Augusti matrem, ut historia narrat ecclesiastica, mortificatis carnis membris mundique pompis postpositis, quotidianis Deo famulabatur obsequiis. Quidquid enim in cenobio uilitatis et que  munditie essent exercende, sibimet deputabat. Coquinam autem et reliquas causas, que monasticis rebus peragi solent, uicissim suis hebdomadibus ministrabat.



CAPUT Xu.

Sed cum his et ceteris his similibus bonis Christo presule polleret, quodam tempore uidit in mansione quam frequentare solita erat, tabernaculum e polo mire claritatis ac splendoris descendere, quod deorsum spatiosum et sursum arduum uidebatur. In quo recepta auis miro splendore refulgens, eam apprehensam in exstasi positam, imo translatam, trans fluuium quemdam ingentem asportauit, et in prata ualde amena immisit, ubi diuersorum florum,  et immensa odoramentorum genera fragrabant, atque inter candentia lilia, et rosarum rubentium flores uidit immensa infantum agmina utriusque sexus, niueis cicladibus, et laureatis capitibus ouantes, inter quos et Magobertus puerulus aderat. Qua uisa ait: Agnoscis me, mater? Illa ait: Nescio. Respondit puer: Ego sum Magobertus filius Amiliane, quem ante te misisti et sum modo in hac claritate quam cernis. Nec mora uidit beatum uirum et uenerabilem 686 Ansericum pontificem, obuiam sibi uenire, ad quam ait: Agnoscis me? et illa fatetur se ignorare. Ego sum, inquit, Ansericus episcopus Suessionum, quem crebrius in domo tua accersitum uidisti, ueni et ostendam tibi ualuas paradisi. Et  ostendit ciuitatem Dei Altissimi, et duodecim sedes apostolorum ex auro gemmisque rutilantes. Cui et ait: Ecce tibi locus preparatus est. Sed quia B. Marie ingemmati sunt oculi, et preces sororum ferre non potest, quia adhuc eis necessaria es, deprecata est Filium suum, ut a superis celerius illuc reuertaris premia possessura tibi a Domino collata. Interim auis illa iterum illam apprehensam in ore eius, anhelitu recuperato [al., dato] a superis remisit.



CAPUT XuI.

Igitur dum quadam nocte quiesceret [al., soporem caperet], in specie uenerabilis uiri Waldeberti, utpote angelus Domini apparuit ei tertio, qui et cingulum  eius uidit, et de renibus abstractum secum detulit, quod cingulum ulterius non comparuit, significans, ut opinor, quod in posteritate eius honor successionibus accreuerit. Cuius uestes ut ipsa referre solebat, candore nimio fulgebant et hac uoce admiranda affatur feminam: O dulcissima filia, prepara te ut accipias brauium, et exitum tuum prestolare, quia et ego ex uictoria tua cupio brauium accipere, quia centesima ex hac die dies uocationis tue eueniet, ut laboris tui fructum quem cum magno sudore quesisti, cum multiplicato fenore in horreo Domini tui recondas. Hec audiens illa, una ex sororibus sibi familiari accersita, uim somnii tenoremque rei pandit, et ceteris promere distulit.



CAPUT XuII.

 Angelus autem Domini precepit ei ut per singulos dies ac noctes infra illum centenarium numerum expleret psalterium. Ab illa igitur die cepit uigiliis, ieiuniis, psalmis, et orationibus plus solito Domino libare quanto firmior de promisso, tanto alacrior de obsequio. Ante uigesimam autem uocationis eius diem, pedum dolore tacta lectulo decubuit [al., occubuit] ut et de uiro perfecto dicitur: Â»Florebit amigdalus, impinguabitur locusta, et dissipabitur capparis: quoniam ibit homo in domum eternitatis sue .Â« Nouissime expleto officio, conuocatis sororum agminibus, hac eas uoce affatur: Permanete in seruitio omnipotentis Dei, o famule Christi, quia, non qui ceperit iuxta diuinum oraculum , sed qui perseuerauerit usque  in finem hic saluus erit.



CAPUT XuIII.

Interea, ut assolet in rerum opulentia, discordiam etiam inter propinquos generari, germanus eius Bodo aliquas uillas, quas per chartarum seriem ad ipsum condonauerat cenobium, illicita usurpatione retinebat, sed comperta germane egritudine, et illa pro hac re anxia Dominum deprecante, summa cum festinatione ad eam uenit, moxque de medio chartarum sanctio inuicem roborata, hactenus rata perdurat [al., moxque chartas inuicem roborantes, hactenus totum ratum perduxit]; sed cum sensisset se migraturam a corpore uale dicens sororibus, Italum presbyterum poposcit, ut pro se, sicut mos est, officium  expleret funeris, et hec flagitans sacrum emisit spiritum, sanctorum aggregata cetibus, perceptura duplicia in eterna gloria, ipso prestante, cui est honor, et gloria, et uirtus et imperium in secula seculorum. Amen.

 Obiit prefata famula Christi decimo Kalendas Octobris, qua die sacra Thebeorum Mauricio duce Agauno celebratur passio. Reliquie quoque eius in eodem conduntur loco. Ad cuius poliandrum clare post obitum patuerunt uirtutes.





HUGONIS ARCHIEPISCOPI ROTHOMAGENSIS LIBRI TRES CONTRA HAERETICOS SUI TEMPORIS.







ROBERTI DE MONTE AUCTARIUM AD SIGEBERTUM.






uolume back matter






INDEX RERUM ET uERBORUM. Reuocatur Lector ad numeros crassiores textui insertos.


A

    Abbati Guillelmo conceditur potestas benedicendi calices, quod antea non permissum reperitur, 590. Abbas diuersis monasteriis qua ratione prefici potest. 617. Antiqui ritus in ordinando abbate, 624. Abbas eligi debet a monachis, ibid. Non reges, non principes eligere debent, 622 et 624. Non licet abbati tollere possessionem monasterii, 625. In abbatum benedictione prognostica fieri solebant, ibid.
    Abbatie in dotem reginis collate, 652.
    Abel luctus, uanitas, uapor, uel miserabilis, 35.
    Abimelech, pater meus, rex, 78. Et patris mei regnum, 103.
    Abraham, pater excelsus, 53.
    Abreas castellum, 751.
    Absalon, S. Amandi abbas, 551.
    Absolatio inanis fit renitentis, 672.
    Abstinentia uera, 62.
    Abyssus cor hominis, 44.
    Accaron, eruditio tristitie, 226.
    Accidentia nulla in Deo, 280.
    Achaz uirtus, 182.
    Ada, uxor Godefridi a Guisia, 529 b. Nupsit secundo Waltero de Ath., ibid. Tertio Theodorico de Auesnis, ibid.
    Adalardus  abbas instituta condidit ad pauperum subleuandam miseriam, 582. Quam ardens ipsius in pauperes caritas, 583.
    Adalbertus comes uiromand. abbatiam S. Quintini restaurat, 618.
    Adam uir et mulier a Deo uocati sunt, 29. Ade lapsus ad excusationem peccatorum assumitur, 47 et seq. Adam et Eua, quare post transgressiones foliis pudenda texerunt, 263. Utrum generationi intendissent si in obedientia perstitissent, 264. Quanta in primis parentibus perdidimus, 264. Quomodo generationi intendissent si non peccassent. 316. uirgines perseuerassent, ibid.
     Adam S. Andree de Nouo Castello, 552.
    Adam de Corlandon, decanus Laudunens., 645.
    Adam comes, 516.
    Adama, cruores, 59.
    Adela, Hugonis Mag. uxor, deinde Rainaldi comitis Claromont, 529.
    Adela, comitissa Crespeiensis et uiromand., 597. Eiusdem genealogia, ibid.
    Adela, comitissa Blesens., 588.
    Adelada comitissa uermandensis, 529.
    Adelada filia Henrici comitis de Grandiprato, 529
    Adelada, uxor Hilduini comitis Rociens., 528.
    Adelada, Falconis de Iur uxor, 529.
    Adelardus Suessionens. episcop., 637.
    Adelbero abbas S. uincentii Laudun., 498.
    Adelbero, siue Ascelinus, episcopus Laudun., 496.
    Adelelmus filius Ade, 516.
    Adelheidis Cociaci uicecomitissa, 612.
    Ademarus, siue Aymarus, episcopus, dux expeditionis Ierosolymitane ab Urbano papa II constituitur, 379. Commendatur, ibid., et 384, 420. Iter Ierosolymitanum aggreditur, ibid. De egenorum subleuandis miseriis egregia ipsius dicta, 421. Quedam eius gesta narrantur, 441.
    Ademarus de Guarda, 635.
    Admirauisi qui, 409.
    Ado de Luni, 628.
    Ado uicedominus Laudun., 506.
    Adoptandorum filiorum ritus, 394.
    Adorare pro uenerari, 297.
    Adoratio qualis imaginum, 279.
    Adrianus Galterius Benedictinus librum, cui titulus Aequilibrium, etc., edidit., 595.
    Aduersitas nox, 13. Aduersitates qui libenter non tolerant, adulteri, non filii Dei sunt, 17. Aduersa et prospera Deus in bonum dirigit, 83. Aduersitatibus ad Deum conuersi quare atteruntur, 315. Aduersitatibus iustos atterit et reproborum uotis sepius respondet, 333. Aculeis aduersitatum suos sollicitat Deus, 440. Aduersitatibus uisitat  Deus peccatorem, ut eripiatur, 643.
    Aduocati nati, et dati, 647. Aduocati quanta mala intulerunt maiorimo, 591 et 592. Forma concedendi aduocati a Ludouico Pio, ibid.
    Aedituus, seu editimus, 485.
    Aegrotos seculares dum uisitant monachi, mulieres e cubiculo exire debent, 584.
    Aegyptus, tribulatio, coangustans, 55. Tenebre, ibid.
    Aetas prouectio sanctitatis, 8. Aetates siue tempora sub lege naturali, Moysis et gratie uelut tres hominis etates rexit Deus, 276.
    Affectus carnalis ratione et gratia Dei spoliatus quam peruersa generet, 10.
    Afflictio. uide Aduersitas.---Quos Affligit Deus mali reputantur, 254.
    Afflictationi carnis qui non studet quam misere uiuit, 457.
    Agar, conuersa, 66.
    Agardus siue Algardus episcopus Constant., 539.
    Agulanni preter enses nil in bello deferunt, 409.
    Aimarus, uide Ademarus.
    Ain, oculus, 246. Et questio, 250.
    Alanus Britannie dux, 589.
    Albare episcopus creatur, 421.
    Albero abbas Sancti uincentii Laud., 560.
    Albertus Aletens. siue Maclouiens. episcop., 808.
    Albertus abbas Maiorismonast., uir insignis, 587. Clericatus ordinem seculari seruo contulit, ibid.
    Albreda de Saint-Ouin, 603.
    Aleph, doctrina, 243.
    Alexandriola urbs, 415.
    Alexis imperator multa facessit negotia Francis, 387 et seq. Init fraudulentum fedus cum Bemondo, ibid.
    Allegoria, quid, 4.
    Almutia deferunt monachi Sancti Nicasii Remens., 638, 639.
    Almutium, siue Armilansa, 645.
    Altare portatile, 538.
    Altitudo Dei est uirtus humana, 39.
    Amalbertus  S. Geremari filius, 668. Obiit, 669. Defertur in monasterium S. Geremari, 670. Diuinitus impeditur, et quare, ibid. Corpus sanguine madidum reperitur, ibid.
    Amalech, populus lingens, 60.
    Ambiani calamitates ab Ingelranno excitate, 515 et seq.
    Ambitio honoris aut pecunie tentat proficientes, 75.
    Ambrosii  Mediolan. planeta et alba, 242.
    Ambulare cum Deo quid sit, 40. Ambulare coram Deo quid sit tropologice, 67.
    Amer lucerna, 61.
    Ammon, filius meroris, 226.
    Amon, populi mei filius, 77.
    Amor terrenorum uenenum, amor superiorum oleum, 643.
    Amor superiorum ex Deo tantum, ibid.
    Amoris Dei prerogatiue et effectus, 643. Amor et timor due ale ad eterna querenda, 45. Amor gaudium et gaudium in amore, 264. Ex amore Dei iugis letitia, 322. Quantum boni ex eodem amore hauriatur, ibid.
    Amorrheus, amaricans, 60.
    Amos, populus auulsus, 224.
    Amraphel, dixit ut caderet, 58.
    Anagoge quid, 4.
    Andreas comes de Rameruth, 528.
    Angeli quid moraliter significent, 73. Quomodo in Deum prospicere desiderant, 28. Sanctitate precellunt homines, 314. Angelos longe superat beata uirgo, ibid. Angeli sunt firmamentum, 18. Dei maiestatem comprehendere nequeunt, ibid. Sunt incorporei, 362. Angeli quare non ceciderunt, 693. Aque super firmamentum, ibid. Angelorum nouem ordines, 706. Angelus habet signaculum similitudinis Dei, et quare, 714. Ecclesiam cum homine constituit, ibid.
    Aniane monachos impense diligebat Ludouicus Pius imperator, 624. Aniane Aduocatum concedit idem imperator, 647.
    Anime quedam non uiuunt, 29. Anima naturaliter concupiscit, 49. Anima post conuersionem qualiter sit affecta, 81. Qui animas corporeas sibi fingebant, refelluntur, 366. In anima mysteria uelut in celo clauduntur, 14. Anima extra corpus ab angelis non differt, 317. Anime haud corporales, 362.
    Animus quare promptior ad corporea quam ad spiritualia, 35. Animus ager, excolendi ratio, 118.
    Anne  caput, 595.
    Annus moraliter quid, 17 et 48.
    Anselmus  ex Augustana regione ortus, 477. Laudatur, ibid. Abbas Beccensis, 402. Laudibus attollitur, 678.
    Anselmus Laudunensis et Radulphus duo Laudunensis Ecclesie oculi, 1. Doctissimi, 528. Solatio erant Laudunensibus,  ibid. Maximo loco eorum est doctrina Guiberto: 1. Laudes Anselmi, 498. Anselmus Laudunens. monet Gualdricum episcopum, burgenses in eum uelle uiolentas manus afferre, 505. Canonicus et decanus Ecclesie Laudunens., 528. Scientie et eloquentie fama notissimus, ibid. Anselmi et Radulphi de Anselmo fure iudicium, 558. Anselmi Laudunensis gesta breuiter perstringuntur, 642. Epistola eiusdem prolixa, ibid. Non fuit monachus, 645. Cancellarius fuit Ecclesie Laudun., 819
    Anselmus abbas S. uincentii Laudunens., 552. Celebres habuit discipulos, ibid. Rome episcopus Tornacensis creatur, ibid. Anselmus ex abbate S. uincentii Laud. episcopus Tornacensis, 651.
    Anselmus quidam thesaurum Ecclesie Laudunensis furatus est, 557 et seq. Multa mala perpetrauit, 518.
    Anselmus siue Ansellus de Ribodimonte in obsidione Archas obiit, 426. Litteras misit Manassi Remorum archiepiscopo, quibus refert acta in expeditione Ierosol., ibid et 447. Festum diem B. Quintini quot annis celebrabat, ibid. et 427. Anselmus Ribodimontis fundat abbatiam S. Nicolai de Pratis, 645. Et Aquicinctinum monasterium, 650. Insigne humilitatis et penitentie specimen dedit, ibid.
    Ansericus episcopus Suession., 686.
    Anstrudis , 652.
    Antichristus Christianis potissimum persecutionem inferet, 378.
    Antiochia expugnatur a Francis, 396 et seq. Insignem uictoriam reportant, 401 et seq. In hac obsidione Christianorum pietas uigebat, 404. Capta a Francis, 407. Eam obsidet Cubaran, 409. Eius exercitus in fugam uertitur, 419. Instaurant Antiochie ecclesias, et urbem uniuersam Christiani, 419. Eius descriptio, 422. Patriarchatus honore insignis, ibid. Iuri ipsius subiacent CLIII episcopi, ibid.
    Antiochus spiritum discipline non habuit, 3.
    Antonius  Deum non timet, quare, 80.
    Antonius de Longueual, 631.
    Antonius Bellotte, 652.
    Antonius a Raymundia Benedictinus tractatum edidit Contra reseruationes, etc. 579.
    Apostoli quasi barba aut capilli Christi, 330. Eorum quedam scripta falsis scatent, ibid.
    Appetitus interiorum negligens exteriora querit, 58.
    Aque pro uoluptatibus, 11. Pro sacra Scriptura, 14, 19, 22. Aqua scientia denotatur, 285. Quid aque quas in inferno diues exposcebat, 366. Aque quomodo intrant in animam, 502. Aque super firmamentum angeli, sub firmamento homines, 693 et 694.
    Aquila fluuius, 488, 502.
    Aquitanie et Pictauie ducatus quomodo coniuncti, 520.
    Aran, electus, uel irascens, 111.
    Arardus, abbas Sancti Pauli in Urbe et cardinal. factus episcop. Nannetensis, 587.
    Arbor pro persona, 52.
    Archairus proto abbas Insule, 668.
    Areg castrum, 367.
    Arius ex Alexandria, 371.
    Armenta Dei quid tropologice, 69.
    Armon, sublimitas, 230.
    Arnoldus episcopus Caurens., 652.
    Arnoch, ebrius, uel ad solitudinem redigens, 58.
    Arnulphi  Crespeiensis olim abbatia, nunc prioratus, 596. Traditur Cluniacensibus, ibid. Dotatur a B. Simone 672.
    Arnulphi  reliquie igne probantur 524. Eius miracula, ibid.
    Arnulphus  monachus Signiacens., 639.
    Arnulphus. uide Ernulfus.
    Arnulphus patriarcha Ierosol, 434. Huic aduersatur papa, 435. A patriarchatu deiicitur, ibid.
    Arrogantia fugienda, 2.
    Artaldus archiepiscopus Remensis, 485.
    Arturus rex Anglie, 540.
    Asel, uisus Deo, 225.
    Asasonthamar, urbs palmarum, 60.
    Ascalon, ignis infamis, 226.
    Asceneth ruina interpretatur, 150
    Aser, beatus, 118.
    Asini petulantiam tropologice significant, 55.
    Astaroth, faciunt exploratores, 59
    Astutia secularis quid efficiat, 14.
    Atrebatensis Conuentus, 652.
    Attilo siue Attila episcop. Laudun., 682.
    Aubertus comes, 529.
    Aucenses domini, 633.
    Auctores qui legendi ad pie uiuendum, 5.
    Audire in spiritualibus est uidere, 299.
     Augiense seu Aucense castrum, 631.
    Augium castrum, 493.
    Augustino  quantum deferat Guibertus, 1.
    Augustini  Cantuar. monachi, 536.
    Aula regum, uoluptas seculi, 28.
    Aurum a Magis Christo oblatum in calice Remensis Ecclesie, 465 seu 467.
    Auaritia quomodo idolorum seruitus, 643. Auaritia, cenodoxia, luxus, post diluuium producta, 73. Propagatrix totius malignitatis, 77.
    Azotus, incendium, 226.

B
    Bacones, quid, 506, 652.
    Balduinus Orbacensis abbas, 552.
    Balduinus abbas S. uincentii Laudun., 552, 553.
    Balduinus Ierosolyme rex, 383. Eius actus breuiter perstringuntur, 394. Christianum ipsius factum, 433. Rex constitutus, 443 et 449. Preconiis attollitur, 443. Regno capessito Arabes cercet, 450. Uxorem cur repudiarit, 452.
    Balduinus Nouiomens. episcop., 637.
    Bale absorbuit uel precipitauit, 59.
    Baptisma. Sine baptismo fides nulla, 329.
    Barad, benedictio, 67.
    Barisiacus, 500.
    Bartholomeus abbas Maioris monast. signis et uirtutibus clarus, 587.
    Bartholomeus Laudunens. archidiaconus et thesaurarius, 529.
    Bartholomeo Laudunensi episcopo Moralia in Genesim inscribit Guibertus, 1. Quare, ibid. Regio sanguine ortus, ibid. et 526. Celebs, uirtutibusque ornatus fuit, 1. Eiusdem uite, nobilis prosapie descriptio, 528. Bartholomei parentes Falco et Adela, 529. Canonicus et thesaurarius Remens., ibid. Canonic. Laudunens., ibid. Thesaurarius Eccles. S. Quintini, ibid. Episcopus Laudunens., ibid. Dedicat ecclesiam Laudunensem, 543. Quanta Premonstrat. ordini contulerit, 547. Fundator Premonstratensis monasterii, 550 et seq. Nobile Bartholomei factum ut discordias sedaret, 553. Bartholomeus Laudunensis instaurauit ecclesiam Laudunensem, 659. Littere eiusdem, 828. Fundat abbatiam Fusniacensem, et alias, 659 et seq. Epitaphia ipsius, ibid. Fit monachus Fusniaci, 660. Ut beatus ueneratur, ibid.
    Bathuel, uirgo Dei, 94.
    Bauda, seu Banda, castrum, 387.
    Bdellium, quid, 27.
    Beatitudinem qui amat, omnia terrena paruipendit, 115. Beatitudo non est in operibus memoria dignis, 118. Beatorum gloria haud materialis, 363. Dolent quod amplius pro adipiscenda beatitudine non laborauerint, 364.
    Beatrix uxor Hugonis de Moncornet, 529.
    Beccensi in cenobio schole celeberrime, 579.
    Bede uenerabilis sepulcrum, 539.
    Beeri, puteus meus, 183.
    Belgentiacum, 530.
    Bello  abbatia, quare fundatur, 587 et 615.
    Benadab, filius spontaneus, 225.
    Benedicere calices. u. Sacrare.
    Benedictus  pater, dux et aduocatus, 623.
    Benedictus  Aniane plurimorum monasteriorum abbas, 617. Commendatur 623. Quam familiaris Ludouico Pio imperatori, 624.
    Benedictini ordinis perniciei causa, 580. Regule Benedictine obseruantia quanta bona producat, 581. Benedictinus ordo, quare tot diuitiis creuit, 582. Ordinis Benedict. consuetudo erogandarum eleemosynarum, ibid. Solemne Benedictinis instruere bibliothecas, 598. S. Benedicti regula, regula sancta, ordo sanctus, nuncupatur, 662, 668, 672. Regula sancti Benedicti per uniuersam Galliam tempore S. Eustasii et S. Walberti, 681.
    Beneficiorum Dei uera cognitio parit humilitatem, 17.
    Beneficia pueris conferendi praua consuetudo, 579. Beneficiorum nefanda cupido, ibid. Reseruationes, ibid. Gratie exspectatiue, ibid. Contra peruersos beneficiorum usus Antonius a Raymundia inuehitur, ibid.
    Beniamin, filius dextere, 152.
    Benignus  abbas S. uandregesili, post sancti Geremari, 602.
    Berengarium magistrum habuit, 598.
    Bermundus abbas Sancti Andree iuxta Auenionem, 613.
    Bernardus decanus Suession., 264. Quanti eum faciat Guibertus, ibid. Illi inscripsit ipse tractatum contra Iudeos, 519.
    Bernardus cognomine Flagellum Dei, monachus effectus, 599.
     Bernardus  Clareual, 547.
    Bersabee, locus, 74. Et puteus saturitatis, 8. Et puteus quintus, 105.
    Bertrannus comes, 529.
    Besuensi primo abbati Waldeno suum confert monasterium Adalsinda abbatissa, 612.
    Bestie terre quid tropologice significent, 2 et seq.
    Beth, confusio, 243. Et domus, 248.
    Bethauen, domus inutilis, 194. Et domus idoli, 211.
    Bethel, domus Dei, 54.
    Bethula, quid, 266.
    Bibliotheca Carthusiana ditissima, 466, 468. Bibliothecas ditissimas instruxerunt primores Carthusiani, 598. Solemne hoc fuit Benedictinis, ibid. et seqq.
    Birrum, quid, 653.
    Blacacius de Sartols, 635.
    Blancha regina, 610.
    Blandinus cognomento Baso, 681.
    Bodo et uxor Odila monasticen profitentur, 683. Post Tullensis episcopus creatur, ibid.
    Bemundus Amalfitanos obsidet, 386. Quo genere ortus, ibid. Cepit Antiochiam, 407. et seqq. Petit Ierosolymam, 448. Captiuus abducitur, 449. Constantiam regis Francie filiam ducit, ibid. ueneno exstinctus est, 386, 162, 449.
    Bona ecclesiarum et monasteriorum uota fidelium, pretia peccatorum, etc., 586. Quando ui auferebantur quid agere solebant Clerici, 645.
    Bonosiaca heresis, 679.
    Bonum quid efficiat, ut sit tale, 25. Sine Deo nichil boni facere ualemus, 87. Bonum nullum est ubi Deus abest, 271. Bonus nullum fructum facere potest sine Deo, 278.
    Boni nuntii Aurelianens. Ecclesia canonicorum Maioris monast. traditur, 590.
    Bosra, tribulatio, 226.
    Boues mystice predicationis labor, 83.
    Bracce quid, 662.
    Britoliense castrum, 463.
    Brodeburgensis monasterii monialis socie post mortem apparet, 333.
    Bruna non soror Childeberti regis, 648. Non uxor regis Gothorum, sed filia, ibid. Sigiberto regio coniugio copulata, ibid. Quare Brunichildis uocitata, ibid.
    Brunonis  Carthus, causa secessus in eremum, 465 seu 467, 597. Calabriam petiit, 466 seu 468. Refugit episcopatum, ibid.
    Bruno cancellarius Ecclesie Remens., ibid.
    Bruno Signiensis episcop. subscripsit charte donationis facte Maiori-Monast., 588.
    Burgensis abbatia, 71.
    Burchardus de Gusgia, 529.
    Burchardus Cameracensis episcopus, 548.
    Butyrum et mel, quid significent, 266 et 267.
    Byzantei nummi, 398.

C
    Cades, sancta uel mutata, 60. uel commotio tinee, 78.
    Cecitas mentis ex nimia tentatione, 227.
    Cesarea Palestine expugnatur a Francis, 451.
    Calamne, peccatum, 235.
    Calcei de Corduba, 468.
    Calices sacrandi et ornamenta potestas conceditur abbati, 590.
    Calistus papa II, 544.
    Calniacum, Chauny, 494.
    Canalis, mystice humilitas, 95.
    Canonicatum siue prebendam in ecclesia Carnot. impetrat Albertus abbas, 587.
    Canonici Laudunenses comedunt simul in refectorio, 554.
    Capero, quid, 485, 616.
    Capite censi, mancipia, 648.
    Caph, cor, 249. Et incuruatus, 245, 254. Et operatio, 258.
    Capilli. uide Pili.
    Capitulum generale Premonst. singulis annis, 546.
    Caput Ecclesie quid, 648.
    Carcathiam, ciuitas syluarum, 60.
    Carith, occursus ignis, 227 et 284.
    Carmelus, mollis, 225. Cognitio circumcisionis, 308.
    Caro pro malo identidem accipitur, 9. Carnalis affectus, terra, 17. Ante diluuium usus carnium non fuit in usu, 23. Caro ex se sibi parit ruinam, 39. Quando superbit, ibid. Caro inter labores de premio requirit, 129. Carnes immolat qui carnalia peccata detestatur, 205. Carnis titillationibus suorum mentes inurit Deus, ut ruinam metuant, 440.
     Carolus Albaspineus de Chasteauneuf, 652.
    Caroli ducis Britannie mirac. inquirendis prouincia, Gerardo de Podio abbati Maiorismonast. demandatur, 593.
    Carolus de Longueual, 630.
    Carolus Flandrensis, 529.
    Carthusiensis ordinis origo, 465 seu 467. Carthusie descriptio, 466 seu 468. Carthusiensium uiuendi ratio, ibid. Missas tantum Dominica et diebus solemnibus audiunt, ibid. Perpetuum silentium, ibid. Potus, cilicium, ibid. Bibliotheca eorum ditissima, ibid. Maxime erant paupertatis studiosi, ibid. et 467. Quam feruentes, 466 seu 468. uiri, femine ac pueri illud uiuendi genus arripiunt, ibid. Innumera constituunt monasteria, ibid. Abunde ditantur, 467. Carthusiensium institutio 597. Bibliothecas instruebant primores, 598.
    Castellanus arcis prefectus, 647. Pro aduocato sumitur, 647.
    Castellum unde, 298.
    Castitas. uide uirginitas. Quam excellens castitatis uirtus et ardua, 311 et 312. uoluptuosi quomodo contineri possit non capiunt, 311. Castitatem qui colit, Deum imitatur, ibid. Ad seruandam pudicitiam continuo inuigilandum, 312. Castitas adamanda, 313. Igni comparatur, ibid. Ex uirgine uoluit nasci Deus, ibid. Angelos absque corpore famulos elegit Deus, 314. Castitas post coniugium, lapsumque, magni quoque est habenda, 315. Quare, ibid. Moyses et Iosue horum duorum typus, ibid. Motus carnis peccatum in castitatem, 316. Castitas uitro comparata, 317. Quibus mediis tueatur, ibid. Lilium conuallium cur, 318 et seq. Flos campi, ibid. Qui natura non frigidi contra carnis tentationes decertant generosi, ibid. Frigidi e contra, ibid. Humilitas seruat pudicitiam, 317 et 318. Modestia, 319. Noxie familiaritates, ioculatoria uerba et garrulitas sunt euitanda, ibid. et 320. Carnali amore irretiti difficillime a se inuicem separantur. Elegantie uultus ac uestium contemnende, 320. Qui austeram uitam et uirginitatem professi in carnis uitium aliquando labuntur, 321. Timori Dei studeant, ibid. Castitatem impugnantes confutantur, 322. uisus specierum noxarum arcendus, 323. Tactus impudicus permaxime, ibid. Quantum uoluptate carnis irretitus coarctatur, 323. uoluptatis appetentia plena anxietatis est, satietas penitentie, 324. Castitatis tuende optimum remedium, monastica institutio fugaque seculi, 324. Alia remedia, 325. Patri etiam spirituali conscientiam aperire, ibid. Quanta bona castitatis cultori obueniant, 324. Quorumdam animalium exemplo ad castitatem prouocamur, 325. Dei gratia et amore castitas seruatur, ibid. A quibus caueat castus, ibid. Carnis titillationibus inurit suorum mentes Deus, ut ruinam metuant, 440.
    Castorum proprietates, 325.
    Cenodoxie impulsu uix iustus est uacuus, 74. Cenodoxia quasi quedam idololatria, 77. A cenodoxia inseparabilis superbia, 83.
    Cham, calidus, 38.
    Chananeus, reuersus est 57.
    Chanaan, paratus humilitati, 152. Et negotiatio, 177.
    Charitas locus fidelium, 95. Charitatis tria membra, 145. Charitas tentatione debet probari, 146. Charitas naturaliter humilis, ibid. Charitas super iram regens et illuminans, 643. Quindecim gradus habet, ibid. Charitatis prerogatiue, u. Amor Dei. Charitas, ciuitas in quadro posita, 644. Quatuor primas uirtutes habet sibi coniunctas, ibid.
    Chodorlahomor, manipulus decorus, 58.
    Christiani probe uiuentes sunt stelle celi, 17. Ob participationem nominis Christi maius premium retinebunt in celis, 38. Christianorum speciale testimonium, 123. Christianum religioni detrahere quam abominandum, 264. Christianorum gesta bellica gentilibus sunt preferenda, 369. Christiana grauitas ne fide uulgi fabulis attributa leuigetur, 447. Christiani mundo mortui quomodo intelligantur, 579.
    Christus fortibus seu Christianam perfectionem profiteri uolentibus imitandus proponitur, 16. Christus et Ecclesia signa sunt, 16. Christus uerus oriens domus Dei, 542. Locus se diligentium, 126. De Christi humanitatis assumptione late, 264 et seqq. Non potuit utero uirginis, utpote Deus, inquinari, 261. Quare humanam potius quam angelicam assumpsit naturam, 262. Nullam in utero uirginis contraxit labem, 264. Quidquid hominis est, preter peccatum suscepit, 265. uere Deus et homo, ibid. Parauit sibi semen in utero uirginis, ibid. Elegit ut homo fieret quod mundius fuit, 266. Ad quid butyrum et mel comedisse dicitur, 267. Quare flos, ibid. Totius diuinitatis in Christo plenitudo, ibid. Quam iuste iudicat, ibid. Quomodo percutit terram uirga oris sui, ibid. De eius in terra conuersatione, 268. De passione, 269. Sanguine multas gentes non omnes asperget, quia nouit qui sunt eius, ibid. Non est species, neque decor, etc., qui Christo conueniat,  ibid. Iustum erat ut pro hominibus ageret, 270. Deus et homo est sine confusione utriusque nature, ibid. Quare Deum et hominem mori necesse fuit, ibid. Moriens hominem et diabolum dominio exuit, ibid. Eius aduentus et diuinitas probatur, 271 et seqq. Seipso non sacrificiis Patrem placauit, 278. Qui gentes hereditauit Christus, 273. Christus uirga, ibid. Resurrectio Christi, 274. Saluabit non omnes gentes, sed de omnibus gentibus, ibid. Filius est uoluntas Patris, 280. Duodecim horas dum in terris conuersatus est, instituit, 296. Quanta ex iis horis bona nobis prouenerint, ibid. Christus. uite ac donorum Christi recordatio quam utilis, 290. Electos in utero uirginis sibi incorporauit, 291. Christi pedes humanitas, caput, diuinitas, 299. Ex Christi humanitatis contemplatione ad diuinitatem peruenitur, ibid. Diuinitatem nisi corpore contexisset ferri non potuisset, 300. Christi dextera diuinitas, 301. Laudes matris tanquam suas estimat, ibid. Nil sublimius in Christo quam quod homo factus se humiliat, 307. Deus non omnipotentior quam quod intra creaturam contentus est, ibid. Oleum est totius ecclesiastice letitie, ibid. Mons, diuinitas, latera Aquilonis, humanitas Christi, ibid. Nil sui corporis in terra Christus reliquit, 339. Quammobrem, ibid. Morti libere se addixit, 347. In Christo nullum usquam peccatum, ibid. Impassibilis et immortalis natura, quare, ibid. Nil sui corporis reliquit in mundo, 349. In uerbis Christi nichil repugnans, 355. Infantis Christi defluentia corporis nemo collegit, 355. uulnerum cicatrices resuscitatus quare ostendit, 356. Num in die iudicii parebunt, ibid. Formam serui qui in extremo iudicio immutabit, 357. Ob nullius meritum carnem assumpsit Christus, 456. Christus nullo unquam morbo laborauit, 575. Dentes ipsius lactei haud exciderunt, ibid. Falsum est umbilicum in terris reliquisse, ibid. Et preputium, ibid. In Christi corpore utrum post resurrectionem uulnera remansere, 577. Quam ob causam remanserunt, 578. Christus nux fuit, 645. Christi diuinitas et humanitas probatur, 680.
    Cisterciensium insignes eleemosyne, 585
    Ciuizum siue Cizicum urbs, 382.
    Clarefontensis cenobii constructio, 550.
    Clarembaldus de uendiolo, 418.
    Claromons urbs commendatur, 377.
    Claudii  monasterium, 597.
    Claudius Chanteloup, 613 et 635.
    Clementii et Ebrardi nefande hereses, 519.
    Clericus titionem flammantem quo Iudeum ad fidem conuerteret, gestat, 281.
    Clericis manuum labor precipitur, 582.
    Clericum initiauit Albertus abbas, 587.
    Clericorum corona quid designet, 644. Dum querunt in terra habere portionem, agunt contra suam professionem, ibid.
    Codiciaci descriptio, 617.
    Codiciacum, 488 et 489.
    Celum et terra moraliter, 9 et seq. et 28. Celum Scriptura sacra moraliter, 86. Celi secreta diuinitatis 301.
    Cogitationes filii nostri, 89. Cogitationes peruerse Patri spirituali aperiende, 324.
    Colitur imprudenter uelut sanctus puer quidam, 334.
    Columbanus , 580. Eius gesta perstringuntur, 679.
    Communio, siue communia quid, 503, 505 et 506.
    Compendiensis prepositus qui ecclesie SS. Cornelii et Cypriani aduersabatur, plectitur a B. uirgine, 521.
    Concilium Atrebatense, 652. Concilium Beluacense, 662. Concilium Claromontanum presidente Urbano II papa, 377. Quot antistites in eodem concil. ibid. Concilium Tres cense, sub Paschali papa II, 626. Concilium Remense sub Callisto papa II, 544.
    Concionis texende ratio, 2. Concionis munus licet non pastor quilibet doctus sumere debet, ibid. et 2. Concio prolixior tedium generat, breuis delectat, 4. Concionatoribus documenta utilissima, ibid. Diuerse concionatorum intentiones, ibid. uentriloqui, ibid. Concionatorum triplex inuidia, ibid. Elatio, arrogantiaue ipsis fugienda, ibid. Concionatores peruersi quid agunt, 3. Que exercitia, et quid prestare debeant. ibid. et seq. De motibus animi uitiorum natura ac fuga differendum, 5. Debent ipsi prius in se periculum exercitii uirtutum, et conflictus uitiorum facere, quam doceant, 6. Scripturam sacram quomodo interpretentur, 6. et seq. Predicatorum glorie, ac lucri cupiditas nocet auditoribus, 7. Quid peccatoribus obiiciant, 7. Ob inopiam concionatorum miracula patrat B. uirgo, 302.
    Concordatus episcopus Eduens., 652.
    Concupiscentia, peccatum, 264.
    Condatense siue Condatescense monasterium est Iurense seu sancti Claudii, 597.
    Confessa puella diuinitus a summo uite periculo liberatur,  332. Confessione quidam a diabolo liberatur, 445. Confessio indiscriminatim fit sacerdotibus et laicis, 535.
    Confessionis necesssitas retrahit a peccato, 137 et 324. Confessio peccati et noxiarum cogitationum Patri spirituali facta optimum remedium, 324.
    Conscientia bona nichil felicius, 3 et 324. Conscientia exculta uirtutibus celeste quiddam redolet, 109.
    Consensus non differt a culpe effectu, 323.
    Consilia euangelica faciunt ut faciliori negotio precepta Dei adimpleantur, 645.
    Consortium prauum fugiendum, 320.
    Constantia sanctorum, 13.
    Consuetudo mala quantum detrimenti afferat, 7. Consuetudine praua peccandi necessitas, 10. Perducit hominem ad reprobum sensum, ebrium efficit ac mortuum, 10 et seq. Consuetudines diuerse nichil Ecclesie officiunt, 329.
    Contemplationi qui student uolatilia sunt, 18. Contemplatio bifariam sumitur, ibid. uera ex sanctis Scripturis hauritur, 18. Res terrenas abdicare debet qui contemplationi se addicit, 359. Contemplatio humani arbitrii non est, 361.
    Contemnit se nemo nisi ex magno Dei amore, 186.
    Conuersatio sancta, institutio monastica, 662.
    Conuersio hominis ex diuersis oritur, 5.
    Conuersionis primordia malis permista, 14.
    Quenam accidunt initio conuersionis, ibid. 49.
    Conuersos recenter uehementius cruciat demon.
    Coph, conclusio, 247. Et aspice, 251. Et uocatio, 256.
    Cor nostrum sacri eloquii locus, 51. Cor Dei, electi, 215. Cor pro sapientia, 219.
    Corbeie in Picardia laudanda consuetudo eleemosynarum erogandarum, 582. Statuta ad id peragendum, ibid.
    Corduani, seu de Corduba calcei, 599.
    Corona clericorum perfectionem designat, 644. Quare rotunda, ibid.
    Corpus Christi. uide Eucaristia. Corporis membra ubi abest peccatum sancta sunt, 265. Corpus nostrum quare uestibulum, 291, 42. Qui corpus pulchrum et fedam animam habet magis lugendus est, quam si corpus et fedum haberet, 458.
    Coxon urbs, 395.
    Creatori nil in creatura dignum, 262.
    Creaturas ad morum instructionem reducere assuescendum, 6. Omnis creatura hominum usibus deseruit, 20. Creaturas Deus condidit bonas, 262.
    Creciacum castrum expugnatur, 517.
    Credentes fidei mysteria uident, 269.
    Crepa, quid, 642.
    Crucis ligna duo Iudeos et gentiles denotant, 285.
    Cruces quare in Canone misse fiunt, 285.
    Cucullus, cucullio, cuculla, 616.
    Cuisiacensis cenobii constructio, 550.
    Cupido ueneris ex uulcano filius, 320. Quinam illius effectus, ibid.
    Curbaran Persarum, princeps militie, 408. Antiochiam obsidet, 409. Eum a proposito deterrere conatur mater illius, 410.
    Curio, u. Parochus.
    Cyrene, heres, 225.

D
    Demon. uide Diabolus.
    Daibertus Pisanus archiepiscopus regimen gerit Dominici exercitus, 435. Patriarchatu Ierosol. donatur, ibid.
    Daleth, timor, 244; et ianuarum, 248, et natiuitas, 252. Et tabule, 257.
    Damascus, oculus sanguinis, uel sanguinem bibens, 63.
    Damnatorum pena que, 7. In inferno nulla penitentia, 327. Quomodo damnati peniteant, 328. Eorum pene non corporales aut materiales, 362 et 363. Contrarium tenet B. Gregorius. Explicatur a Guiberto, ibid. Dolent quod non amplius malignis uoluntatibus inseruierint, 364. Quenam eorum acerbiora tormenta, 365.
    Dan, iudicium, 117.
    Debalaim, palate eorum, 184.
    Dentes in infantibus excidunt, et quare, 575. Dens Christi, 338. Credebatur in San-Medardensi cenobio, 350. Probatur nullum in terris reliquisse Christum, 351 et seq. et 357. Obiectionibus respondet, 353. Miracula facta in San-Medardensi monasterio, 357. Dens erat sancti cuiuspiam, ibid.
    Deonandi, 494.
    Desideria reprimendi utilitas, 133.
    Desperatio quid, 457.
    Qui desperat diu non concupiscit, 82.
     Deuotio indiuidua spei, 82. Cum falsa Deo aut sanctis tribuit, honori diuino derogat, 350.
    Deus locus noster, 15. Deus sola experientia cognosci potest, 190. Membra non habet, 261. Et implet omnia. Incomprehensibilis et ubique totus est, ibid. Non potest creaturis inquinari, ibid. Bonas condidit creaturas, 262. Deus specialiter misericordiarum debitor, quia essentialis misericordia, 262. Humana specie apparuit, 262. Deus etsi immutabilis mutabilitati nichilominus hominum se aptat, 276. Quomodo tres mundi etates rexit, ibid. Trinus Deus ostenditur, nec ideo tres Dii sunt, 279. In Deo accidentia nulla, 280. uerbi generatio, ibid. uoluntas Filius Patris, uirtus Spiritus sanctus, ibid. Si dii tres essent, quam absurda sequerentur, ibid. Deus omnia in omnibus qui intelligatur, 288. Nil in Deo sublimius quam quod homo factus est, 307. Deus tunc omnipotentior cum intra creaturam contentus est, ibid. Nec laudabilior, quam in quo clementior, ibid. Deus ignis, 312. Spiritus principalis Pater appellatur, 339. Qui in Deum substare ac subsistere cadat, ibid. Fons Deus, 456. Quod emanat omnibus debet, ibid. Quare misericors, ibid. Deus concursum naturalem et gratie quomodo debeat, 578. Proprium Deo ut sit pius, ibid.
    Diabolus quomodo dicitur Â»non est,Â« 15. Aeternaliter in morte sine morte est, ibid. Nomine bestie significatur, 160. Non uere est, 271. Postquam martyr aut confessor uictor migrat e uita, diabolus in tormenta nulli unquam nociturus retruditur, 296. Diabolus terret morientem, 484 et 485. Mulier infanti imprecata diabolo mancipatur, 485. Unde demones euo Guiberti tantam potestatem haberent. 523. Diaboli mundum inhabitant, 363. Post diem iudicii minime, ibid. Sancti igne purgati in illo conuersabuntur, ibid. uide etiam Satanas et Demon.
    Dicere Dei est humane rationi suggerere, 190.
    Dies quid moraliter 13 et seq. 17, 28. Dies, mensis, et annus significant incrementa uirtutum, 44. Dies penitentium tres, 85. Dies sunt probi uiri, 695.
    Disciplina a discendo, 3. Discipline spiritum non habuere Herodes et Antiochus, ibid.
    Discipuli qui uere dicendi sint, 20.
    Discophorus, 653.
    Discretio unde oriatur, 12. Optima discretio, 13.
    Disputandum non in pugnis uerborum more puerorum, sed ratione, 642.
    Diues quare in inferno non se, sed Lazarum mittendum ad fratres rogat, 364. Quare fratrum saluti consulebat, 365.
    Diuinitas Christi nisi corpore fuisset contecta, ferre eam non potuissent homines, 300.
    Diuitie sine uirtute nil prosunt, 457. Diuitie quomodo uirtutum productrices, 580.
    Docti quilibet proximum instruere tenentur 2 et seq. Qui non bene doctrina utuntur cui comparandi, 3. uita et doctrina docentes proximum, sunt lignum pomiferum et semen faciens fructum, etc., 16. Docti qui secundum doctrinam non probe uiuunt, sicut illi qui manna colligebant in crastinum, et computrescebat, 64.---uide ibid. elegantissima de doctis peruerse uitam agentibus.
    Domus hiemalis conscientia auari et peruersi, 230. Domus estiua habitudo bonorum, ibid.
    Dothaim uiride eorum, uel pabulum eorum, uel sufficiens defectio.
    Drogo I abbas S. Ioannis Laudunensis, deinde Ostiensis episcopus, 553.
    Drogo Beluacens. episc., instaurator monasterii S. Geremari Flauiac., 602 et 603.
    Duellum insigne, 661.
    Dunensis ecclesia S. Petri, canonicis eiectis, Boneualli conceditur, 664.
    Durandus de Cweruilla abbas Troarnens., 802.

E
    Eadmundus. uide Edmundus.
    Ebalus comes de Roci, 528.
    Ebalus episcopus Catalaun, 528.
    Ebrardus Britoliensis comes, 586. Gesta et conuersio recensentur, 463. Spectrum alloquitur, 464. Maius monasterium petit, ibique fit monachus, 454. Quantus suiipsius contemptus, ibid. Litteratos colebat, ibid.
    Ebrardus uicecomes Carnotens. fit monachus, 599.
    Ebremarus patriarcha Ierosolym. eligitur, 435.
    Ebrietas quanta mala pariat, 644.
    Ebron, participatio meroris, augmentum sempiternum aut uisio sempiterna, 58.
    Ecclesia unica est, 480.
    Ecclesie membra nulla esse debent inutilia, 3. Ecclesia et Christus signa sunt temporum, 16. Ecclesia uidua morte  Domini, 285. Est ciuitas, ibid. uirgo appellatur, 317. Ecclesie qui falsa attribuit, eam dedecore afficit, 329. Consuetudines diuerse nil Ecclesie officiunt, ibid.
    Ecclesie Orientalis status, 371.
    Edmundi  sepulcrum qui inspexit abbas punitur, 337 et 523. Capreolus ad eius sepulcrum sanatur, 524.
    Edom terrenus uel sanguineus, 102. uel sanguis, 126.
    Egressio arce peccati confessio, 51.
    Eiulath dolens uel parturiens, 27.
    Elatio fugienda, 2.
    Electiones episcoporum et abbatum quare fieri non poterant nisi facultate prius a regibus principibusue obtenta, 620.
    Electos  mira Dei Prouidentia, 13. Electos in hac uita uult Christus mundi tolerare opprobria ac erumnas, 17. Quare, ibid. Pro electis sanguis Christi effusus, 342. Deus pater electorum, 344.
    Eleemosyne causa cur tot diuitiis creuere monasteria ord. S. Benedicti, 582. Eleemosyne monachorum insignes, ibid. et seq.
    Elfegus  Cantuariensis episcopus, 330.
    Eliezer, Deus meus adiutor, 64.
    Elinandus episcopus Laudunens. rei ecclesiastice non ignarus, 503 et 535.
    Eloquia sacra delicie sanctorum, 37.
    Emath, sanguis, 235.
    Emilianus de la Bigne, 648.
    Emissio anime triplex, 47.
    Enoch dedicatio, 37.
    Ephod quid sit, 191.
    Ephraim, fructificans, 151. Et puluis meroris, 177.
    Ephron, puluis inutilis, 89.
    Episcopos Simoniacos non conferre ordines quidam putant, 343. Episcopus qui antea monasticam uitam professus fuit, apprime monachos regere potest, 598. Episcopi qui monachis presunt; regulam obseruare debent, ibid. Cur ab episcoporum iure nunc monachi eximuntur, ibid. Episcopo non licet tollere possessionem monasterii, 625. Ex curia episcopi non debent expeti, 642.
    Equus superbie symbolum, 175, 438.
    Eremiticam uitam non securam dicit S. Geremarus, 670.
    Erlebaldus Cameracensis decanus sanctitate et doctrina conspicuus, 333. Quam austeram uitam duxit, ibid. Morti proximo quid sibi obiiciat demon, ibid. Apparet episcopo Cameracensi, ibid. De eius beatitudine certa relatio, ibid.
    Ermengardis, uxor Rogerii Montis-Acuti, 508.
    Ermentrudis, Theobaldi comitis de Risnel uxor, 529.
    Ermentrudis, uxor comitis de Grandiprato, 529.
    Ermenaldus abbas Anianensis, 647.
    Ermendus Laudun. episc., 637.
    Ernulfus de uaren, 529.
    Ernulfus episcopus uirdunensis, ibid.
    Erramus sepe inuiti, 55.
    Error ubi religio creditur difficile corrigitur, 350.
    Esau, aceruus lapidum, 102. Gentes innuit, 274.
    Esce omnes quid moraliter, 43, 48.
    Essentia ubi uera non est misera solitudo est, 271.
    Eth, stupens, 273.
    Eucaristie in sacramento quomodo signum corporis Christi, 283. Ridiculum esset si esset signum duntaxat ibid. Non est tantum memoria passionis Christi, ibid. 281, 339. Quare calix noui et eterni testamenti, ibid. Mysterium fidei, ibid. Quomodo panis, 285. Christi uicarium corpus Christi potest appellari, 327. Eucaristie sumptio an necessaria et quando, 329. Corpus Christi sumit infantulus, 331. uidet infantulum hostie loco, ibid. Quid in sumptione Christi faciat meritorum equalitas, 340. Aeque recipit qui minimam atque maiorem particulam, ibid. Qui Eucaristiam, Deum et hominem sumit, 341. Ex hoc sacramento cetera sacramenta manant, ibid. uiuentis speciem gerit corpus Christi, ibid. Ab indigne suscipientibus nil lesionis aut turpitudinis accipit Christus, 342, 346. Neque cum a bestiis roditur, ibid. Ab iisdem falso existimant nonnulli non percipi, 342. Totus Christus a sceleratis suscipitur, 346. Idem Christus in sacramento, qui et in celo, ibid. Nec passibilis, nec mortalis in sacramento, ibid. Asserens quotidie Christum in altari patibulum crucis pati, confutatur, 348. Talis in sacramento qualis post resurrectionem, 349. Eucaristiam Greci sumunt post prandium, 372. Eucaristiam olim, sanguinem uidelicet, infantes percipiebant, 564. Ob defectus qui inter sacra facienda contingere solent, quid agendum, ibid. Infirmi solius panis sacramento communicant, ibid. Panis sanguine madidus morti proximis offerebatur, 564. Prohibitum est eucaristiam uino madidam porrigere, ibid. Hostie quanta cum reuerentia conficiebantur, 564 et seq.  Eucaristia positis in extremis qui porrigebatur, 614.
    Eugendi  siue S. Claudii monasterium, 597.
    Euphrates, frugifer, 28.
    Eurardus Guiberti pater, 478.
    Eustachius Boloniens. filius Stephani regis Anglor., 383.
    Eustachius abbas S. Geremari sanctitate et scientia preditus, 606. In Anglia legatus instituta condit, 607.
    Exemplum prauum quam noxium sit, 28. In Euangelio materialibus exemplis utitur Christus, 360.
    Experientia quid prestat, 5 et 6.
    Exteriora tantummodo qui querunt haud accepti Deo, 277.
    Extreme unctionis ritus, 614.
    Exuperii  loco, corpus rustici subinfertur in ecclesiam Baiocensem, 336.
    Ezechias, imperium Domini, 183.

F
    Fale, turres lignee, 430.
    Falco de Iur uel de Serrata, 529.
    Familiaritas, et consortium prauum sunt fugienda, 319 320.
    Fauoris humani gratia quidquid fit, marcidum ac sterile est, 6.
    Felicia, Hispanie regis Sancii uxor, 528.
    Feminarum dissolutiones, 467.
    Fenerator eternum periit, 523.
    Feneratoris anima demonibus traditur, ibid. Feneratoris cuiusdam a corruptis moribus traducti insigne factum, 537.
    Feruor spiritus quomodo discernat, 49.
    Fideles in Scripturis sacris dici solent, 15.
    Fidei  sacramentis moderate loquendum, 4. Fidei certitudo quanta, 190. Fide mundamur a peccato originali, 262. Fidei mysteria uident qui credunt, 269. Pro fidei mensura gratie donantur, 228. Fides preueniente gratia ex libero arbitrio constat, 293. Fides quando sine operibus ad iustitiam reputatur, 329. Quis uere fidem habeat, ibid. Fides quid sit, 354. Fides sepius causa miraculorum, 357. Fides super rationem fundatur, 643. Fides prima lux anime, ibid.
    Filias procreat qui molles cogitationes menti sepius obiectat, 39 Filias hominum uidere quid moraliter, ibid.
    Filii nostri spes nostre quare, 70 et 80.
    Firmini  corpus non in Ambianensi ecclesia, sed in San-Dionysiano monasterio, 336, 566. Ambiani non esse probatur, ibid. et seq. Dagoberto I rege Franc. imperante in San-Dionysianam ecclesiam transuectum, 567
    Firmamentum, ratio, 14. Quid moraliter, 18.
    Flauiacense monasterium construitur, 671. Quandiu monachi preceptis Dei obtemperabunt, illud ab eis babitandum predicit angelus, ibid.
    Flauiacum. uide S. Geremari.
    Florentia de Ribemont hominium prestat abbati S. Nicasii, 640.
    Fluuius quid tropologice, 26.
    Fons noster, ratio nostra, 60.
    Fontinellens. abbatia. u. S. uandregesili.
    Fornicatione senes identidem acrius urgentur, 311.
    Fragilitas bifariam sumitur, 26.
    Franci. uide Galli.
    Freda, 653.
    Fuga animi est timor, 36.
    Fulcherium Carnotensem suggillat et corrigit Guibertus, 446. Multa in Ierosolymitana Historia scripsit haud ueritati consona, 447 et seq.
    Fulco Hanoniensis abbas, 552.
    Fusniacensis abbatie fundationis charta, 659. Fusniacensis cenobii constructio, 550.

G
    Gabaa, colles, 166.
    Gad, fortuna, 118.
    Galaad aceruus testimonii, 123.
    Galbertus abbas, 586.
    Galdricus. u. Gualdricus.
    Galgala, uolutabrum, 194.
    Galli erga sedem apostolicam pie semper affecti, 376. Ab his summi pontifices semper suppetias expetiere, ibid. Laudantur, ibid. Firma perseueransque fides, 377. Gallorum seu Francorum gens nobilis, prudens, bellicosa, dapsilis ac nitida, ibid. Gallorum insolentia, 381. Sunt uiuacitate insignes, sed nisi frenentur dominio ferociores, 382 Gallie regum naturalis modestia, 465 seu 467.
     Galterus de Chambli decanus Laudunens., 645.
    Galterus abbas S. Amandi in Pabulo, 619.
    Galterus archidiaconus Laudun., 501, 503 et 516.
    Gamelinus de Bouueresces monachus S. Geremari, 604.
    Gaston, uir illustris, 432.
    Gaudium habemus hic per spem in pignore, 80.
    Gaufridus Carnotensis episcopus, 549.
    Gaufridus de Bailoil, 633.
    Gaufridus Grisagonella ueniam petit a monachis Maiorism. in capitulo, 590.
    Gaufridus Isuldini dominus, 530.
    Gausbertus abbas Maioris monasterii Burgulii et Malleacens., 587.
    Gaustinus Bone-uallis abbas, 664.
    Gaza, fortitudo eius, 225.
    Gehon, pectus uel preruptum, 27.
    Gelasius papa Cluniaci uita functus, 544.
    Gemeticum instaurat Martinus abbas prestante Guillelmo Longa-Spata, 313. Abbates, ibid.
    Generationes nostre sunt cogitationes, intentiones et opera, 40. Generatio nostra quadruplex, 65.
    Geneseos moralia, 9.
    Gennardus  abbas S. Geremari, 602.
    Gentes quomodo hereditauit Christus, 273.
    Gerara, colonum eiiciens, 78. Et aduena appropinquans, 103.
    Gerardus Corbeia oriundus, 650. Abbas S. uincentii Laudun. et abbas I Sylue Maioris, ibid.
    Gerardus de Rossilione fundat monasteria Pultheriense et uerzeliacense, 653.
    Gerardus de Podio abbas Maioris-Mon cardinalis creatus, 593.
    Gerardi Carisiacensis mors dira, 500 et seq. et 528. Animo precellens et armis, ibid. et 502, 528. Ense percutitur a Rorigone fratre episcopi, 501. Penas sumit Deus de Gerardi nece, 512. Castellanus Laudunens., 528.
    Gerardus abbas Clarefontensis, 550.
    Gerberge uxori Ludouici Iu regis Francorum collate possessiones S. Ioannis Laudun. in dotem, 652.
    Geremari  seu Flauiacense monasterium, 481. In eo diuersi casus accidere, ibid. et 493. Tonitruo et fulmine clades maxima, 483. Percutiuntur duo monachi, ibid. Plures monachi litterati, 493. S. Geremari seu Flauiacensis monasterii historie compendium, 601. Idem sanctus fundator ac dotator, ibid. S. Geremarus sobole regia procreatus, ibid. Destructum fuit monasterium, ibid. et 603. Drogo episcop. restaurat, 603. S. Geremari uita, 667. Nobili ortus prosapia, ibid. In aula degit Dagoberti regis, ibid. S. Geremarus B. Audeno familiaris, 668. Cuius consilio construit monasterium, ibid. Nuntium seculo remisit, ibid. Fit abbas Pentalli, ibid. Aedificat filii defuncti gratia monasterium, 670. Securam non sentit eremiticam uitam, ibid. Flauiacense monasterium construit, 671. Feliciter animam inibi exhalauit, ibid.
    Geruasius Remens. archiepiscop. instaurat ecclesiam S. Nicasii, 636 et 638.
    Gessen, appropinquans palpationi eorum, 162.
    Geth, torcular, 235.
    Gigantes superbi animi motus tropologice significant, 39.
    Gimel, retributio, 244. Et plenitudo. 248.
    Girardus Fidemensis abbas, 552.
    Gislebertus abbas S. Nicolai de Saltu, 629.
    Gislebertus Plato uocitatus S. Michelis Terrac. deinde S. Nicolai in Sylua abbas, 552.
    Gladius pro peccato ponitur, 230. Pro diuisione, 211. Quomodo intrat in animam, 502.
    Gloria uictorie affinis superbie, 83. Gloria quid, ibid. Gloria hominum acceptanda secure, ibid. Est frequens cum laude alicuius opinio, 290.
    Godefridus Namurensis, 497.
    Godefridus  Ambianensis. Quid de corpore S. Firmini egerit, 336. Abbas Nouigenti ex monacho S. Quintini de Monte creatur, 490, 626. Multa de eodem, ibid. Fit episcopus Ambian., ibid. Abdicat episcopatum, 516. Cluniaci et Carthusie aliquandiu degit, ibid. Iubente archiepiscopo Remensi reuertitur, ibid. Redit a Carthusia, interest dedicationi ecclesie Laud., 543.
    Godefridus de Guisgia, 529.
    Godefridus Ribodimontis, 646.
    Godefridus Eustachii Boloniensis filius, 383. Rex Ierusalem constituitur, 433. Ipsius preclara facinora, ibid. 449. Bellum gerit contra imperatorem Rabilon., 436. Eius obitus, modestia, humilitas, pietas, 445.
    Goffredus abbas S. Maxentii, 635.
    Goisbertus monachus Maioris-Mon. abbas de Bello, 587.
    Gomer, lacus, 184.
    Gomorrha, seditio populi uel timor, 59.
    Gosuinus abbas, 550.
     Grecorum hereses, 371 et seq. Ob ipsorum peccata diuerse prouincie gentibus tradite, ibid. Nefanda Grecorum scelera, 372. Prostibula, ibid.
    Grammaticorum de mysteriis contentiones, 203. Grammatici permulti tempore Guiberti, 368. Eorum paucitas cum ipse esset puer, 460.
    Gratie exspectatiue beneficium, 579. Gratie necessitas, 578. uoluntatem non cogit Deus, 642. uoluntas non potest per se maius dirigi, uel in bono persistere, ibid. Presto est diuina gratia adiuuare, sed non cogere, ibid. Si uoluntas premonita audit, et consentit, a gratia dirigitur, ibid. Si renuit, relinquitur, et sibi relicta corruit, ibid. Quid relinquere, in Deo, ibid. Inclinat Deus uoluntatem siue ad bonum pro sua misericordia, siue ad malum pro sua iustitia, ibid. Quando gratia cum libero arbitrio, 643. Cum Deus a peccato eripit, est misericordia, quando deserit, summa equitas; quomodo id intelligatur, ibid. Qui non propter Deum peccatum deserit, non ex dono gratie, 643. Per gratiam cooperantem leuia fiunt precepta euangelica, 645. Gratie Dei in conuertendis hominibus, que, 5. Gratia priuatus homo uelut bestia, 10. Item inanis et uacuus, et per se nunquam bonus, ibid. Gratie effectus, 13. Gratie preuenientis et concomitantis efficacia, 21. Gratie subtractio utilis ad humilitatem, 46. Gratie pro fidei mensura donantur, 288. Gratia preueniens ex libero arbitrio constat, 293. Gratia pro remissione peccatorum, 294. Gratia preueniens B. uirginem effecit ut Christi conceptionem promereretur, ibid. Tam diuersimode gratia tribuitur quam bonorum animorum uarietas, ibid. Gratiam Deus gratuito impendit, 331 et 332. A massa perditorum quosdam discernit Christus, 410. Cuius uult Deus miseretur, et quem uult indurat, 482.
    Gregorii  pape Moralia ad uirtutes adipiscendas perquam utilia, 5.
    Gualdericus episc. Laud. antea referendarius regis Anglorum, 642. uir insolens, in litteratura nil ualens, ibid. Suggillantur eius facta, 494 et seq. 646. Eius obitus dies, 652 et 658. Necem descripsit Guibertus, ibid. Epitaphium eius, 658. Adit summum pontificem, ibid. Quam leuis et parum aptus ad munia episcopalia obeunda, 499. Romam quo a nece Gerardi immunis uideretur, proficiscitur, 500. Angliam uadit, 503. Redit, ibid. Crudelitas eius, 504. A papa suspenditur ab officio, ibid. In cellario Ecclesie absconditur, 506. Eo loci occiditur, 507 et 528. Diu inhumatum iacuit, 509. Tandem rogante magistro Anselmo sepelitur in San-uincentiana ecclesia, ibid. Accidit mors eius an. 1112, 511. uitia ipsius exhibentur, ibid.
    Gualterus Meldens. episcop., 637.
    Gualterus. uide Walterus.
    Gualterus abbas S. Martini Laudunens., 546.
    Guascelinus dominus Calniacensis, 494.
    Guermandus Bin-Keni, 540.
    Guibertus abbas de Nouigento Moralia in Genesim edidit, 1 et 477. Quare non ad litteram commentatus est, ibid. Cuius gratia id operis est aggressus, ibid. Liber quo ordine fieri debeat sermo, 2 et 477. Quam submisse de se sentiat, 311, 326, 264, 481. Tractatus contra Iudeos, ibid. Quam difficulter, et cur hoc opus conscripserit, ibid. Et De buccella Iude data siue De ueritate Dominici corporis, 282. Quam nude ac uere res aperiat, 306. Christi uicarium corpus Christi in Eucaristia posse uocari contendit, 327. Quod male interpretatus fuerit illud Sap. cap. 5: Â»Dicentes intra se penitentiam,Â« etc., obiectum illi est, ibid. De falsis reliquiis presente Guiberto quid actum est, 334. Monadiarum lib. edidit, ibid. Recusat incerta sanctorum acta conscribere, 335. Quantum reuereatur B. Gregorium, 364. Haud prefracte suas tuetur opiniones, ibid. Quare elegantior in historia Ierosolym., 367. Pesi plus equo incubuit, 368. Ex relatione texuit hist. Ierosolym., ibid. Obiectionibus, quod que narrat in hac historia non audierit, occurrit, 395. Quod propositum habuerit in elucubrandis operibus, 406. Quam scripsit historiam Ierosolym. a uiris fide preditis accepit, 453. Actus suos percurrit ac deflet, 456 et seq. Beneficia sibi a Deo collata memorat, 457. Nobilis, diues, pulcher fuit, ibid. Eius mater pulchra et uirtutibus ornata, ibid. Pie affectus erga B. uirginem, 459 et 480, 481. Natiuitatem suam refert, 458. Patre orbatur infans, 459. Litterarum studiis traditur, 46. Optimis imbuitur moribus, ibid. Acriori sub disciplina cohibetur. Renuit eques fieri, 462. Beneficium illi mater conatur obtinere, ibid. Omnes sacros ordines preter sacerdotium a Guidone Bellouacensi episcopo suscepit, 471. Mater Guiberti secessit et prope ecclesiam Sancti Geremari construit ediculam, ibid. Genio et uoluptatibus indulget Guibertus, 472. Quomodo ad institutum monachicum illectus, ibid. Monachum induit Flauiaci, ibid. Strenue litteris dat operam, 473. Compunctioni adolescens, et litteris operam dabat, ibid. Inuident ipsi sodales ob scientiam, 475. Eo amplius eius acuitur ingenium, ibid. Mutandi monasterii  consilium, ibid. Beata uirgo Guibertum sub sua protectione matri ostendit, ibid. Per uisum apparet Guiberto, 476. Pesi plus equo delectatur, ibid. Aegritudine ac molestiis a Deo emendatur, 477. S. Gregorii pape scripta reuoluit ad intelligendam S. Scripturam, ibid. Guibertum docuit S. Anselmus, ibid. Concionem habet iubente suo abbate in externo cenobio, ibid. Quod Commentarios in Genesim composuerit iniquo fert animo abbas, ibid. Scripsit libelium de sententiis euangel. et prophet., 478. Quare non sensui allegorico, sed morali studuit, ibid. Eurardus Guiberti pater, ibid. Dignitates ecclesiasticas allicere conantur amici, 480. Eas refugit, ibid. Persecutiones ob id patitur, ibid. Abbas Nouingenti inuitus eligitur, 481. De filii electione dolet mater, ibid. In locum Godefridi abbas subrogatur, 491. Quare scelera sua plane non aperit, ibid. Suscipitur a monachis Nouigenti, ibid. Sollicite munia obit prelature, ibid. Oratio in ipsa susceptione habita, ibid. Ad Guillelmum ex Iudeo monachum misit tractatum contra Iudeos, 493. Illum inscripsit Bernardo decano Suession., 519. Guibertus papam alloquitur, 498. Faceta illius responsio, 500. Sermonem habet ad populum Lauduni, 501. Interfectores Gerardi excommunicatos pronuntiat, 502. Quo iram incurrit coniuratorum, ibid. Ierosolymit. Hist. conscripsit, 511. uenerandas esse SS. reliquias minime improbat, 562. Ludouico Grosso non fuit ab eleemosynis, 563. uir religiosus et magne auctoritatis, 568. Sapientia et innocentia preditus, 569, 625. Defenditur Guiberti opinio, nusquam in Saluatore infante dentes succreuisse, 575. Guibertus S. Augustinum imitatus, 578. uite sue gesta, celebres uiros imitatus, descripsit, ibid. Prosam de sancto Geremaro composuit, 613. Que de Nouigento retulit, propugnantur, 616. Quartus abbas Nouigenti, 626. Ordinat anniuersariam sui obitus diem, ibid.
    Guiburgis abbatissa Monasterioli, 551.
    Guido archidiac. Laudun., 501.
    Guido Beluacensis episcopus Sancti Quintini ecclesiam canonicorum regul. Bellouaci fund., 471. Simoniaci criminis causa deponitur, et Cluniaci fit monachus, ibid.
    Guido ex decano Sancti Quintini episcop. Beluacens., 600. Fundator et edificator monasterii Sancti Quintini Beluac, ibid. et 637.
    Guido filius Godefridi de Guisgia, 529.
    Guido episcopus Catalaunensis, 555.
    Guido archidiac. Laudun., 501, 531 et 540.
    Guido Beluac. episcop. 720.
    Guido de uilliers de l'Isle-Adam, 611. Eiusdem genealogia, ibid.
    Guinimarus castellanus, 506, 508 et 509.
    Guiscardus. uide Wiscardus.
    Guisiana urbs obsidetur, 646.
    Guillelmus Castellanus Beluacens., 609.
    Guillelmus Conquestor, rex, abbatiam de Bello fundat, 587.
    Guillelmus Rufus rex Anglor., 484.
    Guillelmus archiepiscop. Cantuar., 536.
    Guillelmus abbas Morimontensis, 552.
    Guillelmus abbas S. Nicolai Ribodimontis, 552.
    Guillelmus ex Iudeo monachus Flauiac., 493. Ad hunc misit Guibertus tractatum contra Iudeos, ibid.
    Guillelmus Catalaunensis episcopus, 543.
    Guillelmus Augiensis comes, 492.
    Guillelmus Carpentarius, qui se inaniter iactabat, clam ab exercitu aufugit, 399.---Guillelmus de Montispelleriis, 423.---Guillelmus Parisiensis episcopus, 442.---Guillelmus ex abbate S. Basoli, post S. Nicasii, episcopus uiuariens., 640.
    Guillelmus  Fiscanensis plurimorum monasteriorum abbas, 617.---Guillelmus Niuernens. comes uestem conuersorum Carthusie induit, 599.---Guillelmus abbas S. Nicolai de Prato, 629.
    Gunduinus pater S. Salaberge, 680.

H
    Habitare pro dominari, 88.
    Hereditas nostra, corpora nostra sunt, 261.
    Hereses potissimum ex Grecis, siue Orientalibus, et Africanis, 371. Hereses Clementii et Ebrardi, 519.
    Hai, questio, confusio, 54.
    Haimo Catalaunensis archidiaconus, 555.
    Halma quid, 266.
    Hanapum quid, 647.
    He, esse, 244. Et suscipiens, 248. Et salus, 253. Et ista, 257.
    Hebreus, transiens a uitiis, 61.
    Hebron, augmentum sempiternum, uel uisio sempiterna, 91. Et participatio tristitie, 134.
    Helias interpretatur Deus meus Dominus, 284.
     Heliardis filia Theobaldi comitis de Risnel, 529.
    Helinandus episcopus Laudunensis, 490. Eius acta, 496.
    Helinandus. u. Elinandus.
    Helisendis comitissa Augiensis, 493, 634.
    Helon, regio campestris, uel quercus, 107.
    Hemor, asinus, 130.
    Henricus abbas S. Remigii simul et Humblariensis, et Nouigentini monast., 490, 617. Henricus comes de Grandiprato, 529. Henricus filius eiusdem, ibid.
    Herba quid tropologice, 23.
    Heribertus comes, 618.
    Hermanni monachi libri III De miraculis B. Marie Laud. sub nomine canonic. Laudun., 526. uitam et libb. S. Ildefonsi iussu Bartholomei episcopi descripsit, ibid.
    Herodes spiritum discipline non habuit, 3.
    Heth, stupor, 245. Et pauor, 249. Et enarratio, 253. Et uita, 258.
    Hetheus, stupens, 177.
    Heneus, pessimus uel ferus, 130.
    Hibernorum mercatorum consuetudo, 541.
    Hibertus. uide Ibertus.
    Hilandus u. Elinandus.
    Hildebertus consul Aruernie, 673.
    Hildefonsus. uide Ildefonsus.
    Hilduinus comes Rociensis, 528.
    Hieronymus  a Iudeis sanctus interpres appellatur, 266.
    Hierosolymitanam expeditionem qua mente susceperint Christiani, 370.
    Hilgotus ex episcopo Suessionensi monachus, post abbas Maiorismon., 588.
    Hiras, fratris mei uisio, 138.
    Historicis in rebus qui falluntur quare excusandi, 369.
    Holocaustum, totum incensum, 291.
    Homicida est qui temere aliquem iudicat, 37.
    Homo si in obedientia perstitisset nil in se contrarium sentiret, 9. Creatus enim fuit absque animi carnisque inordinato motu, ibid. Homo seipso nullum hostem infensiorem experitur, 15. Impotentia hominis post lapsum ad motus reprimendos, 22. Eius supra bestias preeminentia unde petenda, 24. Homo pro aliis hominibus quare mori debuit, 270. Cur Deo similis homo, 312. Nil sibi preter peccatum arrogare debet, 457. Homo de tribus redditurus est rationem, 644. Honoris, quo aliquem quispiam prosequitur, causam ignorans, facile hallucinatur, 353.
    Hore felices duodecim, 296
    Hortatur utiliter ad uirtutes, qui uigilanti cura prius earumdem exercitio incubuit, 6.
    Hostie in altari consecrande quanta cum reuerentia fiebant, 564.
    Hubertus Siluanectensis episcopus, 501 et 543.
    Hugo Magnus regis Philippi filius iter Ierosolymitanum arripit, 384. Imprudenter agit, 389. Strenuus, 417. Genu sagitta percussus occubuit, 442.
    Hugo Suessionensis episcopus, 442.
    Hugo comes Claromontanus, 529.
    Hugo decanus Aurelianensis; episcopatu absque electione donatur a rege, 514.
    Hugo I abbas Premonstratensis, 546. Capellanus episcopi Cameracensis, 548. Quomodo secutus S. Norbertum, ibid. Aedificat Premonstrat. monast., 549, 629.---Hugo Humblariensis abbas, post episcopus Albanensis, 553. Hugo ex priore S. Ioan. Laudunens, abbas Humblariensis, 553---Hugo Burgundie dux terrenis rebus renuntiat., 674.---Hugo Bituric. archiep. in Maiori-Monast. sepultus, 587.
    Hugo de Buccen, 646.---Hugo de Caluomonte, 588.---Hugo  Gratianopolit. episcop. uices gerens abbatis preerat Carthusiensibus, 598.---Hugo ex decano Aurelian. episcop. Laud., 647.---Hugo Suessoniens. episcopus, 626.---Hugo uicecomes Carnot. 664.---Hugo Diens. episcop. Gallie legatus, 673.
    Humilis dicitur ab humo, 26. Ex humilitate superbia nascitur, 54. Humilitas mons appellatur, 85. Humilitatem nescit qui terrenis intentus est, 112. Humilitas locus electorum, 181. Speciale donum Spiritus sancti, 288. Humilitas proprie animos sanctitate uestit, 291. Ex aduersitate probatur, ibid. Excellentissime aliis uirtutibus preeminet, 292. Humilitatis exercende causa peccatum originale, 316. Sine ea nulla uirtus, 317. Eius prerogatiue, 318. Hanc horret Satan, ibid. Humilitas caritatis munimine roboranda, 623. Mater uirtutum et nutrix, 644. Duplex humilitas, ibid. Necessarione de habitis uirtutibus superbiatur, ibid.
    Humblariensis monasterii descriptio, 616. Primo nonne, deinde monachi in eo, ibid. S. Hunnegundis I abbatissa, ibid. Bernerus I abbas, ibid. Henricus abbas, ibid.
    Hunnegundis , 617.
    Hypocrite, quare dura sustinent, 361. Qui per hypocrysim  prosperatur, palam postea peccat., 77. Hypocritarum altaria, 218.

I
    Ibertus uicedominus Laudunensis, 303.
    Idumea, terrena, 226.
    Ildefonsus urayet, 636.---Ildefonsi  uita et scripta, 526. uirgine casulam accepit, ibid. Ildefonsus Hispaniarum rex, 528.
    Imaginis et similitudinis discrimen., 21. Quomodo simus imago Dei, 21 et 22. Quenam est imaginum ueneratio apud Christianos, 279. Idiotis tantum et hebetibus necessarie, ibid.
    Impios  qualia Dei munera, 22.
    Impenitentia insensibilitas, mors anime, 79.
    Impossibilitas animi uera stabilitas, 92.
    Inanis et uacuus homo quid, 10.
    Inauris obedientie symbolum, 96.
    Incarnatione  Dei disserere nisi uite integer non presumere debet, 261. Pro incarnatione Filii Dei homines dignas Deo gratias refundere debent, 263.
    Includi deforis quid sit moraliter, 44.
    Indignari minus quam irasci, 502.
    Inexorabilis Deus quomodo intelligendus, 255.
    Inferni pene non materiales, 363. Quid fletus et stridor dentium, 364. Igne materiali animas torqueri dixit B. Greg., ibid. In inferno cur diues Lazarum non se mitti rogat ad fratres, ibid, Quare saluti fratrum consulebat, 365. Quanta damnatorum tormenta, ibid. Que acerbior pena, ibid.
    Ingelrannus Botuensis, 497 et 515---Ingelranni episcopi Laudun. gesta, 496 et 497.---Ingelrannus de Fera, 558.---Ingelrannus Botuensis, 641.---Ingelrannus de Carreta, 628.---Ingelrannus Codiciacens., 628, 629 et 822.
    Ingenium quo intenderis, ibi ualet, 293.
    Iniqui nox, 13.---Nullius iniquitas potest iudicari digna morte eterna in hac uita, 37.
    Iniuriam qui non repellit ubi potest, similem reatum incurrit, 2. Iniuriam egre remittimus, 456.
    Innocentii II epistole tres, 688 et seq.
    Insengrini lupi appellantur, 507.
    Institutum uite arduum, lignum pomiferum, 16.
    Insule monasterium a B. Geremaro construitur, 668.
    Intelligentia ad bona sola pertinet, 125.---Intellectus pater spei dicitur, 86. Intellectus ad diuina, ratio ad humana attinet, 157. Intellectus dominus rationis, 160.
    Intentio Deum querentis que, 14. Intentio praua nubes inter nos et Deum, 255. Intentio quam pura esse debeat in exercenda uirtute, 322.
    Ire qui initium non subruit, luxurie pondus aliquando ferre non sufficit, 318.
    Ismel, obediens sibi, 68.
    Isrel, princeps cum Deo, uel dilectus Dei, 128. uel directus Dei, 164. Et uir uidens Deum, 204 et 273.
    Italus presbyter et prepositus, 684.
    Iuo Nigellensis, 534, 527.---Iuo de Trigel episcop., 795. Iuonis Carnotens. episcopi epistole due, 664.---Iuo abbas, 523.---Iuo Cluniac. prior e San-Quintiniana urbe oriundus, 474.---Iuo Carnotensis episcopus, 532.---Iuo prepositus regius Laudunensis, 501.

I
    Iacob Iudeos significat, 274.
    Iacobus  quemdam, qui sibi mortem consciuerat, ad uitam reuocauit, 522.
    Ieiunia in pauperibus non laudabilia uidentur, 457.
    Ieroboam, temporalis, 184. Et diiudicatio populi, 224.
    Ierosolymitanam expeditionem rationibus suadet in concil. Claromont. Urbanus papa, 378. uia Dei appellatur expeditio Ierosolymitana, 379. Quanta mentis alacritate sese et diuites et pauperes huic expeditioni accingunt, ibid. Insigni contra Turcos potiuntur uictoria, 391 et seq. Ierosolymam petit exercitus Christianorum, 427. Ierosolymam circumsidet, 428. Ciuitatem ui et armis ingreditur, 431. Paruuli cum patribus Ierosolymam profecti, 440. Paruulorum exercitus, ibid. Nudi pedum, 441.
    Ioannes Augensis comes, 633.---Ioannes Bapt. de Boulogne, 601.---Ioannes abbas S. uincentii Laudun. Historiam uniuersalem duobus uol. comprehensam contexuit, 652.---Ioannes Blesens. comes aduocatus Maioris-Mon. dire monachos uexat, 592.---Ioannes Despagnyes abbas Nouigenti, 630.
    Ioannes de la Rochefoucault abbas Maiorismon. diuersis encomiis celebratur, 595.---Ioannes de Rochers abbas S. uandregesili, 610.---Ioannes de Launoy, 598 et 615.---Ioannes de Longueual, 630.
    Ioannis Cassiani collationes Patrum perutiles, 5.---Ioannes comes Suession. Iudaica dogmata sectatur, 264.---Peruersi eiusdem mores, ibid. et 263, 518.---Ioannes  euangelista laudibus attollitur, 310.
     Ioannis  Laudunensis monasterium succensum, 508. Quedam sanctorum corpora in ecclesia exusta, 509. Abbatissa Reinsendis interficitur, 517. Fundatrix et prima abtissa S. Salaberga, 552. In abbatia S. Ioannis septem ecclesie, ibid. Prerogatiue eiusdem abbatie, 553. Eiectis montalibus sufficiuntur monachi, ibid., 653. Drogo I abbas, ibid. Diluuntur obiectiones commutationem monialium in monachos improbantium, ibid.---Ioannis  Laudunens. ecclesia ad unius sacerdotis administrationem reducta, 641.
    Ioannis  Baptiste caput olim Constantinopolitani et monachi Angeriacenses habere contendebant 336, 375. uarie de hac re opiniones, 566.
    Ioannes S. Michelis Terasc., 552. Ioannem abbatem S. Geremari a puero nutrierat mater Guiberti, 493.
    Ioas, sperans, 184. Et mora Domini, 224.
    Ioathan, consummatio uel perfectio, 183.
    Iob coniugatorum statum perfectum representat, 711.
    Iod, confessio, 249. Et principium, 254. Et desolatio, 158.
    Iellus de Totenes, 540.
    Ioffredus Samurensis dominus monachus effectus, 521.
    Iorannus ex abbate S. Nicasii cardinal., 639.
    Iordana de Sartols, 635.
    Iordanis, descensus eorum, 179.
    Iosue castos et qui baptismalem candorem seruarunt, designat, 315.
    Iouinus fundator S. Nicasii Remens., 636. Inibi illius sepulcrum celeberrimum, ibid.
    Iudam uere corpus Domini in Cena suscepisse SS. Augustinus et Leo, minime S. Hilarius et uictor Capuanus, asserunt, 282. Accepisse probat Guibertus, ibid. Buccella ei a Christo porrecta signum fuit quidem proditionis, sed non Christi corporis, ibid.---Iudas, uel confitens, uel conglorificans dicitur, 117. Et confessio, 138.
    Iudea, quare terra sancta, 378.
    Iudeorum errores et blasphemie circa Filii Dei Incarnationem, 261. Quam imperfecta eorum sacrificia et ceremonie, 276. Temporalia solum eis promittebantur in lege, 276. Exteriora appetebant et querebant, interiora non curabant, 277. Stupentes et alienati filii, 273. Iudeorum pontificia et templa adnichilata, 278.
    Iudicare de internis nequit homo, 267.
    Iudicium in ipso mortis puncto profertur a Deo, 328. Post extremum iudicium mundus fiet purus, 363.---Iudicium aque et ferri candentis, 520, 661.
    Iudith uxor Richardi ducis Norman., 721.
    Iugellus Eliensis episcop., 755.
    Iugum Christi qua ratione suaue, 645.
    Iuhellus de Meduana, 781, 794.
    Iulia-Bona unde sic appellata, 781.
    Iuliana filia Rotholdi comitis Perticensis, 429.
    Iumenta quid tropologice, 19 et seq.
    Iusta, mensura solita uini, 587.
    Iustum nimis esse non oportet, 190. Iustorum casus fit eis materia standi, 241. Iustos quare affligit Deus, 267. Eos sepius aduersitatibus afficit, et cur non reprobos, 333. Iusti nomine se quis non priuat, qui peccando ex fragilitate habet resurgendi intentionem, 476.
    Iusti  reliquias percutiens mulctatur, 521.
    Iuuentus, symbolice superbia et fatuitas, 63.

K
    Kalende a conuocatione sunt dicte, 291.

L
    Laban, candor, 96.
    Labore manuum qui teneantur monachi, 581. Nihil haberi potest sine labore, 33.
    Lac B. uirginis asseruatum negat Guibertus, 576, 355. Lac B. Bernardo utrum infuderit B. uirgo, 577.
    Letari interius, exsultare exterius, 206.
    Laici qui in negotiis secularibus solertes, seruitio diuino mancipatis et Theorie sacre incumbentibus inseruiunt, plurimam Dei consequuntur gratiam, 15.
    Lameth, disciplina, 38. Sermo, 249. Cor seruitutis, 246.
    Lanceam, qua Christi latus perforatum, absconsam Antioche per uisum asserit S. Andreas, 413. Reperitur ibidem in ecclesia Sancti Petri, 416. ueritas comprobatur, ibid., 447.
    Lanfrancus docet in Normannia, 579.
    Lanscelinus Beluac. comes fundat monasterium S. Sepulcri de uillaribus, 603.
    Laodicea unde, 422.
    Latiniacens. abbatia ditissima, 551. Radulphus eidem preficitur, ibid.
    Latus pro incauto, et adiutore ponitur, 29 et seq. Qui laudantur, mala sua occulte commissa non estimant, 37.
    Lauduni destructio a quo sumpsit initium, 496. Laudunenses episcopi, ibid. et seq., et 557. Biennio uacat sedes, 498. Ecclesia Laudun. totius Gallie florentissima, 502.  Peruersi Laudunensium mores, 503. Laudunensis urbs maxima parte incenditur ac destruitur, 506 et 528. Neces diuerse, 506. Ecclesie et ornamenta conflagrarunt, 507. Urbs diripitur a Pagensibus, 510. Destructio seu flagratio accidit, ann. 1112, 511 et 543. Quanta mala Laudini ipsa tempestate patrata, ibid. Presagia prefata prenuntiantia, ibid. SS. reliquie circunferuntur, erogandarum pecuniarum gratia, ad restaurationem Ecclesie, 512. Fundatur a S. Remigio, 527. Primus episcopus S. Genebaldus, 528. Dedicatio ecclesie post restaurationem, 543. Affatim ditata maior ecclesia Bartholomeo pontif., 554. Laudunenses iterum anno 1177 commouerunt urbem, 660. Lauduni descriptio, 682.
    Laurentius  de Cala, 531.
    Laus humana tentat uoluntarie pauperes, 150.
    Lectio quenam utilis ad mores probe instituendos, 5.---Lectionis disputatio matutina quotidie in monasterio Sancti Geremari, 669.
    Leges naturalis, Moysis, et gratie ueluti pueritia, adolescentia, et etas perfecta a Deo disposite, 276. Quomodo non bona, et quomodo sancta lex hominibus, 277. Lex noua amoris est, ibid. uetus terroris, ibid. Noua lege uetus abrogatur, ibid. uide etiam uetus Testamentum.
    Leodegardis sanctimonialis Flauiaci, 479.
    Leodegarius uiuariensis episcopus, 305.
    Leonius abbas S. Bertini, 545.---Leonius abbas Sancti Michelis Tiracensis, 629.
    Lesciis  cenobium, 529.
    Letaldus eques primus muros Ierosolyme ascendit, 431.
    Leuca ex uno milliario et altero medio, 644. Tres milliarii duas leucas faciunt, ibid.
    Leudulphus episcop. Nouiom., 618.
    Libero  arbitrio preueniente gratia fides constat 293. Suo, sed non libero abusus arbitrio Adam, 347.
    Libertus Cameracensis episcopus, 637.
    Libido nostra ad illustrationem Dei quiescit, non deficit, 45. Libidinis incrementum quid efficiat, 48.
    Ligna pomifera tropologice, 23. Omne lignum paradisi quid moraliter, 28. Quid lignum uite, 34. Quid lignum concidere in holocaustum, 85.
    Liliorum proprietates, 308.
    Lisiardus Beluacensis archidiaconus, 487, 616. Non fuit episcopus Suessionens., ibid. Lisiardus episcopus Suessionens., antea prepositus eiusdem ecclesie, ibid. Prepositus subscribit litteris, 625. Item aliis, 626.
    Lites inter religiosos uiros mote exstingui debent, 506.
    Litterarum obsignandarum modus Rome diuersis temporibus uariauit, 569.
    Locus noster Deus est, 15. Locus noster bona intentio, 82. Locus noster hic mundus, 75. Locus timore uacuus cor tepidum, 79. Locus sacri eloquii, cor nostrum, 51. Locus se diligentium Christus, 126. Locus electorum humilitas, 181. Locus noster Dei timor est, 185.
    Lot declinans, uel uinc us, uel utinam, interpretatur, 73.
    Lucas, abbas Cuissiacensis, 550.
    Luctatores antiqui, quare nudi, et uncti ad palestram exercebantur, 12.
    Ludouicus Pot abbas S. Launomari, tum Maioris-Mo, ac tandem episcop. Tornacens. et Lectorens., 595.
    Ludouicus Grossus Francorum rex scrophas curauit, 331. Laudatur, 505. Corruptis hominibus et auaris indulgentior, ibid. Morti proximus fieri monachus Benedictinus peroptabat, 615. Cilicio et cineri se imponi precepit, ibid.---Ludouici Pii imperat. epistola, 623.
    Lumbi et renes pro carnalitate, 268.
    Luxouiensis monasterii descriptio, 580.---Luxouium celebre monasterium, 463.
    Luxurie occasiones fugiende, 28. Luxuria senes identidem acrius urgentur, 311 et 321. Luxuria aliquando inficiuntur qui uitam austeram ac uirginitatem sunt professi, 321. Luxuriosus quantis malis coarctetur, 323. Luxurie appetitus, anxietatis, satietas plena penitentie est, 324. uide Castitas, Fornicarii.
    Lysiardus episcopus Suessionensis nobilitate et scientia clarus, 367.

M
    Maglorii  Parisiensis abbatia tribuitur Maiori-Monasterio, 588, 591.
    Mainardus abbas S. Nicolai Pratensis, 646.
    Maiolus  ordinem monast. reuocat. in Maiori-Monasterio, 587.
    Maius-Monasterium quo in loco situm, 586. Abbatum Elenchus, ibid. et seq. Fuit destructum a Normannis, 587. Clerici per aliquot annos incoluere, ibid. Instauratur, et monachi ab Odone Blesensi comite, et S. Maiolo stabiliuntur, ibid. Stephanus comes confirmat concessa ab eodem Odone, ibid., Priuilegio Paschalis II a iure episcopali eximitur,  588. Annuatim a rege Anglie olim XXX marcas argenti percepit Maius-Mon., 589. Societates et orationes monachorum. Maioris-Mon. quam impense nobiles uiri expostulant, 590. Dispensator non abbas Robertus uult appellari, 591. Ministri non abbates uocitari solebant, ibid. Prioratus tenuiores plures in unum reducuntur, 591. Ioannes Blesens. comes aduocatie causa dire uexat monachos, 592. Maiori-Monast. priuilegium indulsit Nicolaus papa u, 593. Abbas Maioris-Monast. propensus ad obtemperandum SS. pontifici, 594.
    Magistris  que requirantur, 461.
    Mahometi gesta, 372. Unde suum hausit uenenum, ibid. Ducit uiduam in matrimonium, 373. In epilepsim incidit, ibid. Qua arte fecit legem, ibid Mors ipsius, 374.
    Maledictio pro defectu, 49.
    Manasses, Suessionensis episcopus, 518.
    Manasses Simoniace archiepiscopus Remensis, 463 seu 467. Improbi ipsius mores, ibid. Eius genealogia, 528.
    Manichei heretici, 520. Manicheorum heresis renouata, 662.
    Marasis urbs, 396.
    Marcelli  meritis presbyter sospitati redditur, 521.
    Mare, seculum uel caro tropologice, 59.
    Margarita regina Nauarre, 529.---Margarita Hugonis Claromontis uxor, ibid.---Margarita uxor comitis Flandrie Caroli, ibid.
    Maria. S. Magdalene die festo qui arauerat, plectitur, 304.
    Maria , gratissima est ipsi Salutatio angelica, 307. Psalmus XLuII, Magnus Dominus, etc. de B. uirgine interpretatur, ibid. Ciuitas est ad quam confugiunt peccatores, 308. Lilium, ibid. Angelos longe superat, 314. Corpus ipsius in celum fuisse sublatum asserere non audet Ecclesia, 335. Nefarium tamen est credere illud corruptioni derelictum a Filio, ibid. Ratio suadet in celum fuisse assumptum, ibid. Quidquid supra omnem creaturam est post Filium, beate uirgini tribuit Spiritus sanctus, 358. Ipsi reuelauit Christus que de se futura erant, ibid. Non primo ei apparet Christus post resurrectionem, ibid. Illi posse subest cum uult, 459. Eius imaginis facies tristis apparet, 483. Missa de B. Maria, 484. Marie nomine inuocato fugatur demon, 487. Camisia et capilli eiusdem Lauduni, 512. Interemit hereses, 261, et perambulantes in delictis, ibid. Qui in partum eius disputat, in Spiritum sanctum blasphemat, ibid. Fide munditiam Christo preparauit in utero, 262. Potuisse parere probatur, 265. Supra hominum puritatem pudicissima fuit, 268. Quare uirgo, 267 et 273. Decursus aquarum, non stagnum, 278. Stella 273 et 300. Quare homines tam impense diligat, 287. Angelo fidem cur cito adhibuerit, ibid. Fides eius quanta, ibid. uirtutum plenitudo causa cur Dei Filium conceperit, ibid. Principium noue gratie, ibid. Deum in se substantialiter continuit, 288. Quia corporaliter plenitudo diuina in ea habitauerit, status illus prestantior in hac uita, quam in celo, ibid. Quam beata, ibid. Ad quid obumbrauit eam Spiritus sanctus, ibid. Creuit in ea sapientia et cognitio rerum sicut in Filio, ibid. Gloriosissima post Filium, quod eius pre ceteris hominibus imitata fuerit humilitatem, ibid. Thronus est eburneus Salomonis, ibid. Supparem quodammodo se Deo prodigiis ostendit, ibid. Porta orientalis, 290. Quare uox aquarum multarum, ibid. Quandiu stabit mundus, uerbis et scriptis laudabitur, ibid. Absque Maria Ecclesia nisi miseria, ibid. Ecclesia illustratur Maria, ibid. Nulli titillationi carnis unquam subiecta, ibid. In eius utero electos Christus sibi incorporauit, 291. Clarius omni creatura Deum uidet et cognoscit, ibid. Gratia plena continuo fuit, 292. uerbum quod ex B. uirgine sumpturus erat sibi couniuit, ibid. Ad quid in salutatione angelica turbatur, 293. Summe ipsius humilitatis ratio, ibid. Humilitatem, suam uilitatem appellat, 294. Quare morose assensum prebuit angelo, ibid. Eam preparauit Christus antequam in eius utero conciperetur, ibid. Gratia B. uirginem preueniens effecit ut Christi conceptionem promereretur, ibid. Cur Elizabeth B. uirgini ab angelo proponitur, 295. Dies est, 295. Porta, ibid. Nubes que pluuias effudit, hoc est scientias, 296. Eius caro Dei Filio unita, adoranda, 297. Imperat celo, terre, inferis, ibid. Honor et cultus ipsius in dies augetur, ibid. Ultrix iniuriarum, ibid. Proprium ipsi est misereri, ibid. Sequester inter Deum et homines, ibid. In eius Assumptionis festo quare Euangelium Intrauit iehsu, etc., legitur, 298. Conscientia B. uirginis castellum, ibid. Tota ipsius uita silentium et modestia, ibid. Inimitabilis humilitas, ibid. Actiua uita, ibid. Contemplatiua, ibid. Quanta pro Christo sustinuit. Licet diuersis occupationibus et afflictionibus detineretur, nunquam a Filii diuinitatis contemplatione et fide destitit, 300. Continuo Dei uisione potita, ibid. Spiritus sanctus in ea aboleuit originale et actuale peccatum, ibid. Ob inopiam concionatorum patrat miracula B. uirgo, 302. Miracula ab eadem  edita, 302, 304, 306, 512 et seqq. 555. Miraculorum eiusdem lib. ab Hermanno, 526.
    Maria  Dei mater concepta est absque neuo peccati originalis, 561 et seqq. B. uirginem corpore in celum assumptam non certo asserit Ecclesia, 565. Certissime id tenet Guibertus, ibid. Lac utrum reliquerit in terris uenerandum, 575. Non lacte sed candido liquore rorauit aliquando sui amantes, 576. Haud B. Bernardo infudit, 577. Missa quotidie de B. Maria in monasteriis Benedictinorum decantari solita, 616. Ipsi antequam nasceretur Christus templa dedicata, 617. Nuces produxit, quo modo, 645. Imago fuit Dominici corporis, ibid.
    Martini  Laudun. ecclesia, 544. Euasit celeberrimum monasterium 546; quingenti in eo religiosi, ibid. S. Martini religiosorum quanta paupertas, ibid. Ob eleemosynam et hospitalitatem quam in pauperes exercuerunt, ditissimi sunt effecti, ibid.
    Martyrem facit iusta causa, 334. Idola destruens qui occiditur, non martyr habendus, ibid. Martyres spiritualia spiritualibus comparantes, 361. Martyrii palmam plures adepti in expeditione Ierosolym., 405.
    Masphat, contemplatio, uel iudicium, 60.
    Mastigia quid, 648.
    Mathomaria quid, 418.
    Mattheus uir nobilis martyrio coronatus in expeditione Ierosolymitana, 405.
    Maurilius  Rothomagensis archiepiscopus, 631.
    Memoria preteritorum uitiorum nos ad ea irritat, 78.
    Mensis decimus creationem hominis significat, 47. Tres menses quid tropologice, 141.
    Mente simplici nil felicius, 8. Mentis cecitas cauenda, 11. Mens humana abyssus, 11. Mens hominis ante peccatum paradisus, 26. Mens a Deo non illuminata, nil serium, stabile aut certum carnis motibus persuadere potest, 75.
    Merita ubi nulla, nec opes, 287. Meretur gratiam fides, 332.
    Michelis  Ulterioris-Portus abbatia, 493. Fundatio, 631. Confirmatur, 633. Direpta a Ioannis comitis militibus restituuntur, ibid. Abbatum nomenclatura, ibid.
    Milesendis mater Ingelranni Codiciac., 628 et 629.
    Milliarium unum faciunt stadia octo, 644.
    Miracula per B. uirginem patrata, 302. Fides sepius causa miraculorum, 357. Iuge miraculum olim Ierosolymis de igne diuinitus accenso quotannis, 450.
    Misericordiam inter et miserationem que differentia, 262.
    Misericors Deus, quare, 456.
    Misse sacrificii tempore hostie in pyxide relicte inscio sacerdote haud sunt sacrate, 340. Quia requiritur offerentis intentio, ibid. Si panis aut gutta uini inscio sacerdote subiiceretur, non consecraretur, ibid. Missa de B. Maria, 484. Defectus inter sacra facienda infortunia prenuntiant, 516. Presbyter dum missam celebrabat ueneno interficitur, 521. Missam in domo priuata faciunt clerici, 538. Missam quotidie S. Geremarus faciebat, 669.
    Mitra non uult uti abbas Maiorismo, ut lites archiepiscopum inter et ipsum exortas dirimeret, 501.
    Mollities carnalis interna corrumpit et externa, 40.
    Monachum qui ab infantia induerunt ruina exstitere monastice discipline, 463. Monacho, qui inscio abbate pecuniam absconderat, quid euenerit 482. Monastica institutio fugaque seculi uirginitati tuende optimum remedium, 324. Monastice uite restauratio, 463. Monachi quomodo sunt mundo mortui, 579. Monachis paupertas laxandi regularem disciplinam prebet ansam, 580. Murmuris et impatientie causa, ibid. Monachorum pernicies a sancta conuersatione deuiatio, ibid. Regularis obseruantia omnium bonorum origo, 581. Monastica institutio rerum temporalium abundantia conseruatur, ibid. Labore manuum tenentur monachi duplici tantum ex causa, ibid. Aegrotos seculares dum uisitant monachi, exire debent e cubiculo mulieres, 584. Monasteriorum bona ad quid collata, 586. Societates et preces monachorum quam impense requirunt nobiles uiri, 590. Ritus quibus id fieri solebat, ibid. Monachi singuli in uillis aut oppidis non commorentur, 592. Cum a regule obseruantia deficiunt monachi, opibus orbantur, ibid. Cur ab episcoporum iure eximuntur, 598. Plures nobili genere orti seculo undecimo effecti sunt monachi, 599. Tabula seu malleo ligneo conuocantur monachi, siue excitantur a somno, 614. In extremis positi olim cineri colicioque imponebantur, ibid. Quid circa eosdem agi solebat, ibid. Extrema unctio et eucaristia monachis morti proximis qui porrigebatur, ibid. Quomodo erga superiores qui delinquunt se agere debeant, 624. Monachum episcopo dignum abbas dare debet, 625. Monachi ad succurrendum quinam, 634 et seqq. et 834. Deonandi religiosi, ibid. Monachi S. Nicasii bonis paternis succedere possunt, 640. Monachi electi ad orandum, et  quare, 644. Ex precepto episcopi assumunt officium predicandi, et docendi, ibid. Lectionis disputatio mane fieri solita in Monasterio S. Geremari, 669. Apostolicam uitam ducit monachus, 677. uide Religiosi.
    Monasteria olim ditata a nobilibus diripiunt filii, 467. Monasteriorum facultates haud secularibus tradende, 602. Nec secularem potestatem preficere monasteriis oportet, ibid. Quia nosse debet quid sit preesse, etc., ibid. Monasteriorum societatis formula, 607. Monasteriorum monachorum iuxta ecclesias sanctimoniales exstruunt edes, 603 et 612. Diuersorum monasteriorum qua ratione abbas unus prefici potest, 617.
    Monasteriolum, cenobium monialium celebre, 551.
    Monastica regula ad urbis tutelam constituitur, 649. Monastica institutio, conuersatio sancta, 662.
    Monete adulteratores ementulantur, 504.
    Monialis Brotuburgensis monasterii socie post mortem apparet, 333.
    Monomachia. u. Duellum.
    Mons de Guarda, 532.
    Montani  caput, 535.
    Mori quare hominem Deum necesse fuit, 270.
    Morti proximi olim Christiani, sed maxime monachi, cilicio et cineri imponebantur, 482. 614 et seqq. Quid circa ipsos agi solebat, ibid. Mortis dies, iudicii dies est. 328. Puncto saluationis uel damnationis sententia profertur, ibid. Mors ex peccato, 347.
    Mortificatio corporis parit mentis tranquillitatem, 43. Mortificatio nonnisi merore acquiritur, 179. u. Afflictio.
    Moyses terram promissionis quare non est ingressus, 315.
    Mulieres iuxta monasteria uirorum in ediculis commanebant more monialium, 603 et 612.
    Mulieres quam strenue militibus inseruiunt, 391. Mulier in canem conuersa, 486.
    Mundus domus diaboli, 95. Mundus post iudicii diem fiet purus, 363. Tunc sancti illum inhabitabunt, ibid.
    Muselle pensiones, 431.
    Mysterium in bonam et malam partem sumitur, 283.

N
    Natura triplici consistit homo, conseruans similitudinem Trinitatis, 643.
    Naues tropologice significant animas se et alios saluantes, 174.
    Necessitas peccandi in Apostolo que, 10.
    Necessitas peccandi aliquando, 578.
    Nephthalim, dilatauit me, uel comparauit, 117. Et conuersauit me, uel implicauit me, 175.
    Neutericum quid, 261.
    Nicea Romanie metropolis, et Bithynie caput, 389. Obsidetur ibid. Capitur, 391.
    Nicasii  Remensis abbatie initia et progressus, 630. Abbatum series, 638. Iouinus fundator, 636. Destructum monasterium a Geruasio archiep. instauratur, ibid. Diploma instaurationis a Philippo I rege, 637. Monachi ex Casa Dei euocati instituuntur, ibid.
    Nicasii  ecclesia Nouioduni, 520.
    Nicolai  in Sylua monasterium ad perfectam uite monastice disciplinam reducitur, 551. Nicolaus castellanus Laudun., 559, 560.
    Nicolai  de Pratis siue Ribodimontensis monasterii fundatio, 645. Destructum monasterium anno 1650, 646.
    Nicomedia unde sic dicta, 389.
    Niuello de Cherisy Suessionens. episcop. ex familia dominorum Petrifontis, 591.
    Ne, requies, 38.
    Nomina unde rebus imponantur, 29.
    Non est species ei, etc., quo sensu intelligitur, 269.
    Norbertus  Laudun. quin et totum orbem illustrauit. 543 Mira ipsius gesta describuntur, ibid. et seqq. Remis repulsam passus a papa, 544. Norberto occurrit Bartholomeus Laudun. episcop. ibid. Deductus a Bartholomeo, amice est a SS. pontifice exceptus, ibid. Lauduni Norberto facit satis papa, ibid. Renuit ecclesiam S. Martini Laudun-ibid. In desertis locis optat habitare, ibid. Premonstratum eligit, 545. Preuidet magnam sui ordinis propagationem, ibid. Septem ditissimi uiri e schola Radulphi, Norberti institutioni se subdunt, ibid. E duobus sociis, subrepta pecunia, alter aufugit, ibid. Norberti uisionem explicat Leonius abbas, ibid. Norberti multiplex commendatio, 547 In quo differt a B. Bernardo Clareualle, ibid. Nudis pedibus incedebat, 548. Canonicus Coloniensis, ibid. Ditissimus, ibid. Quomodo Magdeburgensis archiepiscopus electus, 549.
    Notitia sui. u. Cognitio.
     Nouigentum monasterium in diecesi Laudun. 481. Historia contexitur, 487 et seqq. Antiquitas, ibid. Sepulcra uetusta in eo inuenta, ibid. Mira de rege Brito-Saxonum inibi sepulto, 488. Nouigenti descriptio, ibid. Antiquum uirgini Deum pariture templum, ibid. Nouigenti ecclesia quomodo monachis tradita, 489. Primus abbas Henricus, 490. Helinandus episcopus dedicat ecclesiam, ibid. Multa contulit eidem monasterio. ibid. Qui Nouigenti res abstulerant a Deipara pletunctur, 521. Charte omnes labefactate, 616. Ecclesie antiquitas, 617. Nouigentini monachi a religione et innocentia uite commendantur, 625. Series abbatum eiusdem monasterii, 626 et seqq. Nouigentinis ecclesia canonicorum Codiciasens. castri traditur, 628.
    Nouitiis quid accidere soleat, 14. uehementer in recens conuersos seuit demon, 474. Nouitii initiandi formula, 585.
    Nouum Testamentum. u. Lex.
    Nox, tempus tentationis tropologice, 75. Nox impius et hereticus, 695.
    Nudipedalia, 430. Nudipedum exercitus ac uite genus, 441.
    Nun, unicus, 246. Et pascua eorum, 250. Et sempiternum.

O
    Obedientia quantum boni prestitisset homini, si in ea permansisset, 9. Non est uera obedientia sine humilitate et patientia, 95. Obedientia primo homini, non carnis maceratio iniungitur, 158. Obedientia ex humilitate, humilitas ex aduersitate probatur, 291. Obedientia caritatis munimine roboranda, 623.
    Obseruantia regularis omnium bonorum origo, 581.
    Occasio peccandi non nocebit, si absit cupiditas, 74.
    Oculos  Dei, sancti intelliguntur et docti, 220
    Odo abbas Huneti, 55. Odo abbas S. Symphoriani, 327. A Guiberto commendatur, ibid. Fit episcopus Beluacensis, 562.---Odo comes Blesensis sepultus in Maiori-Monast., 587.---Odo Baiocensis episcopus, quid de corpore S. Exuperii egerit, 336. Illius gesta breuiter perstringuntur, 435.
    Officium diuinum in domo priuata persoluunt clerici, 538.
    Omotarius papa siue episcopus, 679.
    Opera nostra, semen nostrum, 16. Opera nostra uix omnino pura, 43. Opera non recta intentione facta dicuntur aliena, 195. Opera libera sunt, que non fiunt pro laude humana, 209. Corporis opera, non anime, que fiunt pro laude humana, 216. Sine operibus fides quando, 329.
    Oratione et lectione sensualitas uagabunda retinetur, 72. Oratio pauperis peruenit ad Deum, 82. Oratio Domini oraculum, orationis causa et fructus Deus est, 338. Non uerba orationis, sed mentem orantis pensat Deus, ibid.
    Ordinem sacrum non dare episcopum Simoniacum, nescientem uero hanc labem episcopi suscipere falso putant nonnulli, 343.
    Orientales leuioris corpulentie et alacrioris ingenii, 371.
    Ornamenta ecclesiastica et calices sacrandi potestas abbati conceditur, 509.
    Os pro mente, 603.
    Osee, Saluator Domini, 183.
    Oues fatuitatem moraliter significant, 55.
    Ozias, fortitudo Domini, 183.

P
    Paganellus, 759.
    Pallium archiepiscopi, symbolum fortitudinis, 27.
    Paradisus uoluptatis, uoluntas Dei, 28.
    Parochi e monasteriis pendentes de rebus spiritualibus episcopis, et de temporalibus monachis respondere debent, 590.
    Paruinus abbas Sepulcri Camerac., 552.
    Paschalis papa Diuionem uenit, 498.
    Patrum  ueterum sensibus haud recedendum, 19. Non licet eos arguere obscuritatis, ibid.
    Paulus  quare dextrum, S. Petrus sinistrum obtineant in picturis, 315. uirgo fuit B. Paulus, ibid. Qui sepulcrum eius inspexerant, plectuntur, 337. Caput eius imperatrici a S. Gregorio denegatur, ibid.
    Paupertas in monachis et ecclesiasticis uiris cur damnanda, 580. Murmuris et impatientie causa, ibid.
    Pauperum  subleuandis miseriis egregia dicta, 421. Pauperem qui durius pepulerat, edituus castigatur, 485.
    Pax belli exacti pretium 95. Pace nichil melius, 606.
    Peccandi necessitas que, 578. Consuetudinis ui aliquando peccamus, 578. Peccandi quatuor modi, 252.
    Peccatoribus que a predicatoribus obiicienda, 7. Omnes homines peccatores, 270. Peccator iusti nomine se  non priuat, qui resurgendi intentionem habet, 476. Ad peccatum instimulatus quid sibi obiicere debeat, 765. In peccatis lethalibus uoluntarie perseuerantes, tanquam ebrii et mortui nil uident, nil sentiunt boni aut mali, 10 et seqq. Peccandi consuetudo quam nociua, 7. Ad reprobum sensum perducit, 10. Peccati memoria quando utilis, 34. Peccatum semel admissum potentius surgit, 84. Peccati essentia nulla, 87. Peccatum sine deliberatione minimum, 117. Preter peccatum nil in homine Deo displicet, 262 et 263. Peccatum ubi abest, corporis membra sancta sunt, 265. Pro peccatis satisfacere purus homo nequiuit, 270. Nullum paruum peccatum quod ad Dei contemptum est, ibid. Nemo a peccato immunis, ibid. Originale peccatum olim sacrificiis abolebatur, 283. Peccatum tristitia est, 308. Nullum peccatum preter originale nisi ex appetitu anime, 316, 341. Originale, causa humilitatis exercende, ibid. Peccare alios grauissime, nos uero leuiter putamus, 317. Confessio contra lapsus futuros optimum est remedium 324. Ad quid Deus permittit quosdam in peccata prolabi, 48. Peccatum non illico ulciscitur Deus, sed usque dum crimen maturuerit, pena differtur, 411. Preter peccatum homo nil sibi arroget, 457. Ante peccatum, utilis uerecundia, minime post patratum, 468. Aliud est infirmitate aut ignorantia peccare, aliud superba deliberatione, 84. Peccatum qui nequaquam deserit propter Deum, non ex dono gratie, 643. Peccatorum recordationes claui iustitie, 644. Peccatum nisi homo Deus dimittere potuit, 696. A peccato originali quinam mundabantur in ueteri et noua lege, 262.
    Pecora quid tropologice, 49.
    Pelagius Brito, 371.
    Pellis, tropologice memoria, 102.
    Pentalli monasterium, 668.
    Percutiet terram uirga oris sui, quid signet, 267.
    Perfectionem Christianam profiteri cupientibus Christus imitandus proponitur, 16. Quisnam dicatur perfectus, 40. Perfectissimorum est de se per quam humiliter sentire, 293.
    Petrus a B. uirgine insigniter sospitati redditur, 304. Petrus Claudy abbas S. Remigii, 629.
    Petrus eremita ad expeditionem Ierosolym, ducit exercitum, 380. Per Galliam disseminat uerbum Dei, 381. Ipsius uite genus, ibid. Pili ex eius mulo pro reliquiis extrahebantur, ibid. Militum eius dissolutiones, ibid. Constantinopolim uenit, ibid. Clam aufugere tentat, 399. Ad Curbaran Turcorum principem allegatur, 417. Pii operis exsecutor, 436. Publicas supplicationes ordinat Ierosolymis, ibid.
    Petrus Cluniac. monachus, pape cubicularius, 499.---Petrus de Podio ex abbate S. Florentii abbas Maiorismo., 593.---Petrus abbas S. Luciani, 604.---Petrus de Fresencurt, 628.---S. Petri Dunensis ecclesia monachis Bone-uallis datur, 664.
    Philargyria, pecuniarum amor, 482.
    Philippus I, rex Franc. Ob peccata gratia scropharum curandarum diuinitus subtrahitur, 331. Excommunicatur ab Urbano II papa, 377, 496.
    Philomena urbs, 415.
    Phison, os pupille, 27.
    Pietas, dies secundus, 14. Quid efficiat, 15. Generat scientiam, 16. Pietate superatur potentia, 262.
    Pili significant substantiam seculi, 273.
    Pena damnatorum, 363.
    Penitentibus quid accidat initio conuersionis, 14. Penitentia bonorum est a Deo, 39. Penitentia debet penetrare medullas anime, 40. Penitentibus quid promittat Deus, 47. Ad penitentiam conuersi quare afflictionibus atterantur, 315; et contemplationis donum eisdem denegetur, ibid. Penitentes dolet demon. 417. Inanis fit absolutio renitentis, 672. Partem penitentie B. Simoni indicte sibi retinuit summus pontif., et aliam religiosis distribuit, 673.
    Ponti  miraculum, 661.
    Predestinati in peccata corruentes quomodo a Deo reguntur, 346.
    Predicatio u. Concio. Quenam predicatio utilis, 5 et seqq.
    Predicatores. u. Concionatores, et seqq.
    Prelatorum officia, 492. Prelatus quid agere debeat, 598. Optima prelato documenta, 623. Erga prelatos delinquentes quomodo se gerere debeant subditi, 624.
    Premonstratensis ordinis primordia, 545 et seqq. Premonstrati etymon, ibid. Premonstrat. ecclesia iuri abbatie S. uincentii subiacebat, ibid. Hugo primus abbas, 546. Moniales eiusdem ordinis, ibid. Capitulum generale quotannis, ibid. Quantus abbatum et monasteriorum numerus, 547. Premonstrat. ordini quid contulerit Bartholomeus episcopus, ibid. Mira monialium Premonstrat. conuersatio, ibid. Decem millia earumdem, 548. Fundatur Premonstrat.  monast. 549. Quam elegans et amplum, 550. Premonstratum S. Norberto concedunt monachi S. uincentii Laud., 650. Premonstratensibus mediam partem loci in quo sita est ecclesia S. Martini, dant iidem monachi, 651.
    Prepositus et presbyter monialium, 648.
    Preputium Saluatoris nullum in terris, 338, 575.
    Presentia magis solent quam eterna diligi, 82.
    Presbyteris uxores ducere prohibetur, 579. u. etiam Sacerdotes.
    Principes, sensus exteriores, 210.
    Prioratus Maioris-Monast. seculares ne possideant sub excommunicationis pena prohibet Lucius papa III, 591 Prioratus tenuiores in unum reducuntur, 591.
    Priuilegia singulorum legem non faciunt, 353.
    Prognosticon de Guiberto, 491. De Gualderico episcopo, 499. Prognostica in episcoporum consecrat. et abbatum ordinatione, 625.
    Progressus animi, desiderium, 85.
    Promissa qui non implet, falsitatis aut tenuitatis arguitur, 329. Que promissioni seruiendi Deo retributio, 51.
    Prophetis Deus se figuris et signis ostendit, 359. Quas a Deo acceperunt notitias, aperire nequeunt, 361. Inde comparationes Deo indignas ascribunt, 362.
    Prosperitas, dies, 13. Prosperitatibus homo sordescit, et illaqueatur, 643.
    Prudentia secularis que Deum intendit, grata Deo, 15. Prudentia quid, 27.
    Pudicitia sine humilitate perseuerare non potest, 222.
    Pudor humanus non est criminis extinctio, sed dilatio, 47. Unde pudor, 263. Quare pudenda teguntur, ibid.
    Puerorum Deo in monasterio offerendorum formula, 585. Ex puero nouenni mulier concepit, 295.
    Pugillum quid, 285.
    Pulchritudo sine uirtute nichil prodest, 456. Pulchritudo estimanda, 457.
    Pultheriensis monasterii tabule fundationis, 653. Romano pontifici subiicitur, 655 et 656.
    Purpurati nummi, 398.
    Pyrro quidam pro martyre falso cultus, 330.
    Pyrrus urbis Antiochene turres tres tradidit Christianis, 406 et seqq. Infelix ipsius finis, 422.

Q
    Quilii regis Britosaxonum mira conuersio et gesta, 488. Litteratus, ibid. Benignus, ibid. Regnum abdicat, ibid. Nouigenti hospitatur, ibid. Ierosolym. baptizatur ab apostolis, 489. Quilii nomen imponitur ipsi, ibid. Obiit Nouigenti, ibid.
    Quinquagenarius numerus quid tropologice significet, 72.
    Quintini  in ecclesia acolythus puer imaginem alloquitur, cui et ipsa respondet, 331.---S. Quintini in insula monasterium, 618.---S. Quintini Beluac. monasterium fundatur, 600.---S. Quintini de monte abbatia, 618. A quo fundata, ibid. Destruitur, ibid. Instauratur ab Adalberto, ibid. Abbatum chronologia, ibid. Robertus Peronensis monasterium resarcit, 619.

R
    Radulphus comes Crespeiensis, 464.---Radulphus Latiniacensis abbas, 551.---Radulphus dominus Nigelle, 534, 627.---Radulphus frater Anselmi Laudunensis. u. Anselmus Laudunen. Radulphi schole, 545. Celebres discipuli Radulphi, ibid.---Radulphus Remensis archiepiscopus, 509 et 529, 543 et 332.
    Radulphus Flauiacensis, 634.---Radulphus S. Mauri Fossatensis abbas, 607.---Radulphus de Paganello, 590.
    Radulphus episcopi Laudunens. discophorus, 507.
    Radulphus pincerna regis Anglor., 536.
    Radulphi Crespeiensis genealogia, 597. Sepultus in monast. S. Arnulphi Crespeiensis, 596.
    Raimundus S. Aegidii comes, 778. Ierosolymam proficiscitur, 385. Albaram occupat, cui episcopum prefici curauit, 421. Egregia eius sententia, ibid. Respuit dignitatem regiam, 433. Raimundus Pilitus, 420 et 428, 429.
    Rainaldus Belhere, 628.---Rainaldus Rufus, 628.---Rainaldus dux ad partes Turcorum deflectit, 382.---Rainaldus Claromont. comes, 529.---Rainaldus archiep. Remens. 637.
    Ratio, celum et lumen, 9. Ratione regi quam utile 9. Quid ratio, ibid. Ratio lux, 13. Rationi caro, et Deo ratio subiicienda, 13. Sapientie superne coniuncta, firmamentum, ibid. Ratio luminare maius, 17. Ratio, uoluntas et affectus spei, fidei et caritati obediunt, 52. Rationi durum est affectionem seculi iam conceptam abiicere 81. Ratio inanis est, nisi precedat recta uoluntas, 145.
     Redempturus est Christus non omnes, sed de omnibus quosdam, 274.
    Reges sunt qui inuisibilia querunt, 175. Reges Anglie quot effecti monachi, 748. Regem quanto honore, sapientia et diuitiis decorauit Deus tanto arctius ad suum obsequium alligauit, 689.
    Reginaldus castellanus Beluacensis, 609.
    Reinsendis abbatissa S. Ioannis Laudun. interficitur, 516.
    Religio laudat Deum, 173. Religionis studium causa omnium bonorum, 581. Religionem Christianam professus, et nichilominus honori eius derogans, abominandus est, 264. Error ubi religio creditur, difficile curatur, 350.
    Religiosi habent manus confixas, et pedes constrictos sub obedientie iugo, 643. u. Monachus.
    Religiosi cauere debent ne in minimos defectus coram secularibus impingant, 104. Quid cause est cur in grauissima peccata incidunt, 321. Modestie studere debent, ibid. Timore Dei, ibid.
    Reliquie sanctorum, 327 et seq. Reliquie sanctorum honori sunt Christianis, 329. De falsis reliquiis quid actum presente Guiberto abbate, 334. Peruersus reliquiarum usus, 334. Pessime agunt qui reliquias sanctorum dispertiunt uenundandas, 336. Reliquie non auro uel argento includi debent, ibid. Qui reliquias sanctorum e tumulis eruunt et dispertiunt, plectendi sunt, 337. Caput S. Pauli B. Gregorius denegat imperatrici, ibid. Non e sepulcris eruenda, et quare, 337 et 338. Non peccant qui reliquias cuiusdam sancti pro alio colunt, ibid. R. liquiarum corporis Christi nil in hoc mundo, 349. Dens Saluatoris, 350. Si quid reliquerit Christus in hoc mundo sui corporis, multa sequuntur absurda, 354. Reliquias Filii posteris B. uirgo non consignauit, 358. Ex SS. reliquiis questum prosequi profanum, ibid. Reliquie Laudunensis Ecclesie, 534. Reliquie sanctorum ut publice uenerentur a populo, probari debent ab episcopis, quin et a summo pontif. 563. Contra reliquiarum falsarios, ibid. Reliquiarum quidam falsarii, 572. Reliquie causa pecunie non exponantur, ibid. Contra eiusmodi nundinas reliquiarum inuehitur S. Bernard. et Aluarus, ibid. Thecis seu capsis auro, argento et lapillis, ornatis reliquias recondebant uiri pii, 573. Quare, ibid. Reliquiarum diuisiones translationesque damnantur, ibid. uerum a sanctis id actitatum, et quare, ibid. Quam malus quorumdam episcoporum usus in deferendis reliquiis, 573. In eos qui ornamenti gratia reliquias deferunt, ibid. Quanta cum reuerentia reliquie sunt asseruande, 574. Reliquias diuidere et transmittere olim Rome prohibitum, 574. Earum loco brandea seu lintea mittebantur, ibid. Qui sanctorum corpora inspicere uel tangere aggressi sunt, puniuntur, 574. Id Rome olim non permittebatur, ibid.
    Remensis pseudo-conuentus, 568.
    Remigius  ecclesie Laudunensis fundator, 527.
    Reproborum uotis quare sepe respondet Deus, 333.
    Reptile quid moraliter, 18 et 20 et seq.
    Reseruationes beneficiorum, 579.
    Restitutio a quodam feneratore facta, notatu digna, 537.
    Resurrectio Christi probatur, 274. Integre resurrexit. 356. Post resurrectionem Matri primo non apparet, 358.
    Reus absentem et ignarum dominum timet, 32.
    Ribodimons diuersimode scribitur, 645. Richardus episcopus uirdun. 529. Robertus abbas uirtutensis, 552.---Robertus Normanie comes iter Ierosolym. aggreditur, 384. Carceri mancipatur, 385. Principem exercitus Babylon. atroci uulnere sauciat, 437. Mirabilis munificentie, ibid.---A Roberto Flandrensi auxilium petit litteris imperator Grecorum, 374. Expeditionem Ierosolymitanam aggreditur, 383 et 384, 443. Robertus Pullus, 579.---Robertus Aucensis comes, 631.---Robertus de Cais, 628.---Robertus de Curual, 628.---Robertus Lescot uicedominus Ecclesie Remens. 641. Robertus uetulus, 628.
    Rodulphus Crespeiensis, 672 Eius corpus Crispiniaci sepulture traditur, ibid.
    Rogerius Montisacuti, 508.---Rogerius Porcensis, 497.---Rogerius episcop. Laud. a plebeiis persecutione afficitur, 660.---Rogerius Catalau. episcop. 637.---Rogerius comes Porcensis 642.
    Romane  uirg. mart. corpus in ecclesia S. Quintini Beluacensi, 600.
    Rorico episcop. Laudunensis, 649.
    Rorigo frater Gualdrici episcopi Laud. 500. Gerardum Carisiaci percussit, 501.
    Rostagnus de Podio-Alto, 635.
    Rotoldus comes Perticensis, 529.

S
    Sacerdotes. u. Presbyteri. Sacerdotibus mulieres ducere non licet, neque iis uti, 372, 462. Sacerdotis filius non legitime procreatus a sacris gradibus arcetur, 435. Is  eius Ecclesie ad cuius iniuriam progenitus est, seruus iubetur esse, 435.
    Sacramentum corporis Christi u. Eucaristia. Sacramenta, quomodo prosint bonis ac malis, 3. Sacramenta noue legis interiorem gratiam conferunt, 282. Ubi fides non est, sacramentum fit impotens, 343. Sacramentum trifariam, ibid. Sacramentorum ignarus eorum administratione indignus censendus, 492.
    Sacrificiis quibusnam delectetur Deus, 276. Non sacrificiis, sed seipso Patrem placauit Christus, 278.
    Seculares. u. Laici.
    Salaberga  S. Ioannis Laudun. abbatie fundatrix et prima abbatissa, 552. uita eiusdem, 679. Matrimonio copulatur, 680. uiduatur, 681. Iterum nupsit, ibid. Aedificat monasterium in suburbio Lingonum, 682 Laudunum uenit, ibid. Cenobium Lauduni construit, 683. Trecente ibidem nonne, ibid. In coquina et aliis monasticis officiis uicissim suis hebdomadibus abbatissa ministrabat, 685. Obitus, 22 Septemb. 686.
    Salastutie symbolum, 59.
    Samech, firmamentum, 218. Et adiutorium, 250. Et audit. 255.
    Samson archiepiscopus Remensis, 551.
    Sancti in aduersis et prosperis non mutantur, 13. Sancti montes dicuntur, 46. Sanctorum lapsus quid prosint considerantibus, ibid. Sancti cur se despiciant, 63. Gratias habent speciales, 69. Quare dura sustinent, 361. Sanctus quis consensus, 330. Gestis falsis, aut male conditis sancti contumelia afficiuntur, ibid. Quorumdam, qui ut sancti coluntur, caute gesta sunt discutienda, ibid. Antequam quis inuocetur, de ipsius debet constare sanctitate, ibid. Ecclesie prelatorum est, ut debite populus sanctorum cultui intendat, inuigilare, ibid. Signa exteriora haud sanctitatis indicia, 331. uera sanctorum acta decori Deo, falsa dedecori uertuntur, 333. Puer uelut sanctus imprudenter colitur, 334. Tabulis ecclesiasticis quinam ascribendi, ibid. Sanctos quosdam celebriores, quam reipsa erant, sibi patronos constituere quedam Ecclesie, 334. Sanctorum corpora num loculis aureis uel argenteis sint inferenda, 336, 337. Sanctorum corpora e tumulis non eruenda, 337. Quare, ibid. et 338 Qui aliquem ut sanctum, licet talis non sit, inuocat, fructum tamen percipit orationis, ibid. Reliquie Laudun. Ecclesie ad corrogandam pecuniam circumferuntur, 512. Camisia et capilli B. uirginis, et spongia ori Saluatoris illata, ibid.
    Sanguinem humanum fundere quid sit moraliter, 50. Sanguis peccatum significat, 235.
    Sapientia septem columnis carismatum domum Dei consummat, 695.---Sapientia lux 12. B. Que uera, 14. Pudica, pacifica, modesta, suadibilis, ibid. Sapientie effectus, ibid. Bifarie sapientia, ibid. Noxia sapientia, 14. Sapientia pertinet ad uitam, 16. Sapientia quid, 18. Sapientie qui student uolatilia sunt, ibid. Sapientia tripliciter dicitur, 26. Sapientia a Deo nobis data silentio conseruatur, 114.
    Schismaticus quis, 329.
    Schole restituuntur, 579. Schole Beccenses, ibid. Schole Laudun., ibid. Schole S. uictoris Paris, ibid.
    Scientia qui male utitur, cui comparandus, 3. Scientie aque in Scripturis uocantur, 13 et 18. Scientia diuina, ibid. Secularis, ibid Diabolica, 14. Scientia sequitur timorem pietatemque, 16. Scientia ad doctrinam, ibid. Scientia quid, 18. Scientia mali necessaria ad bene uiuendum, 30. Charitate conditur ne inflet, 286. Scientiis adipiscendis qui incumbunt, et culpatam uitam agunt, eos imitantur qui manna in crastinum colligebant, 644.
    Scriptorium, locus in quo monachi simul scribebant componebantque, 614.
    Scripturis sacris exponendis quatuor adhibende regule, 4. Earumdem exponendarum modus, 6 et seq. Moralitates quomodo eliciantur, ibid. Uniuerse Scripture intelligentiam habet nemo, 16. Quam noxium lectioni diuine non incumbere, 18. Ex S. Scriptura uera contemplatio hauritur, 18. Sacra Scriptura cibus noster, 61. Moneta publica et probata 90. Eius puritas per seipsam eminet. ibid. Arca dicitur, 206. Ad reseranda mysteria Scripture opus est diuino, arbitrii non est, lumine, 217. Scripture intelligentia humani, 361. Humiliori stylo explicande, 367 et 368. Qua ratione elucidande, 477. In Scripturis multa ponuntur ut sunt in opinione, 234.
    Scrophe siue strume quid, 563. Id morbi genus curat rex Francorum, ibid. 331.
    Sebroim, capra, uel damula, uel statio in mari, 59.
    Segor uetula, uel meridiana, 57; uel parua, 27. B. Seguinus abbas Case-Dei, et S. Nicasii Remensis 637 et 638.
    Seir, pilosus uel hircus dicitur, 60, 130, 273.
    Semel in Scripturis pro eo quod est incommutabiliter, 72.
     Semen nostrum opera nostra, 16. Semina uitiorum natura nostra in se portat, 60.
    Senarius numerus quid tropologice, 41.
    Senlengensis episcopatus ad Cicestrum translatus, 56.
    Sensualitas uix leuatur ab imis, 64. Sensualitatem sequens homo, similis est brutis, 643.
    Sensus reprobus, quid efficiat, 10. Consuetudo peccandi perducit ad reprobum sensum, ibid. Reprobus sensus ebrium mortuumque efficit, 10. Nox est, 13.
    Sententiam quomodo mutauit Deus, 275, 276.
    Sepulcra non aperienda, nedum confringenda, 337. Quomodo plexi sunt qui corpora SS. Pauli et Laurentii inspexere, ibid., 44---S. Sepulcri de uillaribus Prioratus fundatio, 603.
    Sermo quo ordine fieri debeat 2. Sermo trepide languideque prolatus nulli placet, 3. Prolixior tedium generat, 4. Breuis delectat, ibid. De moribus quam utilis, ibid.
    Serui uitia sunt, quare, 261. Seruorum faciendorum ritus, 588.
    Sibila uxor Ingelranni de Fera, 558.
    Sigebertus Gemblacensis obiit anno millesimo centesimo decimo tertio, 478.
    Sigifridus prior S. Nicolai, siue abbas S. uincentii, 282.
    Signa non eorum quorum ministerio fiunt, sed aliorum aliquando utilitati inseruiunt, 331.
    Silere pro quiescere et non resistere, 71.
    Simeon audiuit Dominus, uel audiens tristitiam, 117.---Simeon Maubaillard, 616.---S. Simeonis portus 412.---Simon de Balgenciaco ecclesiam Boni-Nuntii Maiori Monasterio tradit, 590.---Simon ex abbate Maioris Mon. episcop. Carnotens. 593.---Simon episcop. Nouiom., 627.
    Simonis comitis Crespeiensis acta breuiter perstringuntur, 464, 596. Transfert corpus patris sui in monasterium S. Arnulfi Crespeiensis, ibid. Bona confert eidem monasterio, ibid. Hoc ipsum monast. Cluniacensibus possidendum dedit, ibid. Simonis epistola ea de re ad S. Hugonem, ibid. Eiusdem genealogia, 597. uita B. Simonis, 671. Rome a summo pontif. absoluitur, 673. Partem penitentie Simoni indicte sibi retinuit, et aliam aliis quibusdam religiosis distribuit, ibid. Matrimonium contrahit, ibid. Sponsa monitis B. Simonis obtemperans, ipsa nocte nuptiarum aufugit, et habitum monast. sumpsit, ibid. Rex Anglorum Simoni filiam offert in matrimonium, 674. Fit monachus, 465, seu 467, 674. In hoc statu quid egit, ibid. et seq. Eremum petiit, 675. Eleemosynarum eius specimen insigne, ibid. In Gallias, rogante S. Hugone Cluniac. ad regem profectus, 676. Romam, iubente summo pontif. petiuit, ibid. Plures eius predicationibus conuertuntur, 677. Obitus Rome, 30. Septemb. 677. Funeratur cum summis pontif. ibid. Apostolicam duxit uitam, ibid. Ad construendum eius sepulcrum pecunias mittit regina Anglorum, ibid. Inter apostolos in celis, 678.
    Simon episcop. Nouiom. germanus Radulphi uermand. 551.---Simon ex monacho S. Nicasii abbas S. Nicolai in Sylua, 551.
    Simplicitas pro fatuitate poni solet, 79.
    Sodoma, similitudo eorum, uel pessimus coram Domino, 57. Et muta, 59. Et pecus silens, 62. Et cecitas, 71.
    Sol mystice tentationis estus, 151. In solitudine est, qui sine Deo est, 60.
    Sortilegia. Ad sortilegia neminem admittit Satan, nisi Christiane religioni abrenuntiet, 486.
    Spem quid commendet, 68. Spes nulla, ubi nulla merita, 287.---Spes in Deum quantum ualeat in penitente, 332.
    Spinetense monasterium, 55.
    Spirituales uiros superbia, inuidia, inanis gloria insectantur, 106.
    Spiritus pro superbia, 163.---Spiritu et corpore ad quid homo constat, 3, 12.---Spiritus sanctus uinum, 264. Patrem Filiumque amore coniungit. Deoque homines, ibid. Est uirtus Patris et Filii, 280. Spiritus principalis Deus Pater. 339. Sriritus sanctus a Patre et Filio procedit, 69. A Filio mittitur, ibid. Quare Filius non appellatur, ibid.
    Stadium quid, 644.
    Stephanus de Conty, Corbeie monachus, Historiam regum Franc. scripsit, 563.---Stephanus le Gris, 618.---Stephanus Carnotensis, 442.---Stephanus comes Blesensis expeditionem Ierosol. aggreditur, 384. Quid dum Antiochena urbs obsideretur, gesserit, 415. Laudatur, ibid.
    Studia litterarum reflorescunt, 579.---Studio improbiori oppressus animus hebetatur, 461.
    Subsistentia substantie origo, 339.
    Sudarium Domini in ecclesia S. Cornelii Compendiensi, 676.
    Suggerius prior Flauiacensis, 481.
    Sulpitius Roberti de Rupibus Corbonis in extremis agens fit monachus, 590.
     Superbia cecitatem reprobi sensus affert, 83. Non fert rectam intentionem, ibid. Superba cogitatio non agnoscit reatum suum, ibid.
    Superbi per exteriora effluunt, 78. Superbos aperte uitia impetunt, 175 Arrogantes quid soleant, 293. Eorum proprietates, ibid.
    Superior. u. Prelatus.
    Supplumbo quid significat, 506.

T
    Tabula conuocantur seu excitantur a somno monachi, 614.---Tabulis cereis, dum antiqui scriptores opus aliquod edebant, primum exarabant, 613.
    Tancredus Bemundi nepos, 386.
    Telionensis monasterii constructio, 550.
    Templum Ierosolymitanum quale Guiberti tempore, 432.
    Tentationes uerti in exitium quare non permittit Deus, 578. Tentationibus resisti non potest nisi gratia Dei, 698. Tentationis tempore, quid agendum, 5. Tentationum utilitates, 6. Tentationibus percuti permittit Deus hominem, 13. Tentatio pro probatione, 84. Inter tentationes nemo subsistit, nisi gratia Conditoris assidue iuuetur, 190. Tentationis imbecillitas, 198. Tentatus quid cogitare debet ne in peccatum corruat, 7. Quomodo et ad quid nos tentat Deus, 13. Tentationum conflictus, 312.
    Terra et celum quid moraliter, 9 et seq. Item, terra, 19. Pro firmitate ponitur, 113. Terra Domini corpus rationi subiectum, 206. Terra nostra, caro nostra, 225. Ob terrena acquirenda homines diuersos labores sustinent, 360.
    Testis plus est quam testimonium, 125.
    Teudegaldus Laudunensis uir pessimus, 506. Furcis infertur, 515.
    Theobaldus Campanie comes, 549 et 551.
    Theobaldus comes de Risnel, 529.
    Theobaldus Lotharingie dux, hominium facit abbati S. Nicasii, 640.---Theodebaldi  mira conuersatio, 464, 586.
    Theodeberta, siue Soiburga ab igne per B. uirginem liberata, 302 et 464.
    Theodericus abbas S. Eligii Nouiom. 551, 628.---Theodoricus ex monacho S. Nicolai episcop. Ambian. 555.---Theodoricus de Auesnis, 529. Cenobium de Lesciis fundauit, ibid. Illuc secessit et uitam transegit, ibid.
    Theraphim quid sit, 191.
    Thomas Codiciacensis, 509 et 515, 516.---Aliquando proba opera demonstrauit, 658. Excommunicatur, 660. Finis funestus, ibid.---Thomas de Marla, 629.
    Thronus Salomonis B. uirgo, 289.
    Timor Dei lux et sapientia, 12. Quid boni, expulsis peccatis, pariat in anima, ibid. Timor pietasque generant scientiam, 16. Timor Dei, porta ad Deum, et ad ciuitatem cordis, 89 et seq. Timor seruilis et humanus sepius ad peccatum prouocat, 12. Timor, presumptionis adiutorium, ibid. Timor primus dies, pietas secundus, 14. Timor et amor due ale ad eterna querenda, 45. Timor humanus aliquando petulantes motus cercet, 73. Timor, domus Dei stabiliende radix, 133. Timor Domini parat uiam aliis uirtutibus, 644.
    Tornacensis Ecclesia post quadringentos annos proprio pastore fruitur, 552.
    Tractus Sabbato Paschali quare post Alleluia cantatur, 15.
    Tribulationes quare a Deo immittuntur, 13. u. Aduersitas, Afflictio.
    Trinitates conscientie quatuor, 113. Trinitas in Deo, 279, Trinitas naturalis que, 643. SS. Trinitatis monasterium in Eboracensi ciuitate fundatur, 590. SS. Trinitatis monasterium Cadomi, 815.---Trinitatis similitudinem seruans humana anima, triplici consistit natura, 643.
    Tristitia, peccatum, 308.
    Triticum pro doctrina, 203.
    Trudenes, truands, quid, 441.
    Turcorum imperium, 374. Turci dum prelium committunt, uociferantur, 391. Dimicantes quid soleant, 419. De insepultis cadaueribus quantum crucientur, 441.

U
    Ubera duo quid mystice significent, 81.
    Ulgerius Andegauens, episcopus, 590.
    Ulianus  proto-abbas Sancti Quintini de Monte, 618.
    Umbilicus Saluatoris, 338. Umbilicum in terris Christus non reliquit, 575, 351.
    Una apud Deum, fiunt diuersa per humane peruersitatis propositum, 480.
     Urbanus II papa laudibus attollitur, 376. Claro germine ortus, ibid. Prior antea Cluniaci, ibid. Clarus miraculis, ibid. Conuocat concil. Claromonti, 377. Facundus fuit, ibid. Scientia litterarum excultus, ibid. Strenue Philippum regem Francorum a piorum cetu eiecit, ibid. Eiusdem Urbani oratio habita in concilio, ibid. Ierosolymitanam expeditionem suadet, 378. In Maiori Monast. Turonis exhortationem facit, 588. Dedicat ecclesiam eiusdem monast., ibid. Epitaphium composuit B. Simonis Crespeiensis, 678.
    Uter tropologice temperantia, 81.
    Uterus tropologice rationalitas, 64.
    Uticense monasterium. u. S. Ebrulfi.
    Uxores plures permisit Deus in ueteri Testamento, 275.
    Uxores ducere sacerdotibus non licet, 372. u. Presbyter.
    Uxoris unius uir quo modo intelligitur, ibid.

u
    ualarici  caput, 535. S. ualarici monachos haud supposititia priuilegia synodo Remensi obtulisse probatur, 568. Remis non celeberrimum fuisse conuentum, sicut asserit Nicolaus, demonstratur, ibid. Nusquam fuisse priuilegiorum fraudem detectam hoc in conuentu, ibid. Priuilegia S. ualerici haud a Paschali pontifice abrogata, 570. Alexandri pape III sententia decretoria, confirmans eadem priuilegia, 571.
    ualerannus. u. Galerannus.
    uau, ipse, 244 Possessio, 248. Ille, 253.
    uendolio  S. Ioannis Bap. prioratus, 650.
    uerba pro nugis et fabulis, 221. Ex uerbis prauis sequuntur opera crudelia, 192.
    uerecundia ante utilis, noxia post peccatum, 468.
    ueritas quid, 192.
    Â»uermis eorum non moritur,Â« qui intelligitur, 365. Quid uermis spiritualis, ibid.
    uerziliacensis monasterii fundationis tabule, 653. Romano Pontifici subiicitur, 655 et 656, 657. Fundationis confirmatio a Nicolao papa, et Carolo Caluo, 655 et 657. Amandatis monialibus successere monachi, 658. Qui canonici seculares fiunt, ibid.
    uespere quid moraliter, 13.
    uestium dissolutiones, 468.
    uetus Testamentum. In ueteri Testamento temporalia tantum Deus promittebat, 276.
    uia Dei expeditio Ierosolymitana appellatur, 379.
    uictima holocausti tropologice mens pura, 86.
    uincentii  os gutturis, et pars brachii in cenobio San-uincentiano Laud. asseruantur, 651.
    uincentii  Laudunens. Historie summarium, 648. Clerici uariis temporibus incoluerunt, ibid. Charta Roriconis episcopi de restitutione monachorum, 649. Adelmus episcop. instituerat antea duodecim canonicos, ibid. Ecclesia S. uincentii sepultura episcoporum, nobilium, etc. ibid. Secunda sedes Laudunens. diecesis, et prima filia, 649, 650. Ibi ad tutelam urbis constituitur monastica regula, ibid. Abbatum elenchus, 650.---S. uincentii Laudunen. ecclesie statio, 505.
    uinum damnatorum uoluptates, 228. uinum, uirginitas Deum letificans, 264. uinum Spiritus sancti, ibid.
    uirginitas uirtus plus quam naturalis, 68. uirginitas bonum, amissio eius malum, 264. uirginitate nil suauius, ibid. uirginitatis contemptum habent uoluptates, ibid. uirginitas uinum letificans Deum, ibid. Nil Deo gratius, ibid. De uirginitate opusculum Guiberti, 311. u. etiam Castitas. uirgo mystice ueritas, que ex Deo est, 96. uirginem potuisse parere probatur, 265, 266.
    uirgultum quid tropologice significet, 25 et seq.
    uiri famosi quinam sint tropologice, 39.
    uirtutis amore quo quis amplius estuat, eo de se submissius sentit, 293. uirtus insensata nec dici nec potest esse, 294. uirtus quid Deo simile, 312. Deus ignis, uirtutes igniculi, ibid. uirtus qua intentione exercenda, 322. uirtus recentium quare antiquorum est anteponenda, 369. Ad uirtutes discendas que requirantur, 5. De illis optime eloquitur qui prius eisdem acquirendis studuit, 6. Iisdem comparandis theoria minime, sed labor improbus requiritur, 2. uirtus dies appellatur, 17. Omni uirtutum genere preditus, ut apostolici uiri, est annus, seu habet annum, ibid. uirtus nostra comparatione minimi luminis Dei, uel etiam perminimi angeli, quam nil est, 45. uirtus nulla sine bona uoluntate, 69. uirtutis odore delectatur Deus, 263. Nihil fere est uirtutis in homine, quod non aliquando labefactetur, 84. uirtutes et uitia quare sunt fratres, 14. uirtus omnis tentationum tolerantia commendatur, 108. uirtutes uocantur celi, 190. uirtutes sunt arma lucis, 644. Quare arma, quare lux, ibid. Clauis uirtutum pelluntur  claui uitiorum, 644. uirtutes sponsalia Ecclesie sponse Christi, 691.
    uisiones non eorum qui eas habent, sed aliquando aliorum inseruiunt utilitati, 331. uisiones in S. Scriptura menti quid ingerunt, 359.
    uisitatio aliquando pro punitione, 216.
    uite instituende modus, 13. uita presens uespere, mane futura, ibid. uita presens tempus et seculum uocatur, 17. uite spiritualis status diuersi, 49 et seq. Ardua uite instituta refugienti permittitur consectari mediocria, 75. uite seu gesta sanctorum falsitatibus et neuis aspersa non ferenda, 330.---uite sue gesta nonnulli celebres uiri conscripsere, 578.
    uitia. De uitiorum natura ac fuga concionatoribus disserendum, 5. Quam utile sit eorumdem notitiam adipisci, ibid. et seq. Ad uitia euellenda que requiruntur, 5. uitiorum incentiua sanctis tristitiam pariunt, 20. Plurimi corporalia, pauci spiritualia uitia exhorrent, 74. Nisi uitia rescindantur, Deus non potest habitare in nobis, 76. Quid nos impellat ad inquirenda aliorum uitia, 131. uitiorum claui pelluntur clauis uirtutum, 644.
    uitonus  ulceratas manus sanat monacho, 524.
    uiuere innoxie sibi ipsi non sufficit, 70.
    uolatilia. Per uolatilia intelligitur contemplatiua excellentia, 43.
    uolucres, spiritualis subtilitas, 49.
    uoluntate bona nil felicius, 3. uoluntas luminare minus, 17. Lune comparatur, ibid. uoluntas quid, 26. Semen et origo boni operis, 43. Duplex, carnalis et spiritualis, 65. uoluntas uictis uitiis a Deo uisitatur, 80. uoluntas nostra, uxor nostra, 194. uoluntas hominis quid possit. u. Gratia.
     uoluptatis terrene consuetudo excecat, 7. Que mala uoluptatibus irretitos maneant, 7 et seq. 323. uoluptas tanquam apis mel in ore, sed aculeum in cauda, 8. uoluptates aque uocantur, 11. In uoluptatibus et deliciis educati, quid sit miseria, et in squaloribus ac spurcitia, quid sit felicitas; nesciunt, 12. uoluptatis locus Deus, 27. uoluptas in regnis uitiorum dominatur, 59. In regibus precellit, ibid. Omnis actio intendit aliquam uoluptatem, 107. uoluptatum appetentia plena anxietatis, 253. uoluptates uirginitatis contemptum habent, 264.
    uoluptuosi quomodo contineri possit non capiunt, 311. Habent nunc tempus suum, 378.
    uota. u. Consilia euangelica.
    uulnerum cicatrices quare Christus apostolis ostendit, 356. Num in die iudicii parebunt, ibid. 577. Quare remanserunt, 578.
    uultures absque concubitu generant, 325.

W
    Walbertus  seu Waldebertus abbas Lexouiensis sanctitate et doctrina insignis, 681. Concionibus celebris, 682.
    Walfridus abbas Teloniensis, 550.
    Walterus de Aath, 529.
    Wiscardus Normannus, 386.

Z
    Zabulon, fluxus noctis, uel habitaculum fortitudinis, 119. uel iusiurandum eius, 174.
    Zain, alimentum, 249. Et alimentum mundi, 258.
    Zai, duc te, 253.
    Zomzommim, hec aqua, 60.







ORDO RERUM QUAE IN HOC TOMO CONTINENTUR.


uENERABILIS GUIBERTUS, ABBAS S. MARIAE DE NOuIGENTO.

    Prolegomena. 9
    LIBER QUO ORDINE SERMO FIERI DEBEAT. 21
    MORALIA IN GENESIN. 31
    TROPOLOGIAE IN OSEE ET AMOS, AC LAMENTATIONES IEREMIAE. 337
    Proemium. 337
    LIBER PRIMUS.---Tropologie in Osee. 341
    LIBER SECUNDUS.---Tropolog. in Osee continuatio. 365
    LIBER TERTIUS.---Tropolog. in Osee continuatio. 391
    LIBER QUARTUS.---Tropologie in Amos prophetam. 415
    LIBER QUINTUS.---Tropologie in Lamentationes Ieremie. 451
    Epilogus. 481
    DE INCARNATIONE CONTRA IUDAEOS. 489
    Epistola nuncupatoria. 489
    LIBER PRIMUS.---De conceptione Filii Dei intra uirginem. 489
    LIBER SECUNDUS.---Deus omnia hominis susceperit, an non? 499
    LIBER TERTIUS.---De humana in terris Christi conuersatione. 505
    DE BUCCELLA IUDAE DATA, ET DE uERITATE DOMINICI CORPORIS. 527
     LIBER DE LAUDE S. MARIAE. 537
    OPUSCULUM DE uIRGINITATE. 579
    DE PIGNORIBUS SANCTORUM. 607
    Epistola nuncupatoria. 607
    LIBER PRIMUS.---De Sanctis et eorum pignoribus. 611
    LIBER SECUNDUS.---De corpore Domini bipertito, principali scilicet ac mystico. 629
    LIBER TERTIUS.---Contra San-Medardenses qui dentem Saluatoris se habere asserunt. 649
    LIBER QUARTUS.---De interiori mundo. 665
    GESTA DEI PER FRANCOS. 679
    DE uITA SUA. 837
    LIBER PRIMUS.---In quo potissimum de ipsius uita agitur. 837
    LIBER SECUNDUS.---Initia et progressus abbatie B. Marie de Nouigento referuntur. 893
    LIBER TERTIUS.---Quomodo Galdricus, episcopus Laudunensis, excarnificatus fuerit, atque ecclesia et uniuersa pene ciuitas conflagrarit, 907.
    APPENDIX AD LIB. III GUIBERTI DE uITA SUA.---Hermannus monachus, de miraculis B. Marie Laudunensis et de gestis Bartholomei et Norberti episcoporum. 960
    Ad Guiberti opera domni Luce d'Achery note et obseruationes. 1017
    APPENDIX ad Opera Guiberti. 1203
    INDEX RERUM ET uERBORUM. 1237




 FINIS TOMI CENTESIMI QUINQUAGESIMI SEXTI.

