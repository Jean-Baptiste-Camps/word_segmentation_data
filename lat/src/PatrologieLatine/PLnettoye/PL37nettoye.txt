
PATROLOGIAE TOMUS XXXuII.

S. AURELII AUGUSTINI

TOMUS QUARTUS .


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Uccurante I.P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XXXuII.


S. AURELII AUGUSTINI



TOMUS QUARTUS .


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS QUARTUS. Pars altera.
16 uOL. PRIX: 86 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


CONTENTA IN QUARTO TOMO.

ENARRATIONES IN PSALMOS.




Main uolume text




[OPERA OMNIA AUGUSTINI HIPPONENSIS.]





[ENARRATIONES IN PSALMOS.]



IN PSALMUM LXXX ENARRATIO.



SERMO  .

1. [uers. 1.] Loqui ad uos de presenti psalmo suscepimus: adiuuet uocem nostram quies uestra [1 1Kb] ; etenim aliquanto est obtunsior: dabit ei uires intentio audientium, et adiutorium iubentis ut loquar. Titulum habet psalmus iste: In finem pro torcularibus, quinta sabbati, Psalmus ipsi Asaph. In unum titulum multa sunt congesta mysteria; ita tamen ut limen Psalmi indicet interiora. Cum de torcularibus locuturi sumus, nemo uestrum aliquid exspectet nos dicturos esse de lacu, de prelo, de fiscinis; quia nec ipse psalmus hoc habet, et ideo magis indicat mysterium. Nam et si aliquid tale Psalmi textus contineret, non deesset qui putaret ad litteram esse accipienda torcularia, nec aliquid illic amplius requirendum, nec mystice aliquid positum, et sacrate significatum; sed diceret: Simpliciter Psalmus de torcularibus loquitur, et tu mihi nescio quid aliud suspicaris. Nihil hic tale audistis, cum legeretur. Ergo accipite torcularia mysterium [2 1Kb] Ecclesie, quod nunc agitur. In torcularibus animaduertimus quedam tria: pressuram, et de pressura quedam duo; unum recondendum, alterum proiiciendum. Fit ergo in torculari conculcatio, tribulatio, pondus: et in his oleum eliquatur occulte in gemellarium; amurca publice per plateas currit. Intendite ad magnum hoc spectaculum. Non enim desinit Deus edere [3 1Kb] nobis quod cum magno gaudio spectemus: aut circi insania huic spectaculo comparanda est? Illa ad amurcam pertinet, hoc ad oleum. Quando ergo auditis contumaciter garrire blasphemos, et dicere, abundare pressuras temporibus christianis; scitis enim quia hoc amant dicere: et uetus quidem, sed a temporibus christianis cepit prouerbium, Non pluit Deus, duc ad Christianos. Quanquam priores ista dixerunt. Isti autem modo dicunt et quia pluit Deus, Duc ad Christianos: non pluit Deus, non seminamus; pluit Deus, non trituramus [4 2Kb] . Et inde uolunt superbire,  unde deberent amplius supplicare; eligentes blasphemare quam orare. Cum ergo ista commemorant, cum ista iactant, cum ista dicunt, et contumaciter dicunt, non cum timore, sed cum elatione; non uos perturbent. Puta enim quia pressure abundant, tu oleum esto. Nigra tenebris ignorantie amurca insultet, et illa tanquam per plateas proiecta publice insultet: tu apud te in corde tuo, ubi qui uidet in occulto reddet tibi , liquare in gemellarium. Oliua in arbore quibusdam quidem tempestatibus agitatur, non tamen pressuris torcularis atteritur; ideo utrumque simul pendet ex arbore, et quod proiiciendum est, et quod recondendum est: at ubi ad torcular et pressuras uentum fuerit, utrumque discernitur, dirimitur; et aliud appetitur, aliud respuitur. uultis nosse uim torcularium istorum? Ut unum aliquid dicam, unde et ipsi murmurant qui ea faciunt: Quante, inquiunt, rapine temporibus nostris, quante pressure innocentium, quante exspoliationes rerum alienarum! Ita sane in amurcam attendis, quia rapiuntur res aliene; in oleum non attendis, quia pauperibus donantur et proprie. Non habebat antiquitas tales raptores rerum alienarum; sed non habebat antiquitas tales donatores rerum suarum. Aliquanto esto curiosior in torculari; noli hoc solum uidere quod publice fluit: est aliquid quod querendo inuenias. Discute, audi, cognosce quam multi faciunt quod ex ore Domini cum audisset unus diues, tristis abscessit. Ex Euangelio multi audiunt, uade, uende omnia que possides, et da pauperibus, et habebis thesaurum in celis; et ueni, sequere me : non attendis quam multi id faciunt? Pauci, inquiunt, sunt. Ipsi tamen pauci oleum sunt; et qui bene utuntur his rebus quas possident, ad oleum pertinent: adiunge omnia, et uidebis patrisfamilias tui plenas apothecas. uides raptorem qualem nunquam uidisti; uide contemptorem rerum suarum qualem nunquam uidisti. Lauda torcularia, impletur prophetia de Apocalypsi: Iustus iustior fiat, et sordidus sordescat adhuc . Ecce torcularia in hac sententia: Iustus iustior fiat, et sordidus sordescat adhuc.

2. Quare et quinta sabbati? quid est hoc? Recurramus ad prima opera Dei, ne forte ibi aliquid inueniamus quo et sacramentum intelligamus. Sabbatum enim septimus dies est quo requieuit Deus ab omnibus operibus suis , magnum intimans mysterium quietis nostre future ab omnibus operibus nostris. Prima sabbati dicitur primus dies, quem dominicum etiam nominamus: secunda sabbati, secundus dies; tertia sabbati, tertius dies; quarta sabbati, quartus; quinta ergo sabbati, quintus a dominico die: post quem sexta sabbati, sextus dies; et ipsum sabbatum, septimus dies. uidete itaque quibus loquatur hic psalmus: uidetur enim mihi quoniam baptizatis  loquitur. Quinto enim die Deus ex aquis creauit animalia; quinto die, id est, quinta sabbati dixit Deus: Producant aque reptilia animarum uiuarum . uidete ergo uos, in quibus iam produxerunt aque reptilia animarum uiuarum. uos enim ad torcularia pertinetis; et in uobis quos produxerunt aque, aliud eliquatur, aliud proiicitur. Sunt enim multi non digne uiuentes Baptismo quod perceperunt: quam multi enim baptizati hodie circum implere, quam istam basilicam maluerunt! quam multi baptizati, aut casas in uicis faciunt, aut non fieri conqueruntur! Psalmus autem iste pro torcularibus et quinta sabbati, in pressura discretionis, et in sacramento Baptismi, cantatur ipsi Asaph. Asaph homo quidam fuit hoc nomine appellatus, sicut Idithun, sicut Core, sicut alia nomina que inuenimus in titulis Psalmorum: interpretatio tamen nominis mysterium intimat occulte ueritatis. Asaph quippe latine dicitur Congregatio. Ergo pro torcularibus, quinta sabbati, cantatur ipsi Asaph; id est, pro pressura discernente, baptizatis ex aqua renatis, cantatur Psalmus dominice congregationi. Titulum in limine legimus, et in his prelis [1 1Kb] quid sibi uelit, intelleximus: iam si placet etiam ipsam domum operis, id est, ipsius torcularis interiora uideamus. Intremus, inspiciamus, gaudeamus, timeamus, appetamus, fugiamus. Omnia enim hec inuenturi estis in hac interiore domo, id est, in textu ipsius psalmi, cum legere, et adiuuante Domino, quod donauerit loqui ceperimus.

3. [uers. 2.] Ecce uos, o Asaph, congregatio Domini, Exsultate Deo adiutori nostro. uos qui congregati estis hodie, uos hodie Asaph Domini, si quidem uobis canitur Psalmus, ipsi Asaph, Exsultate Deo adiutori nostro. Exsultant alii circo, uos Deo: exsultant alii deceptori suo; exsultate uos adiutori uestro: exsultant alii Deo suo uentri suo; exsultate uos Deo uestro adiutori uestro. Iubilate Deo Iacob: quia et uos pertinetis ad Iacob; imo uos estis Iacob, minor populus cui seruit maior . Iubilate Deo Iacob. Quidquid uerbis explicare non poteritis, non ideo tamen ab exsultatione cessetis: quod poteritis explicare, clamate; quod non potestis, iubilate. Etenim ex abundantia gaudiorum, cui uerba sufficere non possunt, in iubilationem solet erumpere: Iubilate Deo Iacob.

4. [uers. 3.] Accipite psalmum, et date tympanum. Et accipite, et date. Quid accipite? quid date? Accipite psalmum, et date tympanum. Dicit quodam loco apostolus Paulus, reprehendens et dolens, quod nemo illi communicauerit in ratione dati et accepti . Quid est, in ratione dati et accepti, nisi quod alio loco aperte exposuit: Si nos uobis spiritualia seminauimus, magnum est si nos uestra carnalia metamus ? Et uerum est quod tympanum quod de corio fit, ad carnem pertinet. Psalmus ergo spiritualis est, tympanum carnale. Ergo plebs Dei, congregatio Dei, accipite psalmum, et date tympanum: accipite spiritualia, et date carnalia. Hoc est quod uos  et ad illam mensam beati Martyris  exhortati sumus, ut accipientes spiritualia, daretis carnalia. Hec enim que exstruuntur ad tempus, ad recipienda corpora uel uiuorum uel mortuorum necessaria sunt, sed tempore pretereunti. Numquid post iudicium Dei istas fabricas in celum leuabimus? Sine his tamen hoc tempore agere que ad possidendum celum pertinent non poterimus. Si ergo auidi estis in spiritualibus accipiendis, deuoti estote in carnalibus erogandis. Accipite psalmum, et date tympanum: accipite [1 1Kb] uocem nostram, reddite manus uestras.

5. Psalterium iucundum cum cithara. Memini nos aliquando differentiam psalterii et cithare intimasse Charitati uestre: studiosi qui meminerunt, recognoscant; qui uel non audierunt, uel non meminerunt, discant. Istorum duorum organorum musicorum, et psalterii et cithare hec differentia est, quod psalterium lignum illud concauum, unde canore chorde redduntur, in superiore parte habet; deorsum feriuntur chorde, ut desuper sonent: in cithara uero hec eadem concauitas ligni partem inferiorem tenet; tanquam illud sit de celo, hoc de terra. Celestis enim est predicatio uerbi Dei; sed si exspectamus celestia, non simus pigri ad operanda terrena; quia psalterium iucundum, sed cum cithara. Hoc alio modo dictum est quod supra, Accipite psalmum, et date tympanum: hic pro psalmo psalterium, pro tympano cithara posita est. Hoc tamen admoniti sumus, ut predicationi uerbi Dei corporalibus respondeamus operibus.

6. [uers. 4.] Tuba canite. Hoc est, clarius et fidentius predicate; ne terreamini: sicut ait propheta quodam loco, Exclama, et exalta sicut tuba uocem tuam . Tuba canite in initio mensis tube. Preceptum erat ut in initio mensis tuba caneretur; et hoc usque nunc Iudei corporaliter faciunt, spiritualiter non intelligunt. Initium enim mensis, noua luna est; noua luna, noua uita est. Quid est noua luna? Si qua igitur in Christo noua creatura . Quid est, Tuba canite in initio mensis tube  ? Cum tota fiducia nouam uitam predicate; strepitum uite ueteris nolite metuere.

7. [uers. 5.] Quia preceptum ipsi Isrel est, et iudicium Deo Iacob. Ubi preceptum, ibi iudicium. Qui enim in lege peccauerunt, per legem iudicabuntur . Et ipse precepti dator Dominus Christus, uerbum caro factum, In iudicium, inquit, ueri in hunc mundum, ut qui non uident uideant, et qui uident ceci fiant . Quid est, ut qui non uident uideant, qui uident ceci fiant, nisi humiles exaltentur,  superbi deiiciantur? non enim qui uident ceci fiant, sed qui sibi uidere uidentur, de cecitate conuincantur. Hoc agit mysterium torcularis, ut qui non uident uideant, et qui uident ceci fiant.

8. [uers. 6.] Testimonium in Ioseph posuit illud. Eia, fratres, quid est? Ioseph interpretatur Augmentatio. Meministis, nostis Ioseph in Aegyptum uenditum: Christus ad Gentes transiens. Ibi Ioseph post tribulationes exaltatus , et hic Christus post passionem martyrum glorificatus. Ergo ad Ioseph magis Gentes pertinent: et ideo augmentatio; quia multi filii deserte, magis quam eius que habet uirum . Testimonium in Ioseph posuit illud, dum exiret de terra Aegypti. uidete et hic significari quintam sabbati: Quando exiit de terra Aegypti Ioseph, id est, populus multiplicatus per Ioseph, per mare Rubrum traiectus est . Et tunc ergo produxerunt aque reptilia animarum uiuarum. Nihil aliud tunc in figura portendebat transitus populi per mare, nisi transitum fidelium per Baptismum; testis est Apostolus: Nolo enim uos, inquit, ignorare, fratres, quia patres nostri omnes sub nube fuerunt, et omnes per mare transierunt, et omnes in Moysen baptizati sunt in nube et in mari . Nihil ergo aliud significabat transitus per mare, nisi Sacramentum baptizatorum; nichil aliud insequentes Aegyptii, nisi abundantiam preteritorum delictorum. uidetis euidentissima sacramenta: premunt Aegyptii, urgent; instant ergo peccata, sed usque ad aquam. Quid ergo times, qui nondum uenisti, uenire ad baptismum Christi, transire per mare Rubrum? Quid est rubrum? Sanguine Domini consecratum. Quid times uenire? Conscientia forte aliquorum immanium delictorum stimulat, et excruciat in te animum, et dicit tibi tam magnum esse illud quod commisisti, ut desperes tibi dimitti: time ne remaneat aliquid peccatorum, si uixit aliquis Aegyptiorum. Cum autem transieris rubrum mare, cum eductus fueris a delictis tuis in manu potenti et brachio forti , percepturus es mysteria que non noueras; quia et ipse Ioseph, cum exiret de terra Aegypti, linguam quam non nouerat, audiuit. Audies linguam quam non noueras: quam modo audiunt et recognoscunt, testantes et scientes qui norunt. Audies ubi debeas habere cor: quod modo cum dicerem, multi intellexerunt, et acclamauerunt; reliqui muti steterunt, quia nondum linguam quam non nouerant, audierunt. Accelerent ergo, transeant, discant: Linguam quam non nouerat, audiuit.

9. [uers. 7.] Auertit ab oneribus dorsum eius. Quis auertit ab oneribus dorsum eius, nisi ille qui clamauit: uenite ad me omnes qui laboratis et onerati estis ? Alio modo hoc idem significatur. quod faciebat insecutio Aegyptiorum, hoc faciunt sarcine peccatorum. Auertit ab oneribus dorsum eius. Et quasi diceres, Quibus oneribus? Manus eius in cophino seruierunt. Per cophinum significantur opera seruilia. Mundare, stercorare [1 1Kb] , terram portare, cophino fit;  seruilia sunt opera; quia omnis qui facit peccatum seruus est peccati; et si uos Filius liberauerit, tunc uere liberi eritis . Merito et abiecta mundi quasi cophini deputantur: sed et cophinos Deus buccellis impleuit; duodecim cophinos buccellarum impleuit ; quia abiecta huiusmundi elegit, ut confunderet fortia . Sed et quando in cophino seruiebat Ioseph, terram ibi portabat, quia lateres faciebat: Manus eius in cophino seruierunt.

10. [uers. 8.] In tribulatione inuocasti me, et erui te. Recognoscat se unaqueque conscientia christiana, si deuote transierit mare rubrum, si cum fide credendi et obseruandi linguam quam non nouerat, audiuit; recognoscat se in tribulatione exauditam. Ipsa enim magna tribulatio erat, premi sarcinis peccatorum; quantum gaudet releuata conscientia! Ecce baptizatus es; conscientia que heri premebatur, hodie gratulatur. Exauditus es in tribulatione; memento tribulationis tue. Antequam accederes ad aquam, quid sollicitudinis gerebas? quid ieiuniorum exhibebas? quid tribulationum in corde gestabas, orationum internanarum, piarum, deuotarum? Occisi sunt hostes tui, omnia peccata tua deleta sunt: In tribulatione inuocasti me, et erui te.

11. Exaudiui te in abscondito tempestatis: non in tempestate maris, sed in tempestate cordis. Exaudiui te in abscondito tempestatis; probaui te in aqua contradictionis. Reuera, fratres, reuera, qui exauditus est in abscondito tempestatis, debet probari in aqua contradictionis. Cum enim crediderit, cum baptizatus fuerit, cum uiam Dei carpere ceperit, cum in gemellarium eliquari intenderit, et ab amurca publice currente se extraxerit; habebit multos exagitatores, multos insultatores, multos detractores, dehortatores, minantes etiam ubi possunt, deterrentes, deprimentes: hec tota aqua contradictionis est. Puto hodie esse hic sic; arbitror esse hic nonnullos quos amici sui uolebant rapere ad circum, et ad nescio quas hodierne festiuitatis nugas: forte ipsi illos adduxerunt ad ecclesiam. Sed siue ipsi illos adduxerunt, siue ab eis ad circum abduci non potuerunt, in aqua contradictionis probati sunt. Non ergo erubescas predicare quod nosti, defendere et inter blasphemos quod credidisti: si enim exaudiris in abscondito tempestatis, corde creditur ad iustitiam; si probaris in aqua contradictionis, ore confessio fit ad salutem . Quanta est enim ipsa aqua, contradictionis? iam pene siccata est. Senserunt illam maiores nostri, quando uerbo Dei, quando mysterio Christi acriter resistebant gentes; turbabatur aqua aquas enim pro populis aliquando intelligendas euidenter Apocalypsis scriptura demonstrat, ubi aque multe cum uiderentur, et quereretur quid essent, responsum est, Populi sunt . Pertulerunt ergo illi aquam contradictionis, quando fremuerunt gentes, et populi meditati sunt inania; quando astiterunt reges terre, et principes conuenerunt in unum, aduersus Dominum et aduersus Christum  eius . Quando fremuerunt gentes, tunc leo ille uiro forti Samson uenienti ad ducendam de alienigenis uxorem, Christo scilicet descendenti ad habendam Ecclesiam de Gentibus, fremens ibat in obuiam. Sed quid egit? Accepit, tenuit, fregit, dissipauit leonem; factus est in manibus eius uelut hedus caprarum. Quid enim fieret populus fremens, nisi languidus peccator? Occisa autem illa feritate, iam non sic fremit regia potestas, non sic fremit populus Gentium [1 1Kb] in obuiam Christo: imo uero in ipso regno Gentium in uenimus leges pro Ecclesia, tanquam fauum in ore leo nis . Quid ergo iam metuam aquam contradictionis, que prope iam tota siccata est? Illa pene iam silet, si amurca non contradicat. Quantumlibet mali seuiant alieni, o si eos non adiuuent mali nostri! Exaudiui te in abscondito tempestatis, probaui te in aqua contradictionis. Recolitis quid de Christo dictum sit, sic natum eum esse in multorum ruinam, et multorum resurrectionem, et in signum cui contradicetur . Nouimus, uidemus: signum crucis erectum est, et contradictum est ei. Contradictum est glorie crucis; sed titulus erat super crucem, qui non corrumpebatur. Est enim titulus in psalmo: In tituli inscriptionem, ne corrumpas . Signum erat cui contradiceretur: dixerunt enim Iudei, Noli facere, Rex Iudeorum; sed fac quod ipse dixerit regem se esse Iudeorum. uicta est contradictio; responsum est, Quod scripsi, scripsi . Exaudiui te in abscondito tempestatis, probaui te in aqua contradictionis.

12. [uers. 9, 10.] Hoc totum ab initio Psalmi usque ad hunc uersum, de oleo torcularis audiuimus. Quod restat magis dolendum est et cauendum: ad amurcam enim torcularis pertinet usque ad finem; fortasse non frustra et interposito diapsalmate. Sed etiam hoc audire utile est, ut qui se iam in oleo uidet, gaudeat; qui periclitatur ne in amurca currat [2 1Kb] , caueat. Utrumque audi: unum dilige, alterum time. Audi, populus meus, et loquar, et testificabor tibi. Non enim populo alieno, non enim populo non pertinenti ad torcular: Iudicate, inquit, inter me et uineam meam . Audi populus meus, et loquar, et testificabor tibi.

13. Isrel, si me audieris, non erit in te deus recens. Deus recens, est ad tempus factus: Deus autem noster non recens, sed ab eternitate in eternitatem. Et Christus noster recens forte homo, sed sempiternus Deus. Quid enim ante principium? Et utique in principio erat uerbum, et uerbum erat apud Deum, et Deus erat uerbum: et ipse Christus [3 1Kb] noster uerbum caro factum, ut habitaret in nobis . Absit ergo ut sit in aliquo deus recens: deus recens, aut lapis, aut phantasma est. Non est, inquit, lapis: ego argenteum habeo et aureum. Merito ipsa pretiosa uoluit nominare, qui dixit, Idola Gentium argentum et aurum. Magna sunt, quia aurea et argentea sunt; pretiosa sunt; lucida sunt: sed tamen oculos habent, et non  uident . Recentes hi dii. Quid recentius deo ex officina? Licet illos iam uetustos aranearum casses contexerint; qui sempiterni non sunt, recentes sunt: hoc de Paganis. Nescio quis alius, in uanitatem accipiens nomen Domini Dei sui, fecit sibi Christum creaturam, Christum imparem et inequalem generanti; Filium Dei dicens, et Filium Dei negans. Si enim Filius unicus est, hoc quod Pater est, et hoc est ex eternitate: tu autem nescio quid aliud cogitasti in corde tuo; deum recentem posuisti. Fecit sibi alius deum pugnantem contra gentem tenebrarum, timentem ne inuadatur, satagentem ne corrumpatur; ex parte tamen corruptum, ut posset esse totus saluus; sed non totus, quia ex parte corruptus. Manichei ista dicunt; faciunt sibi et isti in corde recentem deum. Non est talis Deus noster, non est talis portio tua Iacob: sed qui fecit celum et terram, ipse est Deus tuus; qui non eget bonis, qui non timet a malis.

14. Multi ergo heretici cum Paganis alios et alios deos sibi ipsi fecerunt, alios et alios deos sibi finxerunt; et eos etiamsi non in templis, tamen quod est peius in suo corde posuerunt, et falsorum ridendorumque simulacrorum templa ipsi facti sunt. Magnum opus est, intus hec idola frangere; et locum Deo uiuenti, non recenti mundare. Omnes enim isti aliud atque aliud sentientes, alios atque alios deos sibi facientes, ipsamque fidem falsitate uariantes, uidentur dissentire; sed omnes a terrenis cogitationibus non recedunt, in terrenis cogitationibus consentiunt sibi: opinio diuersa est, uanitas una est. De illis in alio psalmo dicitur, Ipsi de uanitate in unum : quamuis opinionum uarietate discordent, simili tamen uanitate colligantur. Et nostis quia uanitas retro est, posterior est: ideo ille que retro oblitus, id est uanitatem oblitus, in ea que ante sunt, id est in ueritatem extentus, sequitur ad palmam superne uocationis Dei in Christo Iesu . Ergo in peius sibi isti consentiunt, quamuis dissentire a se inuicem uideantur. Ideo Samson caudas uulpium colligauit . uulpes insidiosos, maximeque hereticos significant; dolosos, fraudulentos, cauernosis anfractibus latentes et decipientes, odore etiam tetro putentes. Contra quem odorem dicit Apostolus: Christi bonus odor sumus [1 1Kb] in omni loco . Iste uulpes significantur in Canticis canticorum, ubi dicitur: Capite nobis uulpes pusillas, exterminantes uineas, latentes in cauernis tortuosis . Capite nobis, conuincite nobis; capis enim eum quem de falsitate conuincis. Contradicentibus denique uulpeculis Domino, et dicentibus, In qua potestate ista facis? Respondete mihi et uos, inquit, unum sermonem: Baptismus Ioannis unde est de celo, an ex hominibus? uulpes autem solent habere tales foueas, ut ex una parte intrent, et ex alia parte exeant: ad utrumque foramen captor uulpium retia posuit. Dicite mihi, de celo est, an ex hominibus? Sentiunt illi eum ex utraque parte tetendisse unde caperet; et aiunt apud se: Si dixerimus, in  quiunt, De celo; dicturus est nobis, Quare ergo non credidistis? ille enim testimonium Christo perhibuit. Si dixerimus, De terra; lapidat nos populus, quia ut prophetam eum habent. Sentientes ergo hac atque hac esse unde caperentur, responderunt, Nescimus. Et Dominus: Nec ego uobis dico in qua potestate ista facio . uos dicitis uos nescire quod scitis; ego uobis non dico quod queritis: quia ex nulla parte exire ausi estis, in uestris tenebris remansistis. Obtemperemus ergo et nos, si possumus, dicenti uerbo Dei Capite nobis uulpes pusillas, exterminantes uineas: uideamus si et nos quasdam uulpeculas capere possumus; proponamus ad foramen utrumque, ut unde uulpes exire uoluerit, capiatur. uerbi gratia, manicheo facienti sibi deum recentem, et in corde suo ponenti quod non est, dicamus et interrogemus eum: Substantia Dei corruptibilis est, an incorruptibilis? Elige quod uis, et exi qua uis, sed non effugies. Si dixeris, Corruptibilis; non a populo, sed a teipso lapidaberis: si autem dixeris incorruptibilem Deum; incorruptibilis quomodo timuit gentem tenebrarum? quid factura erat incorruptibili gens corruptionis? Quid restat nisi ut dicatur, Nescimus? Sed tamen si hoc non dolo, sed ignorantia dicitur, non remaneat in tenebris: ex uulpe fiat ouis, credat inuisibili, incorruptibili soli Deo, non recenti; soli, ab eo quod est solus, non ab eo quod est sol, ne nos ipsi uulpi fugienti aliam cauernam aperuisse uideamur. Quanquam nec nomen solis formidabimus. Est enim in Scripturis nostris: Sol iustitie, et sanitas in pennis eius . Ab estu solis huius umbra appetitur: sub alas autem solis huius ab estu fugitur; sanitas enim in pennis eius. Iste est sol de quo dicturi sunt impii: Ergo errauimus a uia ueritatis, et iustitie lumen non luxit nobis, et sol non est ortus nobis . Dicturi sunt adoratores solis, Sol non ortus est nobis; quia cum adorent solem quem facit oriri super bonos et malos , non est eis ortus sol qui solos illuminat bonos. Faciunt sibi ergo deos recentes quique quales uolunt: quid enim impedit officinam decepti cordis fabricare phantasma quale uoluerit? Sed omnes hi in posterioribus consentiunt, id est, simili uanitate detinentur. Unde Samson noster, qui etiam interpretatur Sol ipsorum, eorum scilicet quibus lucet; non omnium, sicuti est oriens super bonos et malos, sed sol quorumdam, sol iustitie , colligauit, ut dicere ceperam, caudas uulpium, et ibi ignem alligauit; ignem ad incendendum, sed messes alienigenarum. Proinde tales consentientes in posterioribus, tanquam caudis colligati, trahunt ignem corrumpentem; sed non incendunt nostrorum segetes. »Nouit« enim »Dominus qui sunt eius; et recedat ab iniquitate omnis qui inuocat nomen Domini. In magna autem domo non solum sunt uasa aurea et argentea, sed et lignea et fictilia: et alia quidem sunt in honorem, alia uero in contumeliam. Si quis autem mundauerit se ab huiusmodi, erit uas in honorem, utile Domino, ad omne opus bonum paratum« ; et ideo  nec caudas uulpium, nec faces uulpium pertimescet. Sed uideamus de populo isto: Si me audieris, inquit, non erit in te deus recens. Mouet me, quod dixi, in te: non enim dixit, A te, quasi simulacrum forinsecus adhibitum; sed, in te, in corde tuo, in imagine phantasmatis tui, in deceptione erroris tui tecum portabis deum tuum recentem, remanens uetustus. Si ergo me audieris; me, inquit, quia ego sum qui sum ; non erit in te deus recens, nec adorabis deum alienum. Si enim in te non sit, non adorabis deum alienum: Si tu non cogites deum falsum, non adorabis deum fabricatum; non enim erit in te deus recens.

15. [uers. 11.] Ego enim sum. Quid uis adorare quod non est? Ego enim sum Dominus Deus tuus: quia ego sum qui sum. Et ego quidem sum, inquit, qui sum super omnem creaturam: tibi tamen temporaliter quid prestiti? Qui eduxi te de terra Aegypti. Non illi tantum populo dicitur: omnes enim educti sumus de terra Aegypti, omnes per mare Rubrum transiuimus, inimici nostri persequentes nos in aqua perierunt. Non simus ingrati Deo nostro; non obliuiscamur Deum manentem, et fabricemus in nobis deum recentem. Qui eduxi te de terra Aegypti: loquitur Deus. Dilata os tuum, et adimplebo illud. Angustias pateris in te propter deum recentem constitutum in corde tuo; frange uanum simulacrum, deiice de conscientia tua fictum idolum: dilata os tuum, confitendo, amando; et adimplebo illud, quoniam apud me fons uite. .

16. [uers. 12.] Hoc quidem dicit Dominus; sed quid sequitur? Et non obaudiuit populus meus uocem meam. Non enim loqueretur ista, nisi populo suo: scimus enim quia quecumque Lex dicit, his qui in Lege sunt dicit . Et non obaudiuit populus meus uocem meam; et Isrel non intendit mihi. Quis? cui? Isrel mihi. O ingrata anima! per me anima, a me uocata anima, a me in spem reducta, a me a peccatis abluta: Et Isrel non intendit mihi. Baptizantur enim et transeunt per mare Rubrum; sed in uia murmurant, contradicunt, conqueruntur, seditionibus conturbantur, ingrati ei qui liberauit a persequentibus hostibus, qui ducit per siccum, per eremum, cum cibo tamen et potu, cum lumine nocturno et umbraculo diurno: Et Isrel non intendit mihi.

17. [uers. 13.] Et dimisi eos secundum affectiones cordis eorum. Ecce torcular: aperta sunt foramina, currit amurca. Et dimisi eos, non secundum salutem preceptorum meorum; sed, secundum affectiones cordis eorum: donaui eos sibi. Dicit et Apostolus: Tradidit illos Deus in concupiscentias cordis eorum . Dimisi eos secundum affectiones cordis eorum; ibunt in affectionibus suis. Inde est quod horretis: si tamen eliquamini in gemellaria abscondita Domini, si tamen apothecas eius adamastis, inde est quod horretis. Alii defendunt circum, alii amphitheatrum, alii casas in uicis, alii theatra, alii illud, alii illud; alii postremo deos recentes suos: Ibunt in affectionibus suis.

18. [uers. 14, 15.] Si plebs mea audisset me; Isrel  si in uiis meis ambulasset. Dicit enim fortasse iste Isrel, Ecce pecco, manifestum est; eo post affectiones cordis mei: sed quid facio? Diabolus hoc facit, demones hoc faciunt. Quid est diabolus? qui sunt demones? Certe inimici tui. Isrel si in uiis meis ambulasset; in nichilum omnes inimicos eorum humiliassem. Ergo, Si plebs mea, audisset me: quare enim mea, si non audit me? Si plebs mea, audisset me. Quid est, plebs mea? Isrel. Quid est, audisset me? Si in uiis meis ambulasset. Queritur, et gemit sub inimicis: In nichilum inimicos eorum humiliassem, et super tribulentes eos misissem manum meam.

19. [uers. 16.] Nunc uero quid queruntur de inimicis? Ipsi facti sunt peiores inimici. Quomodo enim? quid sequitur? De inimicis querimini; uos quid estis? Inimici Domini mentiti sunt ei. Renuntias? Renuntio: et redit ad quod renuntiat. Utique quibus rebus renuntias, nisi factis malis, factis diabolicis, factis a Deo damnandis; furtis, rapinis, periuriis, homicidiis, adulteriis, sacrilegiis, sacris abominandis, curiositatibus? His omnibus renuntias, et rursus his inflexus superaris. Facta sunt tibi posteriora deteriora prioribus: canis reuersus ad uomitum suum, et sus lota in uolutabris ceni . Inimici Domini mentiti sunt ei. Et quanta patientia Domini! Quare non prosternuntur? quare non trucidantur? quare non terra dehiscente sorbentur? quare non celo flagrante incenduntur? Quia magna patientia Domini. Et erunt impuniti? Absit. Non sibi tantum de Dei misericordia blandiantur, ut sibi eius iniustitiam polliceantur. Ignoras quia Dei patientia ad penitentiam te adducit? Tu autem secundum duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Et si modo non reddit, tunc reddet: si enim modo reddit, ad tempus reddit; non conuerso autem nec correcto, in eternum reddet. uide ergo quia non erunt impuniti; attende quod sequitur: Inimici Domini mentiti sunt ei. Dicturus es, Et quid eis fecit? Non uiuunt? non auras carpunt? non lucem hauriunt? non fontes potant? non fructus terre edunt? Et erit tempus eorum in eternum.

20. Nemo sibi ergo blandiatur, quia quasi ad torcular pertinet: bonum est illi, si ad oleum in torculari pertineat. Non sibi polliceatur unusquisque habens facta nefaria, que regnum Dei non possidebunt, et dicat sibi: Quoniam habeo signum Christi et Sacramenta [1 1Kb] Christi, non delebor in eternum; et si purgor, per ignem saluus ero. Nam quid est quod ait Apostolus de his qui habent fundamentum? Fundamentum aliud nemo potest ponere, preter id quod positum est, quod est Christus iehsu. Quid est, inquiunt, quod sequitur? »Unusquisque autem super fundamentum uideat quid superedificat. Alius enim superedificat aurum, argentum, lapides pretiosos; alius ligna, fenum, stipulam: uniuscuiusque opus quale sit, ignis probabit; dies enim Domini declarabit, quia  in igne reuelabitur. Si cuius opus permanserit quod superedificauit, mercedem accipiet:« hoc est, quia super fundamentum iusta opera edificauit; aurum, argentum, lapides pretiosos. Si autem peccata; lignum, fenum, stipulam: tamen propter fundamentum ipse saluus erit; sic tamen tanquam per ignem . Fratres, nimis timidus esse uolo: melius est enim non uobis dare securitatem malam. Non dabo quod non accipio, timens terreo: securos uos facerem, si securus fierem; ego ignem eternum timeo. Et erit tempus eorum in eternum, non accipio nisi ignem eternum; de quo alio loco Scriptura dicit: Ignis eorum non exstinguetur, et uermis eorum non morietur . Sed de impiis dixit, ait aliquis, non de me; qui quamuis peccator sim, quamuis adulter, quamuis fraudator, quamuis raptor, quamuis periurus; habeo tamen in fundamento Christum, christianus sum, baptizatus sum: ego per ignem purgor, et propter fundamentum non pereo. Dic mihi iterum, Quid es? Christianus, inquis. Interim transi. Quid aliud? Raptor, adulter, et cetera de quibus Apostolus dicit: Quoniam qui talia agunt, regnum Dei non possidebunt . Certe ergo a talibus non correctus, de talibus commissis penitentiam non agens, regnum celorum speras? Non opinor; quoniam qui talia agunt, regnum Dei non possidebunt. Et ignoras quia patientia Dei ad penitentiam te adducit? Tu nescio quid tibi pollicens, secundum duritiam tuam et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera sua. Attende ergo ipsum iudicem uenientem. Bene; Deo gratias: non tacuit sententiam definitiuam, non misit foras reos et duxit uelum. Ante uoluit prenuntiare quod disposuit facere. Nempe congregabuntur ante eum omnes gentes. Quid de illis faciet? Separabit eos; et alios ponet ad dexteram, alios ad sinistram. Numquid medius locus seruatus est? Quid dextris dicturus est? uenite, benedicti Patris mei, percipite regnum. Quid sinistris? Ite in ignem eternum, qui paratus est diabolo et angelis eius . Si non times mitti quo, uide cum quo. Si ergo opera illa omnia regnum Dei non possidebunt; imo non opera, sed qui talia agunt; nam opera talia in igne non erunt: non enim illo igne ardentes furaturi sunt et adulteraturi; sed qui talia agunt, regnum Dei non possidebunt: non ergo erunt a dextris cum illis quibus dicetur, uenite, benedicti Patris mei, percipite regnum; quia qui talia agunt, regnum Dei non possidebunt. Si ergo a dextris non erunt, non restat nisi ut sint a sinistris: sinistris quid dicet? Ite in ignem eternum: quia erit tempus eorum in eternum.

21. Expone ergo, inquit, nobis, ligna, fenum, stipulam qui edificant super fundamentum, quomodo non pereant, sed salui fiant; sic tamen quasi per ignem. Obscura quidem illa questio, sed, ut possum, breuiter dico. Fratres, sunt homines omnino contemptores seculi huius, quibus non est gratum [1 1Kb] quidquid  temporaliter fluit; non herent dilectione aliqua terrenis operibus [1 1Kb] , sancti, casti, continentes, iusti, fortassis et omnia sua uendentes et pauperibus distribuentes, aut possidentes tanquam non possidentes, et utentes hoc mundo tanquam non utentes . Sunt autem alii qui rebus infirmitati concessis inherent aliquantum dilectione. Non rapit uillam alienam; sed sic amat suam, ut si perdiderit, conturbetur. Non appetit uxorem alienam; sed sic inheret sue, sic miscetur sue, ut modum non ibi teneat prescriptum tabulis, liberorum procreandorum causa. Non tollit aliena; sed repetit sua, et habet cum fratre suo iudicium: talibus enim dicitur, Iam quidem omnino delictum est in uobis, quia iudicia habetis uobiscum . uerum ipsa iudicia in Ecclesia iubet agi, non ad forum trahi; tamen delicta esse dicit: contendit enim christianus pro rebus terrenis amplius quam decet eum cui promissum est regnum celorum; non totum cor sursum leuat, sed aliquam partem eius trahit in terra. Denique si ueniat tentatio ducendi [2 1Kb] martyrii, illi qui habent in fundamento Christum, et edificant aurum, argentum, lapides pretiosos, quid dicunt ex hac opportunitate? Bonum est mihi dissolui, et esse cum Christo : alacres currunt, aut nichil aut modice de terrena fragilitate contristantur. Illi autem amantes res proprias, domos proprias, grauiter conturbantur; fenum, et stipula, et ligna ardent. Habent ergo ligna, fenum, stipulam super fundamentum; sed rerum concessarum, non illicitarum. Dico enim, fratres: possides fundamentum; here celo, calca terram. Si talis es, non edificas nisi aurum, argentum, et lapides pretiosos. Cum autem dixeris, Amo possessionem istam, timeo ne pereat; et imminet damnum, et tu contristaris: non quidem preponis eam Christo; nam sic amas possessionem istam, ut si dicatur tibi, Ipsam uis, an Christum? etsi tristis eam perdis, plus tamen amplecteris Christum, quem posuisti in fundamento: saluus eris tanquam per ignem. Audi aliud: non potes tenere possessionem istam, nisi dixeris falsum testimonium. Et hoc non facere, Christum in fundamento ponere est: ueritas enim dixit, Os quod mentitur, occidit animam . Ergo si possessionem tuam diligis, non tamen propter illam facis rapinam, non propter illam dicis falsum testimonium, non propter illam facis homicidium, non propter illam falsum iuras, non propter illam Christum negas; eo quod non propter illam facis hec, Christum habes in fundamento. Sed tamen quia diligis illam, et contristaris si perdas illam; super fundamentum posuisti, non aurum, aut argentum, aut lapides pretiosos, sed ligna, fenum, stipulam. Saluus ergo eris, cum ardere ceperit quod edificasti; sic tamen quasi per ignem. Nemo enim super fundamentum hoc edificans adulteria, blasphemias, sacrilegia, idololatrias, periuria, putet se saluum futurum per ignem, quasi ista sint ligna, fenum, stipula: sed qui edificat amorem terrenorum  super fundamentum regni celorum, id est, super Christum; ardebit amor rerum temporalium, et ipse saluus erit per idoneum fundamentum.

22. [uers. 17.] Inimici Domini mentiti sunt ei, dicendo, Eo ad uineam, et non eundo : et erit tempus eorum, non ad tempus, sed in eternum. Et qui sunt isti? Et cibauit illos ex adipe frumenti. Nostis adipem frumenti, unde cibantur multi inimici qui mentiti sunt ei. Et cibauit illos ex adipe frumenti miscuit eos Sacramentis suis. Et Iudam, quando dedit buccellam , ex adipe frumenti cibauit: et inimicus Domini mentitus est ei, et erit tempus eius in eternum. Et cibauit illos ex adipe frumenti; et de petra melle saturauit eos. O ingratos! Cibauit ex adipe frumenti, et de petra melle saturauit eos. In eremo de petra aquam produxit , non mel. Mel sapientia est, primatum dulcoris tenens in escis cordis. Quam multi ergo inimici Domini mentientes Domino cibantur, non solum ex adipe frumenti, sed etiam de petra melle, de sapientia Christi! quam multi delectantur uerbo eius et cognitione sacramentorum eius, solutione parabolarum eius, quam multi delectantur, quam multi clamant! Et non est hoc mel de quolibet homine, sed de petra: petra autem erat Christus . Quam multi ergo satiantur de melle isto, clamant, dicunt, Suaue est; dicunt, Nihil melius, nichil dulcius uel intelligi uel dici potuit! et tamen inimici Domini mentiti sunt ei. Nolo amplius immorari in rebus dolendis: quanquam terribiliter Psalmus ad hoc finitus sit, tamen a fine eius, obsecro uos, recurramus ad caput: Exsultate Deo adiutori nostro, conuersi ad Deum [1 1Kb] .


Et post uerbum:

23. Non parum uestras mentes in nomine Christi diuina spectacula tenuerunt, et suspenderunt uos, non solum ad appetenda quedam, sed ad quedam etiam fugienda. Ista sunt spectacula utilia, salubria, edificantia, non destruentia: imo et destruentia, et edificantia; destruentia recentes deos, edificantia fidem in uerum et eternum Deum. Etiam in crastinum diem inuitamus Charitatem uestram. Cras illi habent, ut audiuimus, mare in theatro: nos habeamus portum in Christo. Sed quoniam perendino die, id est, quarta sabbati, non possumus ad mensam Cypriani conuenire, quia festiuitas est sanctorum Martyrum; crastino ad ipsam mensam conueniamus.



IN PSALMUM LXXXI ENARRATIO.

1. [uers. 1.] Psalmus ipsi Asaph. Psalmo huic titulum, sicut aliis qui similiter prenotantur, uel nomen eius hominis indidit, a quo scriptus est, uel eiusdem nominis interpretatio; ut ad Synagogam, quod est Asaph, eius intelligentia referatur: presertim  quia hoc et primus eius uersus assignat. Sic enim incipit: Deus stetit in synagoga deorum  . Quos utique deos absit ut intelligamus deos Gentium, siue idola, siue aliquam preter homines celestem terrestremue creaturam: cum paulo post hunc uersum idem iste psalmus asserat, et quos deos intelligi uelit, in quorum synagoga stetit Deus, apertius exprimat, ubi ait: Ego dixi, Dii estis, et filii Altissimi omnes; uos autem sicut homines moriemini, et sicut unus de principibus cadetis. In horum ergo synagoga filiorum Altissimi, de quibus idem Altissimus per Isaiam dicit, Filio genui et exaltaui; ipsi autem me spreuerunt , stetit Deus. In synagoga populum Isrel accipimus; quia et ipsorum proprie Synagoga dici solet, quamuis et Ecclesia dicta sit. Nostram uero Apostoli nunquam synagogam dixerunt, sed semper Ecclesiam: siue discernendi causa, siue quod inter congregationem unde Synagoga, et conuocationem unde Ecclesia nomen accepit, distet aliquid; quod scilicet congregari et pecora solent, atque ipsa proprie, quorum et greges proprie dicimus; conuocari autem magis est utentium ratione, sicut sunt homines. Unde ex persona ipsius Asaph in alio psalmo canitur, Quasi pecus factus sum apud te, et ego semper tecum : quando utique, quamuis uni uero Deo mancipatus uideretur, pro magnis tamen ac summis bonis ab illo carnalia, terrena, temporalia requirebat. Inuenimus eos sepe etiam filios appellatos; non ea gratia que ad Nouum Testamentum pertinet, sed illa que ad uetus: quia et ipsa gratia est qua elegit Abraham, et ex eius carne tam magnum populum propagauit; qua nondum natos, Iacob dilexit, Esau autem odio habuit ; qua liberauit ex Aegypto, qua in terram promissionis, eiectis Gentibus, introduxit. Nisi enim et ipsa esset gratia, non utique de nobis, quibus non ad terrenum, sed ad regnum celorum capessendum data est potestas filios Dei fieri, in eodem mox Euangelio diceretur quod accepimus gratiam pro gratia ; id est, pro Testamenti ueteris promissionibus, Testamenti Noui promissiones. Liquet igitur, quantum existimo, in qua deorum synagoga steterit Deus.

2. Deinceps requirendum est utrum Patrem, an Filium, an Spiritum sanctum, an ipsam Trinitatem accipere debeamus stetisse in synagoga deorum; in medio autem deos discernere: quia et singulus quisque Deus, et ipsa Trinitas unus Deus. Non quidem facile est hoc eliquare; quia et non corporalem, sed spiritualem Dei presentiam, que congruit eius substantie, negari non potest adesse conditis rebus, mirabili uidelicet et uix paucis intelligibili modo, cui dicitur: Si ascendero in celum, tu ibi es; si descendero in infernum, ades . Unde merito perhibetur stare Deus in congregatione hominum inuisibiliter, sicut celum et terram ipse implet, quod per prophetam de se ipse predicat : nec tantum perhibetur, sed pro captu mentis humane  utcumque cognoscitur stare in eis que creauit, si et homo stet et audiat cum, et gaudio gaudeat propter eius intimam uocem . uerumtamen, quantum arbitror, psalmus iste insinuare aliquid molitur, quod ex quodam tempore factum est, ut staret Deus in synagoga deorum. Nam illa statio qua celum et terram implet, nec ad Synagogam proprie pertinet, nec tempore uariatur. Deus itaque stetit in synagoga deorum, nimirum ille qui de se dixit: Non sum missus nisi ad oues que perierunt domus Isrel . Dicitur et causa: In medio autem deos discernere. Agnosco igitur Deum stetisse in synagoga deorum, quorum patres, et ex quibus Christus secundum carnem: ut enim staret Deus in synagoga deorum, ad hoc ex ipsis secundum carnem. Sed quid Deus? Neque enim quales illi, in quorum deorum synagoga stetit; sed, sicut illic Apostolus sequitur, qui est super omnia Deus benedictus in secula . Agnosco, inquam, stetisse; agnosco et in medio Deum sponsum, de quo amicus eius quidam dicit: In medio uestrum stat, quem uos nescitis . Quippe de quibus paulo post in hoc psalmo dicitur, Nescierunt, neque intellexerunt, in tenebris ambulant: testificatur et Apostolus, Quoniam cecitas ex parte Isrel facta est, ut plenitudo Gentium intraret . Stantem quippe in medio sui uidebant eum; sed non eum uidebant Deum, qualem se uolebat uideri, dicens: Qui me uidit, uidit [1 1Kb] et Patrem . Discernit autem deos, non corum meritis, sed gratia sua; ex eadem conspersione faciens alia uasa in honorem, alia in contumeliam . Quis enim te discernit? Quid enim habes, quod non accepisti, si autem accepisti, quid gloriaris quasi non acceperis ?

3. [uers. 2, 3.] Audi et uocem Dei discernentis, audi et uocem Domini diuidentis flammam ignis : Usquequo iudicatis iniquitatem, et facies peccantium sumitis? Sicut alibi: Usquequo graues corde ? Numquid et usque ad aduentum eius qui lumen est cordis? Dedi legem; duriter restitistis: misi Prophetas; iniuriis affecistis, aut interfecistis, aut hec agentibus conniuistis [2 1Kb] . Sed ut illis nec loqui dignum sit, qui occiderunt seruos Dei premissos ad se; uos qui cum hec fierent tacuistis, id est, uos qui eos qui tunc tacuerunt, uelut innocentes imitari uoluistis, Usquequo iudicatis iniquitatem, et facies peccantium sumitis? Numquid etiam nunc et ipse heres ueniens occidendus est? Nonne ipse propter uos sine patre esse uoluit tanquam pupillus? nonne propter uos esuriuit et sitiuit ut egenus? nonne ad uos clamauit, Discite a me quia mitis sum et humilis corde ? Nonne pauper factus est, cum diues esset, ut ipsius paupertate ditaremini ? Iudicate ergo pupillo et egeno; humilem et pauperem iustificate. Non illos propter se superbos et diuites, sed  istum propter uos humilem et pauperem, iustum credite, iustum predicate.

4. [uers. 4.] Sed inuidebunt ei, nec omnino parcent, dicentes, Hic est heres, uenite, occidamus eum, et nostra erit hereditas . Auferte ergo inopem, et pauperem de manu peccatoris eruite. Hec dicta sunt, ut sciretur in eo populo in quo natus et occisus est Christus, nec illos fuisse immunes a tanto scelere, qui cum essent tante multitudinis, ut eos sicut Euangelium loquitur, timerent Iudei, et propterea in Christum manum mittere non auderent , postea conniuerunt, eumque interimi a malignis et inuidis Iudeorum principibus permiserunt; qui si uoluissent, timerentur semper, ut nunquam in illum sceleratorum preualerent manus. De his quippe et alibi dicitur: Canes muti nescierunt latrare . De his etiam illud: Ecce quomodo iustus periit, et nemo considerat . Periit, quantum in ipsis est, qui eum perdere uoluerunt: nam quomodo ille posset perire moriendo, qui eo modo potius quod erat perditum requirebat? Porro, si isti iuste increpantur, meritoque arguuntur, qui tantum scelus fieri dissimulando siuerunt [1 1Kb] ; quomodo increpandi, aut ne increpandi quidem, sed qua seueritate damnandi sunt qui hoc consilio malitiaque fecerunt?

5. [uers. 5.] uerumtamen omnibus, quod sequitur, rectissime congruit: Nescierunt, et non intellexerunt, in tenebris ambulant. Quia et illi, si cognouissent, nunquam Dominum glorie crucifixissent ; et illi, si cognouissent, nunquam Barabbam liberandum, et Christum crucifigendum petere consensissent. Sed quoniam supra memorata cecitas ex parte Isrel facta est, donec plenitudo Gentium intraret; per hanc utique illius populi cecitatem crucifixo Christo, mouebuntur omnia fundamenta terre. Sic mota sunt, et mouebuntur, donec intret que predestinata est Gentium plenitudo. Nam et in ipsa morte Domini terra mota est, et petre scisse sunt . Et si intelligamus fundamenta terre, terrenorum bonorum copia felices: recte predictum est quod mouerentur, uel admirando sic amari, sic coli humilitatem, paupertatem, mortem, uelut magnam secundum ipsos miseriam Christi; uel ipsi quoque, huius mundi uana felicitate contempta, illam diligendo atque sectando. Ita mouentur omnia fundamenta terre, cum partim mirantur, partim etiam commutantur. Sicut enim non absurde dicimus fundamenta celi, quibus regnum celorum superedificatur in sanctis et fidelibus, quos dicit Scriptura lapides uiuos : quorum fundamentum est primitus ipse Christus ex uirgine; de quo dicit Apostolus, Fundamentum aliud nemo potest ponere preterquam quod positum est, quod est Christus iehsu : deinde ipsi Apostoli et Prophete, quorum auctoritate locus celestis eligitur, ut eam sectando cedificemur; unde dicit ad Ephesios, »Iam non estis peregrini et inquilini; sed estis ciues sanctorum et  domestici Dei, superedificati supra fundamentum Apostolorum et Prophetarum, ipso summo angulari lapide existente Christo Iesu, in quo omnis edificatio compacta crescit in templum sanctum in Domino« : ita non inconuenienter fundamenta terre intelliguntur, quorum terrenam felicitatem prepollentem atque potentem homines inuidendo, eorum auctoritate ad huiusmodi bona concupiscenda pertrahuntur, et adipiscendo cedificantur tanquam terra super terram, sicut in illo superno edificio celum super celum; quia et peccatori dictum est, Terra es, et in terram ibis ; et, Celi enarrant gloriam Dei, cum in omnem terram exiit sonus eorum, et in fines orbis terre uerba eorum .

6. [uers. 6, 7]. Terrene autem felicitatis regnum superbia est, contra quam uenit humilitas Christi, exprobrans eis quos uult ex humilitate filios Altissimi facere, atque increpans: Ego dixi, Dii estis, et filii Altissimi omnes. uos autem sicut homines moriemini, et sicut unus ex principibus cadetis. Siue ad illos dixerit, Ego dixi, Dii estis, et filii Altissimi omnes, ad eos utique qui predestinati sunt in uitam eternam; ad alios uero, uos autem sicut homines moriemini, et sicut unus ex principibus cadetis, hoc modo etiam deos discernens: siue omnes simul increpat, ut obedientes correctosque discernat, Ego, inquit, dixi, Dii estis et filii Altissimi omnes; id est, omnibus uobis promisi celestem felicitatem; uos autem, per infirmitatem carnis, sicut homines moriemini, et, per elationem animi, sicut, unus ex principibus, id est diabolus, non extollemini, sed cadetis. uelut si diceret: Cum tam pauci sint dies uite uestre, ut cito sicut homines moriamini, non uobis prodest ad correctionem; sed tanquam diabolus, cuius dies in hoc seculo multi sunt, quia carne non moritur, extollimini, ut cadatis. Per diabolicam quippe superbiam factum est, ut Christi glorie peruersi et ceci principes Iudeorum inuidissent: per hoc uitium factum est et fit, ut Christi usque ad mortem crucifixi humilitas uilescat eis qui huius seculi diligunt excellentiam.

7. [uers. 8.] Proinde ut hoc uitium sanetur, ex ipsius prophete persona dicitur: Surge, Deus, iudica terram. Tumuit [1 1Kb] enim terra, cum te crucifigeret; surge a mortuis, et iudica terram. Quoniam tu disperdes in omnibus gentibus: quid, nisi terram? hoc est, eos qui terrena sapiunt; siue ipsum affectum in credentibus terrene cupiditatis et elationem absumens [2 1Kb] ; siue non credentes, terram conterendam perdendamque discernens. Sic per membra sua, quorum conuersatio in celis est, iudicat terram, et disperdit in omnibus gentibus. Nec pretereundum, quod nonnulli codices habent, Quoniam tu hereditabis in omnibus gentibus: quia et hoc non inconuenienter accipitur, neque ut simul utrumque sit quidquam repugnat. Fit ergo hereditas eius per caritatem,  quam suis preceptis et gratia misericorditer excolendo, terrenam disperdit cupiditatem.



IN PSALMUM LXXXII ENARRATIO.

1. [uers. 1.] Psalmi huius titulus est, Canticum Psalmi Asaph. Iam sepe diximus quid interpretetur Asaph, id est, Congregatio. Homo ergo ille qui uocabatur Asaph, in figura congregationis populi Dei in multorum psalmorum titulis ponitur. Grece autem congregatio synagoga dicitur, quod uelut proprium nomen Iudeorum populus tenuit, ut Synagoga appellaretur; sicut populus Christianus usitatius uocatur Ecclesia, cum et ipse utique congregetur.

2. [uers. 2.] Populus itaque Dei in isto psalmo dicit: Deus, quis similis erit tibi? Quod ego arbitror accommodatius accipi in Christo, quia in similitudine hominum factus, putatus est ab eis a quibus contemptus est, ceteris hominibus comparandus: nam et inter iniquos deputatus est ; sed ad hoc ut iudicaretur. Cum autem ueniet iudicaturus, tunc fiet quod hic dicitur, Deus, quis similis erit tibi? Si enim Psalmi non solerent loqui ad Dominum Christum, non diceretur etiam illud, quod ipsi dictum esse nullus potest dubitare fidelium: »Thronus tuus, Deus, in seculum seculi, uirga directionis, uirga regni tui: dilexisti iustitiam, et odisti iniquitatem; propterea unxit te, Deus, Deus tuus oleo exsultationis pre participibus tuis« . Huic ergo et nunc dicitur, Deus, quis similis erit tibi? Multis enim similis in humilitate esse uoluisti, usque et latronibus qui tecum sunt crucifixi ; sed in claritate cum uenies, quis similis erit tibi? Quid enim magnum dicitur, cum Deo dicitur, Quis similis erit tibi; nisi illi dicatur, qui similis esse hominibus uoluit, formam serui accipiens, in similitudine hominum factus, et habitu inuentus ut homo ? Et ideo non ait, Quis similis est tibi? quod utique recte diceretur, si hoc ad diuinitatem referretur. Quia uero ad formam serui relatum est, tunc eius a ceteris hominibus dissimilitudo apparebit, quando apparebit in gloria. Ideo sequitur, Ne taceas, neque compescaris, Deus: quia primo tacuit, ut iudicaretur; quando sicut agnus coram tondente se fuit sine uoce, sic non aperuit os suum , et suam compescuit potestatem. Quam ut se compescere ostenderet, ad illam eius uocem qua dixit, Ego sum, hi qui eum apprehendendum querebant, redierunt retro, et ceciderunt . Quando ergo teneretur atque pateretur, nisi se ipse cohiberet atque compesceret, et quodam modo mitigaret? Nam et sic quidam interpretati sunt quod hic positum est, Neque compescaris Deus, ut dicerent, Neque mitescas Deus. Ipse alibi dicit, Tacui; numquid semper tacebo ? Cui dicitur hic, ne taceas; de illo alibi dicitur, Deus manifestus ueniet, Deus noster, et non silebit . Dicitur hic, Ne taceas: tacuit enim, ut iudicaretur, quando uenit occultus; non autem tacebit, ut iudicet, quando ueniet manifestus.

 3. [uers. 3.] Quoniam ecce inimici tui sonuerunt, et qui oderunt te extulerunt caput. Nouissimos dies significare mihi uidetur, quando hec que nunc metu comprimuntur, in liberam uocem eruptura sunt, sed plane irrationabilem, ut sonitus magis quam locutio uel sermo dicendus sit. Non itaque tunc odisse incipient, sed qui oderunt te, tunc leuabunt caput. Nec capita, sed caput; quando eo peruenturi sunt, ut etiam illud caput habeant quod extollitur super omne quod dicitur Deus et quod colitur: ut in illo maxime impleatur, qui se exaltat, humiliabitur ; et cum eum ille cui dicitur, Ne taceas, neque mitescas Deus, interficiet spiritu oris sui, et euacuabit illuminatione presentie sue .

4. [uers. 4.] Super populum tuum malignauerunt consilium; uel, sicut alii codices habent, astute cogitauerunt consilium, et cogitauerunt aduersus sanctos tuos. Irridenter ista dicuntur: quando enim ualerent nocere populo uel plebi Dei, uel sanctis eius qui nouerunt dicere, Si Deus pro nobis, quis contra nos ?

5. [uers. 5.] Dixerunt, uenite, et disperdamus eos de gente. Singularem numerum posuit pro plurali; sicut dicitur, Cuius est hoc pecus, etiamsi de grege interrogetur, et intelliguntur pecora: denique alii codices, de gentibus, habent; ubi magis interpretes intellectum quam uerbum secuti sunt. uenite, et disperdamus eos de gente. Ipse est ille sonus quo sonuerunt magis quam locuti sunt, quoniam inaniter inania strepuerunt. Et non memoretur nominis Isrel ultra. Hoc alii planius dixerunt, Et non sit memoria nominis Isrel adhuc. Quia memoretur nominis, in latina lingua inusitata locutio est; potius enim dici solet, memoretur nomen: sed eadem ipsa sententia est; nam qui dixit, memoretur nominis, grecam transtulit locutionem. Isrel autem hic debet intelligi utique semen Abrahe, cui dicit Apostolus, Ergo Abrahe semen estis, secundum promissionem heredes : non Isrel secundum carnem, de quo dicit, uidete Isrel secundum carnem .

6. [uers. 6.] Quoniam cogitauerunt unanimiter, simul aduersus te testamentum disposuerunt: quasi possent esse fortiores. Testamentum sane in Scripturis non illud solum dicitur, quod non ualet nisi testatoribus mortuis; sed omne pactum et placitum testamentum uocabant. Nam Laban et Iacob testamentum fecerunt , quod utique etiam inter uiuos ualeret: et innumerabilia talia in diuinis leguntur eloquiis.

7. [uers. 7, 8.] Deinde incipit inimicos Christi commemorare sub quibusdam uocabulis Gentium: quorum uocabulorum interpretatio satis indicat quid uelit intelligi. Talibus enim nominibus conuenientissime figurantur ueritatis inimici. Idumei quippe interpretantur, uel Sanguinei, uel Terreni: Ismelite, Obedientes sibi; utique non Deo: sed sibi. Moab, Ex patre: quod in malo non intelligitur melius, nisi cum ipsa historia cogitatur, quod pater Lot filie sue illicite se utenti permixtus eum genuit; quia ex ipsa re  tale nomen accepit . Bonus autem pater, sed sicut Lex [1 1Kb] , si quis ea legitime utatur ; non inceste et illicite. Agareni, Proselyti, id est, aduene: quo nomine significantur inter inimicos populi Dei, non illi qui ciues fiunt; sed qui in animo alieno atque aduentitio perseuerant, et nocendi occasione inuenta se ostendunt. Gebal, uallis uana, id est, fallaciter humilis: Amon, Populus turbidus, uel Populus meroris: Amalech, Populus linguens; unde alibi dictum est, Et inimici eius terram linguent . Alienigene, quamuis et ipso nomine latino se indicent alienos, et ob hoc consequenter inimicos, tamen in hebreo dicuntur Philistiim; quod interpretatur Cadentes potione, uelut quos fecit ebrios luxuria secularis. Tyrus lingua hebrea dicitur Sor; quod siue Angustia siue Tribulatio interpretetur, secundum illud accipiendum est in his inimicis populi Dei, quod ait Apostolus: Tribulatio et angustia in omnem animam hominis operantis malum . Omnes ergo hi sic enumerantur in hoc psalmo: Tabernacula Idumeorum et Ismelite, Moab et Agareni, Gebal et Amon et Amalech, et alienigene cum habitantibus Tyrum.

8. [uers. 9.] Et tanquam indicans causam quare sint inimici populo Dei, adiungit et dicit: Etenim Assur uenit cum illis. Assur autem pro ipso diabolo figurate intelligi solet, qui operatur in filiis diffidentie , tanquam in uasis suis, ut oppugnent populum Dei. Facti sunt, inquit, in adiutorium filiis Lot: quia omnes inimici, operante in se principe suo diabolo, facti sunt in adiutorium filiis Lot, qui interpretatur Declinans. Angeli autem apostatici bene intelliguntur tanquam filii declinationis; a ueritate quippe declinando, in satellitium diaboli discesserunt. Hi sunt de quibus dicit Apostolus: »Non est uobis colluctatio aduersus carnem et sanguinem; sed aduersus principes et potestates et rectores mundi tenebrarum harum, aduersus spiritualia nequitie in celestibus« . Quapropter [2 1Kb] istos inuisibiles inimicos adiuuant homines infideles, in quibus operantur ad oppugnandum populum Dei.

9. [uers. 10-13.] Iam nunc uideamus quid imprecetur propheticus spiritus, magis predicens quam maledicens. Fac illis, inquit, sicut Madian et Sisare, sicut Iabin in torrente Cison. Disperierunt in Endor, facti sunt ut stercus terre. Hos omnes secundum historiam populus Isrel, qui tunc erat populus Dei, debellauit et uicit; sicut etiam illos quos deinceps commemorat, dicens, Pone principes eorum sicut Oreb, et Zeb, et Zebee, et Salmana . Interpretationes autem eorum nominum iste sunt: Madian interpretatur Declinans iudicium; Sisara, Gaudii exclusio; Iabin, Sapiens. Sed in his inimicis a populo Dei superatis, ille intelligendus est sapiens, de quo Apostolus dicit: Ubi sapiens? ubi scriba? ubi conquisitor huius seculi ? Oreb, Siccitas: Zeb, Lupus: Zebee, uictima, sed lupi; habet enim et  ipse uictimas suas: Salmana, Umbra commotionis. Hec omnia congruunt malis, quos in bono uincit populus Dei. Porro autem Cison, in quo torrente uicti sunt, interpretatur Duritia eorum. Endor, ubi perierunt, interpretatur Fons generationis, sed utique carnalis, cui dediti perierunt: non curantes regenerationem, que perducit ad uitam, ubi non nubent, neque uxores ducent; non enim incipient mori . Merito ergo de his dictum est, Facti sunt ut stercus terre; de quibus nichil propagatum est, nisi terrena fecunditas. Sicut ergo illi omnes in figura superati sunt a populo Dei; sic istos inimicos precatur in ueritate superari.

10. Omnes, inquit, principes eorum, qui dixerunt, Hereditate possideamus sanctuarium Dei. Ipse est sonitus inanis, quo, ut supra dictum est, inimici tui sonuerunt. Sanctuarium autem Dei quid intelligendum est, nisi templum Dei, de quo Apostolus ait: Templum enim Dei sanctum est, quod estis uos ? Nam quid aliud inimici, nisi populum Dei possidere, id est, subiugare moliuntur, ut cedat [1 1Kb] in eorum impias uoluntates?

11. [uers. 14.] Sed quid sequitur? Deus meus, pone illos ut rotam. Conuenienter quidem accipitur, ut non sint in eo quod cogitant stabiles; uerumtamen etiam sic recte posse intelligi existimo, Pone illos ut rotam, quod rota ex his que retro sunt extollitur, ex his que ante sunt deiicitur: sic fiunt omnes inimici populi Dei. Non enim hec optatio, sed prophetatio est. Adiungit etiam: Sicut stipulam ante faciem uenti. Faciem dicit presentiam: nam que facies est uenti, cui nulla lineamenta sunt corporis; cum sit motus, id est, quasi fluctus eris? Ponitur autem pro tentatione, qua leuia et inania corda rapiuntur:

12. [uers. 15, 16.] Leuitatem porro, qua facile consentitur ad mala, grauis sequitur cruciatus; unde deinceps dicitur: Sicut ignis qui comburit siluam, sicut flamma comburens montes; ita persequeris illos in tempestate tua, et in ira tua conturbabis eos. Siluam dixit propter sterilitatem, montes propter elationem: tales enim sunt inimici populi Dei; inanes iustitie, pleni superbia. Ignem uero et flammam dicens, hoc idem alio nomine repetiuit, quo intelligi uoluit iudicantem atque punientem Deum. Quod autem ait, in tempestate tua; hoc idem consequenter exposuit dicens, in ira tua: et quod supra dixit, persequeris eos; hoc postea, conturbabis eos. Meminerimus sane iram Dei sine ulla affectione turbulenta intelligere: ira quippe eius dicitur, ratio iusta uindicte; tanquam si lex dicatur irasci, cum ministri eius secundum eam commoti uindicant.

13. [uers. 17-19.] Imple, inquit, facies eorum ignominia, et querent nomen tuum, Domine. Hoc sane illis bonum et optabile prophetatur: nec prophetaretur, nisi essent in ea societate inimicorum populi Dei etiam tales homines, quibus hoc ante ultimum iudicium prestaretur; quia et nunc idem ipsi sunt, et ipsum corpus est inimicorum secundum inuidentiam  qua emulantur populum Dei. Et nunc, ubi possunt, et sonant et leuant caput; sed particulatim, non uniuersaliter, sicut in fine seculi, nouissimo imminente iudicio. Tamen ipsum corpus est et in his qui inde credituri sunt, atque in corpus aliud transituri ; et in illis qui usque in finem in eadem malitia perseuerant, qui ponuntur ut stipula ante faciem uenti, et silue montibusque infructuosis similes comburuntur. Ad quos denuo reuertitur, dicens: Erubescant, et conturbentur in seculum seculi. Non enim in seculum seculi conturbantur qui querunt nomen Domini; sed respicientes ignominiam peccatorum suorum, ad hoc conturbantur, ut querant nomen Domini, per quod non conturbentur.

14. Rursusque ad hos redit, qui in eadem societate inimicorum ad hoc confundendi sunt, ne confundantur in eternum; et ad hoc perdendi in quantum mali sunt, ut boni facti inueniantur in eternum. De his enim cum dixisset, Et confundantur, et pereant; statim subiecit, Et cognoscant quia nomen tibi Dominus; tu solus altissimus in omni terra: ad hanc cognitionem uenientes sic confundantur, ut placeant; sic pereant, ut permaneant. Cognoscant, inquit, quia nomen tibi Dominus: tanquam non uero nec suo nomine nuncupentur quicumque alii domini nominantur; quoniam seruiliter dominantur, et uero Domino comparati nec domini sunt: sicut dictum est, Ego sum qui sum ; tanquam non sint ea que facta sunt, si comparentur ei a quo facta sunt. Quod uero adiunxit, tu solus altissimus in omni terra, uel, sicut alii codices habent, super omnem terram; utique et in omni celo, uel super omne celum: sed hoc dicere maluit, quo terrena superbia premeretur. Desinit enim superbire terra, id est homo, cui dictum est, Terra es ; et, Quid superbit terra et cinis ? cum cognoscit Dominum esse altissimum super omnem terram, id est, nullius hominis cogitationes ualere aduersus eos qui secundum propositum uocati sunt, et de quibus dicitur, Si Deus pro nobis, quis contra nos ?



IN PSALMUM LXXXIII ENARRATIO.

1. [uers. 1.] Psalmus iste, Pro torcularibus, inscribitur. Et quantum aduertit nobiscum Charitas uestra , nichil in eius textu dictum est uel de prelo, uel de fiscinis, uel de lacu, uel de instrumentis aut edificio torcularis; omnino nichil in eo tale audiuimus: unde quid sibi uelit titulus eius, quod inscribitur, Pro torcularibus, non parua questio est. Profecto enim si post istum titulum aliquid de talibus rebus diceret, quales commemoraui, crederetur a carnalibus uere ista uisibilia torcularia uoluisse cantare: quia uero titulum imposuit, Pro torcularibus, et nichil postea in omni uersu Psalmi dixit de his torcularibus notissimis oculis nos tris; non dubitatur esse alia torcularia que nos  hic querere et intelligere uoluit Spiritus Dei. Quapropter quid agatur in his uisibilibus torcularibus recordemur, et hoc uideamus quemadmodum spiritualiter geratur in Ecclesia. Uua certe pendet in uitibus, et oliua in arboribus ; et quamdiu pendent in fruticibus suis, tanquam libero ere perfruuntur; et nec uua uinum est, nec oliua oleum, ante pressuram. Sic sunt homines quos predestinauit Deus ante secula conformes fieri imaginis unigeniti Filii sui , qui precipue in passione magnus botrus expressus est. Huiusmodi ergo homines antequam accedant ad seruitutem Dei, fruuntur in seculo tanquam deliciosa libertate, uelut uue aut oliue pendentes: sed quoniam dictum est, Fili, accedens ad seruitutem Dei, sta in iustitia et timore, et prepara animam tuam ad tentationem ; accedens quisque ad seruitutem Dei, ad torcularia se uenisse cognoscat; contribulabitur, conteretur, comprimetur; non ut in hoc seculo pereat, sed ut in apothecas Dei defluat. Exuitur carnalium desideriorum integumentis, quasi uinaciis: hoc enim ei contigit [1 1Kb] in desideriis carnalibus, propter que et Apostolus dicit, Exuite uos ueterem hominem, et induite nouum . Hoc totum non fit nisi de pressura: propterea torcularia nominantur Ecclesie Dei huius temporis.

2. Sed in torcularibus positi qui sumus? Filii Core. Sic enim additum est, Pro torcularibus, filiis Core. Filios Core interpretatos habemus filios Calui, quantum nobis qui illam linguam nouerunt, per ministerium quod Deo debebant, interpretari potuerunt: et in hoc non defugio magnum mysterium intueri, et adiuuante Domino inuenire uobiscum. Non enim tanquam a filiis pestilentie omnis est irridenda caluities; ne cum quisque sacratam caluitiem [2 1Kb] irriserit, a demoniis dissipetur. Nam et Eliseus ibat, et insensati pueri clamauerunt post eum, Calue, calue; et propter sacramentum implendum, conuersus ad Dominum petiuit ut eos ursi de silua exeuntes comederent . Abrepta est quidem illorum infantia in exitium [3 1Kb] uite de hoc seculo; mortui sunt pueri, senes quandoque morituri: uerumtamen sacramenti terror datus est hominibus. Eliseus enim personam cuiusdam tunc gerebat, cuius filii sumus, filii Core, Domini scilicet nostri Iesu Christi. Iam occurrit Charitati uestre ex Euangelio, quare caluus, gerebat personam Christi; recordamini quod in Caluarie loco crucifixus est . Siue ergo hoc interpretatur filiis Core, sicut secuti priores diximus; siue aliud aliquid, quod nos forsitan latet; interim quod occurrit, uidete quia plenum est sacramento. Filii Core, filii Christi: nam et filios suos dicit sponsus, cum ait, Non possunt filii sponsi ieiunare, quamdiu cum illis est sponsus . Christianorum sunt ergo ista torcularia.

 3. In pressuris autem constituti, ad hoc conterimur, ut amore nostro, quo ferebamur in ista mundana, secularia, temporalia, fluxa atque peritura, passi in eis, in hac uita, tormenta et tribulationes pressurarum et abundantiam tentationum, incipiamus querere illam quietem que non est de hac uita, nec de hac terra: et fit Dominus, ut scriptum est, refugium pauperi . Quid est pauperi? Tanquam destituto, sine ope, sine auxilio, sine aliqua re de qua in terra presumat. Talibus enim pauperibus adest Deus. Quia, homines etsi abundent pecunia in hac terra, respiciunt quod ait Apostolus, Precipe diuitibus huius mundi non superbe sapere, neque sperare in incerto diuitiarum : et considerantes quam sit incertum unde gaudebant, antequam accederent ad seruitutem Dei, id est, antequam introirent in torcularia, uident ex ipsis diuitiis uel habere se pressuras cogitationum, quomodo ea gubernentur, quomodo custodiantur; uel si paululum inclinauerint cupiditatem ut ea diligant, plus eos impleri timoribus quam fructibus. Quid enim tam incertum, quam res uolubilis? Nec immerito ipsa pecunia rotunda signatur, quia non stat. Tales ergo, etsi habeant aliquid, pauperes sunt. Qui uero nichil horum habent, et habere desiderant, inter reprobandos diuites computantur: non enim attendit Deus facultatem, sed uoluntatem. Pauperes igitur destituti omni ope seculari, quia etsi ea circumfluant, intelligunt quam incerta sint; et ingemiscentes ad Deum, nichil habentes in hoc seculo quo delectentur, quo teneantur, in abundantia pressurarum et tentationum tanquam in torcularibus constituti, defluunt uinum, defluunt oleum. Que sunt ista, nisi bona desideria? Restat enim illis desiderandus Deus; iam non amant terram. Amant enim qui fecit celum et terram: amant, et nondum cum eo sunt. Desiderium eorum differtur, ut crescat; crescit, ut capiat. Non enim paruum [1 1Kb] aliquid daturus est Deus desideranti, aut parum exercendus est ad capacitatem tanti boni: non aliquid Deus quod fecit daturus est, sed seipsum qui fecit omnia. Ad capiendum Deum exercere; quod semper habiturus es diu desidera. Reprobati sunt in populo Isrel, qui festinauerunt: assidue affectus iste reprehenditur in Scriptura festinantium. Qui sunt enim qui festinant? Qui conuersi ad Deum, cum hic non inuenerint requiem quam querebant, et gaudia que promittebantur, tanquam in itinere deficientes, et longum sibi quiddam, donec hoc seculum uel hec uita finiantur, restare arbitrantes, et querentes hic aliquam requiem, que si habetur, falsa est, respiciunt retro, et decidunt a proposito; nec attendunt cum quanto terrore dictum est, Mementote uxoris Lot . Ut quid enim statua salis effecta est , si non homines condit, ut sapiant? Ergo exemplum illius malum, tibi fit bonum, si caueris. Mementote, inquit, uxoris Lot: respexit enim retro, unde liberata erat a Sodomis, et ibi remansit, unde respexit; ipsa in loco mansura, et transeuntes alios conditura.  Liberati ergo a Sodomis preterite uite, non respiciamus retro: nam hoc festinare est, non attendere quod promisit Deus, quia longe est, et respicere ad id quod proximum est, unde iam liberatus es. De talibus quid dicit apostolus Petrus? Contingit illis res ueri prouerbii: Canis conuersus [1 1Kb] ad suum uomitum . Premebat enim pectus conscientia peccatorum; accepta indulgentia quasi uomuisti, et releuatum est pectus tuum; facta est bona conscientia ex mala conscientia: quid rursus conuerteris ad uomitum tuum? Si canis hoc faciens horret oculis tuis, tu quid eris oculis Dei?

4. Unusquisque autem, fratres karissimi, de loco itineris sui, ad quem proficiendo peruenit, et quem uouit Deo, inde respicit retro, cum ipsum dimiserit. uerbi gratia, statuit castitatem coniugalem seruare ; recessit a fornicationibus et ab illa illicita immunditia: quando se ad fornicationes conuerterit, retro respexit. Alius ex munere Dei maius aliquid uouit, statuit nec nuptias pati; qui non damnaretur, si duxisset uxorem, post uotum quod Deo promisit si duxerit, damnabitur: cum hoc faciat quod ille qui non promiserat; tamen ille non damnatur, iste damnatur. Quare, nisi quia iste respexit retro? Iam enim ante erat, iste autem illuc nondum peruenerat. Sic uirgo, que si nuberet, non peccaret , sanctimonialis si nupserit, Christi adultera deputabitur. Respexit enim retro de loco quo accesserat. Sic quibus placet, relicta omni spe seculari et omni actione terrena, conferre se in societatem sanctorum, in communem illam uitam ubi non dicit aliquis aliquid proprium, sed sunt illis omnia communia, et est illis anima una et cor unum in Deum ; quisquis inde recedere uoluerit, non talis habetur qualis ille qui non intrauit: ille enim nondum accessit; iste retro respexit. Quapropter, karissimi, quomodo quisque potest, uouete, et reddite Domino Deo uestro  quod quisque potuerit; nemo retro respiciat, nemo pristinis suis delectetur, nemo auertatur ab eo quod ante est, ad id quod retro est: currat donec perueniat; non enim pedibus, sed desiderio currimus. Nullus autem in hac uita peruenisse se dicat. Quis enim potest tam perfectus esse quam Paulus? Et ait tamen, »Fratres, ego me non arbitror apprehendisse: unum autem, que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu« . uides Paulum adhuc currere, et te iam existimas peruenisse?

5. [uers. 2.] Si ergo sentis pressuras huius mundi, etiam cum felix es, intellexisti te esse in torculari. Putatis enim, fratres mei, infelicitatem seculi metuendam esse, et felicitatem non esse metuendam? Imo uero nulla infelicitas frangit, quem felicitas nulla corrumpit. Quomodo ergo, cauenda et timenda est ipsa corruptrix, ne te blandiendo seducat? Ne incumbas in baculum arundinis; nam et hoc scriptum  est, quosdam incumbere in baculum arundinis. Noli te credere ; fragile est quo niteris, frangitur et interimit te. Si ergo felicitate tibi iste mundus arrideat, in pressura te computa, ut dicas, Tribulationem et dolorem inueni, et nomen Domini inuocaui . Non dixit, inueni tribulationem, nisi quamdam que latet: quedam enim tribulatio quosdam in hoc seculo latet, qui putant sibi bene esse, cum peregrinentur a Domino. Quamdiu enim sumus in corpore, inquit, peregrinamur a Domino . Si a patre tuo homine peregrinareris, miser esses: a Domino peregrinaris, et felix es? Ergo sunt qui putant bene sibi esse. Qui autem intelligunt in qualibet circumfluentia copiarum et uoluptatum, quamuis ad nutum cuncta deseruiant, quamuis nichil molestum irrepat, nichil aduersum terreat, tamen in malo se esse quamdiu peregrinantur a Domino; acutissimo oculo tribulationem et dolorem inuenerunt, et nomen Domini inuocauerunt. Talis est qui cantat in hoc psalmo. Quis est? Corpus Christi. Quis est iste? uos, si uultis; nos omnes, si uolumus; omnes filii Core, et omnes unus homo, quia unum Christi corpus. Quomodo non est unus homo, qui unum caput habet? Caput omnium nostrum Christus est: corpus illius capitis omnes nos sumus. Et omnes in hac uita in torcularibus sumus: si bene sapimus, iam ad torcularia uenimus. Ergo in pressuris tentationum constituti, edamus hanc uocem, et premittamus desiderium nostrum: Quam dilectissima [1 1Kb] sunt, inquit, tabernacula tua, Domine uirtutum! Erat in tabernaculis quibusdam, id est, in torcularibus; sed desiderabat alia tabernacula, ubi nulla pressura est: in his illuc suspirabat, ab his in illa per desiderii canalem [2 1Kb] quodam modo defluebat.

6. [uers. 3, 4.] Et quid sequitur? Concupiscit et deficit anima mea in atria Domini. Parum est, Concupiscit et deficit; sed quo deficit? In atria Domini. Defecit uua pressa; sed quo defecit? In uinum et in lacum, et in apothece requiem, seruanda in quiete magna. Hic desideratur, ibi capitur, hic suspiratur, ibi gaudetur; hic oratur, ibi laudatur; hic gemitur, ibi exsultatur. Ea que dixi quasi dura hic nemo auersetur; nemo quasi nolit pati. Metuendum est ne uua, dum torcular timet, ab auibus uel a feris comedatur. In magna uidetur tristitia esse, cum dicit, Concupiscit et deficit anima mea in atria Domini; non enim habet quod desiderat: sed numquid sine gaudio est? Quo gaudio? Quod [3 1Kb] ait Apostolus: Spe gaudentes. Ibi iam re gaudebit, modo adhuc spe. Ideoque qui spe gaudent, quia certi sunt se accepturos, tolerant in torculari omnes pressuras. Propterea et ipse apostolus cum dixisset, Spe gaudentes; quasi his loqueretur, qui iam in torculari sunt, addidit statim: In tribulatione patientes. In tribulatione, inquit, patientes: quid deinde? In oratione tolerantes .  Quid est, tolerantes? Quia differimini. Oratis et differimini; tolerate quod differimini: toleretur quod differtur; quia cum uenerit, non aufertur.

7. Audisti gemitum in torculari, Desiderat et deficit anima mea in atria Domini; audi unde duret, spe gaudens: Cor meum et caro mea exsultauerunt in Deum uiuum. Exsultauerunt hic in illud. Unde exsultatio, nisi de spe? Quo exsultauerunt? In Deum uiuum. Que tibi exsultauerunt? Cor meum et caro mea. Unde exsultauerunt? Nam et passer, inquit, inuenit sibi domum, et turtur nidum sibi, ubi ponat pullos suos. Quid est hoc? Duo dixerat, et duo reddidit in similitudinibus auium: dixerat exsultasse cor suum, et carnem suam, et his duobus reddidit passerem et turturem; cor tanquam passer, caro tanquam turtur. Inuenit sibi domum passer, inuenit sibi domum cor meum. Exercet pennas in uirtutibus huius temporis, in ipsa fide, et spe, et caritate, quibus uolet in domum suam: et cum uenerit permanebit, et iam querula uox passeris que hic est, non erit ibi. Nam ipse est querulus passer, de quo in alio psalmo dicit, Sicut passer singularis in tecto . De tecto uolat ad domum. Iam sit in tecto, calcet domum carnalem: habebit quemdam celestem locum, perpetuam domum; passer iste finiet querelas suas. Turturi autem dedit et pullos, id est carni: inuenit nidum turtur, ubi ponat pullos suos. Passer domum, turtur nidum, et nidum utique ubi ponat pullos suos. Domus tanquam ad sempiternum eligitur, nidus ad tempus congeritur: corde cogitamus Deum, tanquam uolante passere ad suam domum; carne autem agimus opera bona. uidetis enim per carnem sanctorum quanta bona fiant: per hanc enim operamur que iussi sumus operari, quibus adiuuamur in hac uita. Frange esurienti panem tuum, et egenum sine tecto induc in domum tuam; si uideris nudum, uesti ; et cetera talia que nobis precepta sunt, non operamur nisi per carnem. Passer ergo ille qui cogitat domum suam, non recedit a turture querente sibi nidum, ubi ponat pullos suos: non enim abiicit illos ubicumque, sed inuenit sibi nidum, ubi eos ponat. Dicimus autem, fratres, quod nostis: quanti uidentur preter Ecclesiam bona operari? quam multi etiam Pagani pascunt esurientem, uestiunt nudum, suscipiunt hospitem, uisitant egrotum, consolantur inclusum? quam multi hec faciunt? Quasi uidetur parere turtur; sed non sibi inuenit nidum. Quam multa multi heretici non in Ecclesia operantur, non in nido pullo ponunt? Conculcabuntur et conterentur; non seruabuntur, non custodientur. In huius enim carnis operatricis persona posita est quedam mulier ab apostolo Paulo, cum ait: Adam non est seductus; mulier autem seducta est. Postea enim Adam consensit mulieri: nam a serpente mulier seducta est . Nec modo potest aliqua mala suasio nisi carnis tue primo desiderium commouere [1 1Kb] , cui postea si mente consenseris,  cecidit et passer: si autem uincuntur desideria carnis, tenentur membra ad opera bona, arma concupiscentie auferuntur; et incipit turtur habere pullos. Propterea quid ibi ait Apostolus? Salua autem erit per filiorum generationem. Mulier uidua sine filiis, si perseueret, nonne beatior erit ? numquid salua non erit, quia non parit filios? uirgo Dei non melior erit? numquid salua non erit, quia filios non habet? aut ad Deum non pertinet? Salua ergo erit mulier, que in typo carnis accipitur, per filiorum generationem, id est, si faciat opera bona. Sed non ubicumque turtur inueniat nidum sibi, ubi ponat pullos suos: in fide uera, in fide catholica, in societate unitatis Ecclesie pariat opera sua. Propterea et de illa cum loqueretur Apostolus, ita subiecit: Salua autem erit per filiorum generationem, si permanserit in fide, et dilectione, et sanctificatione, cum sobrietate . Permanendo ergo in fide, ipsa fides nidus est pullorum tuorum. Nam propter infirmitatem pullorum turturis tue dignatus est Dominus prebere tibi unde nidum faceres: indutus est enim feno carnis, ut ad te ueniret. In ista fide pone pullos tuos; in isto nido operare opera tua. Qui enim sunt nidi, uel quis est nidus, sequitur statim; Altaria tua, Domine uirtutum. Cum dixisset, Et turtur inuenit sibi nidum, ubi ponat pullos suos; quasi quesisses, Quem nidum? Altaria tua, Domine uirtutum, rex meus et Deus meus. Quid est, rex meus et Deus meus? Qui regis me, qui creasti me.

8. [uers. 5.] Sed hic nidus est, et hic peregrinatio, et hic suspirium, et hic tritura, et hic pressura, quia hic torcular: quid est autem quod desiderat? quid concupiscit? quo it? quo tendit desiderium nostrum? quo nos rapit? Hic positus illa meditatur, positus inter tentationes, positus inter pressuras, positus in torcularibus, suspirans in superna promissa; quasi quid ibi acturus, iam premeditatur gaudia futura. Beati, inquit, qui habitant in domo tua. Unde beati? quid habituri? quid acturi? Omnes qui beati dicuntur in terra, habent aliquid et agunt aliquid. Beatus est homo ille, tot prediis, tanta familia, tanto auro et argento: habendo beatus dicitur. Beatus est; ad illos honores peruenit, ad proconsulatum, ad prefecturam: agendo beatus dicitur. Ergo aut habendo, aut agendo. Unde autem ibi beati? quid habituri? quid acturi? Quid habituri, iam supra dixi: Beati qui habitant in domo tua. Domum tuam si habueris, pauper es: domum Dei si habueris, diues es. In domo tua timebis latrones; domui Dei murus ipse Deus est. Beati ergo qui habitant in domo tua. Possident Ierusalem celestem sine angustia, sine pressura, sine diuersitate et diuisione limitum: omnes habent eam, et singuli habent totam. Magne ille diuitie. Non angustat frater fratrem; nulla ibi indigentia est. Quid ergo ibi acturi? Omnium enim actionum humanarum mater necessitas. Iam, fratres, breuiter dixi: currite animo per quaslibet actiones, uidete, si eas parit, nisi necessitas. Ipse memorabiles artes que magne uidentur in subueniendo, patrocinia lingue et adiutoria  medicine; ipse sunt enim in hoc seculo excellentes actiones: tolle litigatores; quibus opitulatur aduocatus? tolle uulnera et morbos; quid curat medicus? Et omnes iste actiones nostre ad quotidianam uitam que exiguntur et fiunt, ex necessitate ueniunt. Arare, seminare, nouellare, nauigare; talia omnia opera que parit, nisi necessitas et indigentia? Tolle famem, sitim, nuditatem; cui opus sunt ista omnia? Hec etiam que nobis iubentur bona opera: nam ista que commemoraui, honesta sunt, sed omnium hominum ; hec honesta loquor, non parit nisi necessitas fragilitatis carnalis. Hec etiam que dixi iuberi nobis, Frange esurienti panem tuum: cui frangis, ubi nemo esurit? Egenum sine tecto induc in domum tuam: quem hospitem suscipis, ubi omnes in patria sua uiuunt? quem uisitas egrotum, ubi perpetua sanitate gaudent? quem concordas litigiosum, ubi pax sempiterna est? quem sepelis mortuum, ubi semper uiuitur? Nihil ergo horum acturus es ex operibus honestis illis omnium hominum: nichil acturus es ex istis bonis operibus; quia isti pulli turturis iam uolabunt de nido. Quid ergo? Iam dixisti quid habituri sumus: Qui habitant in domo tua, beati sunt. Dic etiam quid acturi sunt, quia non ibi uideo aliquas necessitates que me impellant ad agendum. Ecce modo quod loquor et disputo, necessitas parit. Numquid enim ibi talis disputatio erit, quasi que doceat ignaros, quasi que commemoret obliuiosos? aut uero in illa patria Euangelium recitabitur, ubi ipsum Dei uerbum contemplabitur? Ergo quia dixit iste desiderans et suspirans ex uoce nostra, quid habituri sumus in illa patria cui suspiratur, et ait, Beati qui habitant in domo tua; dicat et quid acturi sumus. In secula seculorum laudabunt te. Hoc erit totum negotium nostrum, sine defectu Alleluia. Non uobis, fratres, uideatur quasi fastidium ibi futurum: quia si modo hoc diu dicatis, non duratis; ab illo gaudio necessitas uos auertit. Et quia non tantum delectat quod non uidetur; si tanta alacritate in ipsa pressura et fragilitate carnis laudamus quod credimus, quomodo laudabimus quod uidebimus? Cum absorpta fuerit mors in uictoriam, cum mortale hoc induerit immortalitatem, et corruptibile hoc induerit incorruptionem , nemo dicet, Diu steti; nemo dicet, Diu ieiunaui, diu uigilaui. Stabilitas enim magna ibi, et ipsa immortalitas iam corporis nostri suspendetur in contemplationem [1 1Kb] Dei. Etsi modo uerbum hoc quod uobis erogamus, tam diu fragilitatem carnis nostre stantem tenet; quid nobis faciet illud gaudium? quomodo nos mutabit? Similes enim ei erimus, quoniam uidebimus eum sicuti est . Iam similes illi, quando deficiemus? quo auertemur? Securi ergo simus, fratres; non nos satiabit laus Dei [2 1Kb] , amor Dei.  Si deficies ab amore, deficies a laude: si autem amor sempiternus erit, quia illa insatiabilis pulchritudo erit; noli timere ne non possis semper laudare, quem semper poteris amare. Ergo, Beati qui habitant in domo tua; in secula seculorum laudabunt te. Huic uite suspiremus.

9. [uers. 6, 7.] Sed quomodo illuc ueniemus? Beatus uir cuius est susceptio eius abs te, Domine. Intellexit ubi esset, quia per fragilitatem carnis sue ad illam beatitudinem uolare non posset: circumspexit pondera sua; quia dicitur alio loco, Corpus enim quod corrumpitur, aggrauat animam; et deprimit terrena inhabitatio sensum multa cogitantem . Spiritus sursum uocat, pondus carnis deorsum reuocat: inter duos conatus suspensionis et ponderis colluctatio quedam est; et ipsa colluctatio ad pressuram pertinet torcularis. Audi ipsam luctam de torculari ab Apostolo expressam; quia et ipse ibi conterebatur, ibi premebatur: »Condelector,« inquit, »legi Dei secundum interiorem hominem: uideo autem aliam legem in membris meis, repugnantem legi mentis mee, et captiuum me ducentem in lege peccati, que est in membris meis.« Magna lucta, et euadendi magna desperatio, nisi subueniat [1 1Kb] de consequenti: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Ergo et hic in psalmo isto uidit illa gaudia, cogitauit animo: Beati qui habitant in domo tua, Domine; in secula seculorum laudabunt te. Sed quis illuc ascendet? quid facio de carnis pondere? »Beati qui habitant in domo tua; in secula seculorum laudabunt te. Condelector enim legi Dei secundum interiorem hominem.« Sed quid faciam? quomodo uolabo? quomodo perueniam? uideo aliam legem in membris meis, repugnantem legi mentis mee. Dixit se infelicem, et dixit: Quis me liberabit de corpore mortis huius, ut inhabitem in domo Domini, et in secula seculorum laudem cum? quis me liberabit? Gratia Dei per Iesum Christum Dominum nostrum. Sicut ergo in uerbis Apostoli illi difficultati et quasi inextricabili lucte subuenit quod subiecit, Gratia Dei per Iesum Christum Dominum nostrum; sic et hic cum suspiraret flammante desiderio in domum Dei et in illas laudes Dei, considerata grauedine corporis sui et mole carnis sue, et desperatione quadam suborta, rursus in spem euigilauit, et ait: Beatus uir cuius est susceptio eius abs te, Domine.

10. Quid ergo prestat Deus in hac gratia, ei quem suscepit perducendum? Sequitur, et dicit: Ascensus in corde eius. Facit illi gradus quibus ascendat. Ubi illi facit gradus? In corde. Quanto ergo plus amaueris, tanto plus ascendes. Ascensus, inquit, in corde eius disposuit. Quis? Qui suscepit eum: Beatus enim cuius est susceptio eius abs te, Domine. Quia per se non potest, opus est ut gratia tua suscipiat. Et quid facit gratia tua? Disponit  ascensus in corde. Ubi disponit ascensus? In corde, in conualle plorationis. Ecce habetis torcular conuallem plorationis: ipse lacryme pie contribulatorum, mustum sunt amantium. Ascensus in corde eius disposuit. Ubi ergo disposuit? In conualle plorationis. Hic enim disposuit ascensus, in conualle plorationis; hic enim ploratur ubi seminatur: Euntes, inquit, ibant et flebant, mittentes semina sua . Ergo ascensus in corde tuo sint dispositi a Deo per gratiam ipsius. Amando ascende: inde cantatur Canticum graduum. Et ubi tibi disposuit hos ascensus? In corde, in conualle plorationis. Dixit ubi disposuit, quod disposuit [1 1Kb] . Quid disposuit? Ascensus. Ubi? Intus, in corde. In qua regione, et quasi habitationis loco? In conualle plorationis. Ut quo ascendatur? In locum quem disposuit. Quid est hoc, fratres, In locum quem disposuit? Quem locum diceret quem disposuit, si dici posset. Dictum tibi est, Ascensus disposuit in corde, in conualle plorationis. Queris quo? Quid tibi dicturus est? Quod oculus non uidit, nec auris audiuit, nec in cor hominis ascendit . Collis est, mons est, terra est, pratum est, prope omnia ista dictus est locus ille. Sed quid sit per proprietatem, non per similitudinem , quis explicet? Noli ergo querere quo disposuit, in locum quem disposuit. Ipse nouit quo, ipse nouit qui disposuit quo te ducat cuius ascensus in corde disposuit. Quid? times ascendere, ne erret qui te ducit? Ecce in conualle plorationis disposuit ascensus, In locum quem disposuit. Ploramus modo. Unde? Ubi dispositi sunt nostri ascensus. Unde ploramus, nisi inde unde se miserum exclamabat Apostolus, quia uidebat aliam legem in membris suis repugnantem legi mentis sue? Et unde hoc nobis? Ex pena peccati. Et putabamus nos facile iustos esse posse quasi uiribus nostris, antequam acciperemus mandatum; adueniente autem mandato, peccatum reuixit: ego autem mortuus sum; hoc ait Apostolus. Data est enim Lex hominibus, non que saluaret eos iam, sed per quam cognoscerent in qua egritudine iacebant. Audi uerba Apostoli: »Si enim data esset Lex que posset uiuificare, omnino ex Lege esset iustitia; sed conclusit Scriptura omnia sub peccato, ut promissio ex fide Iesu Christi daretur credentibus« : ueniret gratia post Legem, inueniret hominem non solum iacentem, sed iam etiam confitentem et dicentem, Miser ego homo, quis me liberabit de corpore mortis huius? et opportune ueniret medicus ad conuallem plorationis, et diceret, Certe cognouisti quia cecidisti; audi me ut surgas, qui me contempsisti ut caderes. Data est ergo Lex ut egrum de morbo conuinceret, qui sibi sanus uidebatur; ut peccata demonstrarentur, non ut auferrentur. Demonstrato peccato per datam Legem, auctum est peccatum, quia  peccatum est et contra Legem: Occasione, inquit, accepta, peccatum per mandatum operatum est in me omnem concupiscentiam . Quid est, occasione accepta per mandatum? Acceptum mandatum quasi uiribus suis conati sunt facere homines; uicti concupiscentia, mandati etiam ipsius transgressione rei facti sunt. Sed quid ait Apostolus? Ubi autem abundauit peccatum, super abundauit gratia ; id est, auctus est morbus, commendata est medicina. Propterea, fratres, quinque ille porticus Salomonis, numquid curabant egrotos, ubi erat piscina in medio earum? Et iacebant, inquit, egroti in quinque porticibus ; in Euangelio lectum [1 1Kb] habemus. Quinque ille porticus, Lex est in quinque libris Moysi. Ad hoc producebantur egroti de domibus suis, ut iacerent in porticibus. Ergo lex prodebat egrotos, non sanabat; sed benedictione Dei turbabatur aqua, tanquam angelo descendente: uisa aqua turbata, qui poterat unus descendebat et sanabatur. Aqua illa cincta quinque porticibus, populus Iudeorum erat Lege conclusus: hunc perturbauit Donimus presentia sua, ut occideretur. Nisi enim descensu suo Dominus perturbaret populum Iudeorum, numquid crucifigeretur? Itaque turbata aqua passionem Domini significabat, que facta est perturbata gente Iudeorum. In hanc passionem credit languidus, tanquam in aquam turbatam descendens, et sanatur. Qui non sanabatur Lege, id est porticibus, sanatur gratia, per passionis fidem Domini nostri Iesu Christi. Unus, quia unitas. Ergo et hic quid ait? Ascensus in corde eius disposuit, in conualle plorationis, in locum quem disposuit: iam in illo loco gaudebimus.

11. [uers. 8.] Quare autem, in conualle plorationis? Et ex qua conualle plorationis ad illum locum gaudii ueniemus? Nam et benedictionem, inquit, dabit qui legem dedit. Afflixit nos Lege, pressit nos Lege, ostendit nobis torcular; uidimus pressuram, carnis nostre tribulationem cognouimus, ingemuimus rebellante peccato aduersus mentem nostram, clamauimus, Miser ego homo: sub Lege gemuimus; quid restat, nisi ut benedictionem det qui Legem dedit? Adueniet gratia post Legem; ipsa est benedictio. Et quid nobis prestitit ista gratia et benedictio? »Ambulabunt a uirtutibus in uirtutem.« Hic enim per gratiam multe uirtutes dantur: »Alii quidem datur per Spiritum sermo sapientie, alii sermo scientie, secundum eumdem Spiritum, alii fides, alii donatio sanitatum, alii genera linguarum, alii interpretatio sermonum, alii prophetatio« . Multe uirtutes, sed hic necessarie; et ab his uirtutibus imus in uirtutem. Quam uirtutem? Christum, Dei uirtutem, et Dei Sapientiam . Ipse dat diuersas uirtutes in loco hoc, qui pro omnibus uirtutibus necessariis in conualle plorationis et utilibus dabit unam uirtutem, seipsum. Nam et uirtutes agende uite nostre quatuor describuntur a multis, et in Scriptura inueniuntur. Prudentia dicitur, qua dignoscimus inter bonum et malum. Iustitia dicitur, qua sua cuique tribuimus; nemini quidquam debentes, sed omnes  diligentes . Temperantia dicitur, qua libidines refrenamus. Fortitudo dicitur, qua omnia molesta toleramus. Iste uirtutes nunc in conualle plorationis per gratiam Dei dantur nobis: ab his uirtutibus imus in illam uirtutem. Et que erit illa uirtus, nisi solius contemplationis Dei? Necessaria ibi non erit ista prudentia, ubi nulla mala occursura sunt que uitemus. Sed quid putamus, fratres? Non ista iustitia, ubi nulla erit cuiusquam indigentia cui subuenire debeamus. Non ista temperantia, ubi nulla erit libido refrenanda. Non ista fortitudo, ubi nulla erunt mala toleranda. Ergo ab his uirtutibus huius actionis ibimus in uirtutem illius contemplationis, qua contemplemur Deum: sicut scriptum est, Mane astabo tibi, et contemplabor . Et audi quia ab huius actionis uirtutibus, in illam contemplationem ibimus. Sequitur ibi, Ibunt a uirtutibus in uirtutem: quam uirtutem? Contemplandi. Quid est, contemplandi? Apparebit Deus deorum in Sion. Deus deorum, Christus Christianorum. Quomodo Deus deorum, Christus Christianorum? Ego dixi, Dii estis, et filii Altissimi omnes . Dedit enim eis potestatem filios Dei fieri , ille in quem credidimus, pulcher sponsus, qui hic propter deformitatem nostram deformis apparuit: quia uidimus eum, inquit, et non habebat speciem neque decorem . Finita omni necessitate mortalitatis, sicuti est Deus apud Deum, uerbum apud Patrem, per quod facta sunt omnia, apparebit mundis corde: beati enim mundi corde, quoniam ipsi Deum uidebunt . Apparebit Deus deorum in Sion.

12. [uers. 9.] Et rursus iste a cogitatione illorum gaudiorum redit ad suspiria sua. uidet quid preuenerit spe, et ubi adhuc sit re. Apparebit tunc Deus deorum in Sion: hoc est unde gaudebimus; ipsum in secula seculorum laudabimus. Sed adhuc modo tempus est orandi, tempus deprecandi; et si aliquantum gaudendi, sed adhuc in spe: in peregrinatione sumus, in conualle plorationis sumus. Ad huius ergo loci gemitum rediens dicit, Domine Deus uirtutum, exaudi precem meam; auribus percipe, Deus Iacob: quia et ipsum Iacob fecisti de Iacob Isrel. Apparuit enim illi Deus, et dictus est Isrel , uidens Deum. Audi ergo me, Deus Iacob, et fac me Isrel. Quando fiam Isrel? Cum apparebit Deus deorum in Sion.

13. [uers. 10.] Protector noster aspice, Deus. Sub umbra alarum tuarum sperabunt ; ideo, Protector noster aspice, Deus. Et respice in faciem Christi tui. Quando enim non respicit in faciem Christi sui Deus? quid est, Respice in faciem Christi tui? Per faciem innotescimus: quid est ergo, Respice in faciem Christi tui? Fac innotescere omnibus Christum tuum. Respice in faciem Christi tui: notus sit omnibus Christus tuus, ut possimus ire a uirtutibus in uirtutem, ut possit superabundare gratia, quoniam abundauit peccatum.

14. [uers. 11.] Quoniam melior est dies una in atriis tuis super millia. Atria illa sunt in que suspirabat, in  que deficiebat. Desiderat et deficit anima mea in atria Domini: melior est ibi unus dies super millia dierum. Millia dierum desiderant homines, et multum uolunt hic uiuere: contemnant millia dierum, desiderent unum diem, qui non habet ortum et occasum; unum diem, diem sempiternum, cui non cedit hesternus, quem non urget crastinus. Ipse unus dies desideretur a nobis. Quid nobis est cum millibus dierum? Imus a millibus dierum ad unum diem [1 1Kb] , sicut imus a uirtutibus in uirtutem.

15. Elegi abiici in domo Domini, magis quam habitare in tabernaculis peccatorum. Inuenit enim iste conuallem plorationis, inuenit iste humilitatem unde ascendat: scit quia si se extollere uoluerit, cadet, si se humiliauerit, erigetur; elegit abiici, ut subleuetur. Quam multi preter tabernaculum hoc torcularis dominici, id est, preter Ecclesiam catholicam uolentes sublimari, et amantes honores suos, nolunt cognoscere ueritatem  ? Si esset illis in corde uersus iste, Elegi abiici in domo Domini, magis quam habitare in tabernaculis peccatorum; nonne abiicerent honores, et currerent ad conuallem plorationis, et hinc inuenirent ascensus in corde, et hinc irent a uirtutibus in uirtutem, ponentes spem suam in Christo, non in nescio quo homine? Bona uox, gaudenda uox, eligenda uox: Elegi abiici in domo Domini, magis quam habitare in tabernaculis peccatorum. Ipse elegit abiici in domo Domini; sed ille qui inuitauit ad conuiuium, eligentem inferiorem locum uocat ad superiorem, et dicit illi, Ascende . Ipse tamen non elegit nisi esse in domo Domini, in quocumque loco, non tamen extra limen.

16. [uers. 12.] Quare elegit abiectus esse in domo Domini, magis quam habitare in tabernaculis peccatorum? Quia misericordiam et ueritatem diligit Deus. Dominus misericordiam diligit, qua mihi primo subuenit: ueritatem diligit, ut credenti det quod promisit. Audi misericordiam et ueritatem in apostolo Paulo, prius Saulo persecutore. Indigebat misericordia, et dixit in se factam: »Qui prius fui blasphemus, et persecutor, et iniuriosus; sed misericordiam consecutus sum, ut in me ostenderet Christus iehsu omnem longanimitatem in eos qui credituri sunt illi in uitam eternam« . Ut cum indulgentiam tantorum scelerum acciperet Paulus, nemo desperaret posse [2 1Kb] sibi donari quecumque peccata. Ecce habes misericordiam. Noluit tunc Deus exercere ueritatem, ut puniret peccantem. Etenim si puniretur peccator, nonne ueritas esset? aut auderet dicere, Non debeo puniri, qui non posset dicere, Non peccaui? Et si diceret, Non peccaui: cui diceret? quem falleret? Ergo primo Dominus in eum misericordiam prerogauit; post misericordiam, ueritatem. Audi illum iam exigentem ueritatem. Primo ergo inquit:  »Misericordiam consecutus sum, qui prius fui blasphemus, et persecutor, et iniuriosus; sed gratia Dei sum quod sum« . Postea dicit, cum passioni propinquaret: »Bonum agonem certaui, cursum consummaui, fidem seruaui; superest mihi corona iustitie«. Ille qui tribuit misericordiam, seruat ueritatem. Unde seruat ueritatem? Quam reddet mihi Dominus in illo die iustus iudex . Indulgentiam donauit, coronam reddet: donator est indulgentie, debitor corone. Unde debitor? accepit aliquid? Cui debet aliquid Deus? Ecce uidemus quia tenet eum debitorem Paulus, consecutus misericordiam, exigens ueritatem: Reddet mihi, inquit, Dominus in illo die. Quid tibi reddet, nisi quod tibi debet? Unde tibi debet? quid ei dedisti? Quis prior dedit illi, et retribuetur ei ? Debitorem Dominus ipse se fecit, non accipiendo, sed promittendo: non ei dicitur, Redde quod accepisti; sed, Redde quod promisisti. Misericordiam mihi erogauit, inquit, ut faceret me innocentem: nam prius fui blasphemus et iniuriosus; sed ex illius gratia factus sum innocens. Ille autem qui prerogauit misericordiam, negare poterit debitum? Diligit misericordiam et ueritatem. Gratiam et gloriam dabit. Quam gratiam, nisi de qua ipse dixit, Gratia Dei sum quod sum? Quam gloriam, nisi de qua ipse dixit. Superest mihi corona iustitie.

17. [uers. 13.] Ideo, Dominus, inquit, non priuabit bonis ambulantes in innocentia. Quare ergo homines non uultis tenere innocentiam, nisi ut habeatis bona? Non uult [1 1Kb] tenere innocentiam, ut non reddat quod illi assignatur: aurum uult habere et perdit innocentiam. Quid lucratur? quid damnificatur? Habet lucrum auri, passus est damnum innocentie. Est aliquid pretiosius innocentia? Sed si innocentiam retinebo, inquit, pauper ero. Paruene diuitie ipsa innocentia? Si arcam plenam auro habueris, diues eris: si cor habueris plenum innocentia, pauper eris? Sed ecce bona desiderans, modo in egestate, in tribulatione, in conualle plorationis, in pressura, in tentationibus, serua innocentiam. Erit enim postea etiam bonum tuum quod desideras; requies, eternitas, immortalitas, impassibilitas erit postea: ipsa sunt bona que seruat Deus iustis suis. Nam bona que modo desideras pro magno, propter que uis esse nocens, et non innocens, attende illa qui habeant, qui talibus abundant. uides diuitias apud latrones, apud impios, apud sceleratos. apud turpes; apud flagitiosos et facinorosos uides diuitias: dat illis Deus ista propter communionem generis humani, propter abundantem affluentiam [2 1Kb] bonitatis sue; qui etiam solem suum oriri facit super bonos et malos, et pluit super iustos et iniustos . Tanta dat et malis, et tibi nichil seruat? Falsum est quod tibi promisit? Seruat; securus esto. Qui misertus est tui, cum esses impius; deserit te, cum factus es pius? qui peccatori donauit mortem  Filii sui, quid seruat saluato per mortem Filii sui? Securus ergo esto. Tene debitorem, quia credidisti in promissorem. Dominus non priuabit bonis ambulantes in innocentia. Ergo quid nobis hic restat in torculari, in afflictione, in re dura, in presentia uite periculose? quid nobis restat, ut illuc perueniamus? Domine Deus uirtutum, beatus homo qui sperat in te [1 1Kb] .



IN PSALMUM LXXXIu ENARRATIO.



SERMO AD PLEBEM.

1. Deprecati sumus Dominum Deum nostrum, ut ostendat nobis misericordiam suam, et salutare suum det nobis. Dictum est hoc quidem in prophetia, cum primum Psalmi isti dicerentur et scriberentur: ceterum quod attinet ad hoc tempus, iam ostendit Dominus Gentibus misericordiam suam, et dedit eis salutare suum. Ille quidem ostendit; sed multi sanari nolunt, ut uideant quod ostendit. Sed quia ipse sanat oculos cordis ad uidendum se; propterea cum dixisset, Ostende nobis misericordiam tuam, tanquam multis cecis dicturis, Quomodo uidebimus, cum ceperit ostendere? adiunxit, Et salutare tuum da nobis. Dando enim salutare suum, sanat in nobis unde possimus uidere quod ostendit: non quomodo medicus homo ipse curat, ut lucem istam ostendat eis quos curauerit; et aliud est ista lux quam demonstraturus est, aliud autem ipse medicus qui curat oculos quibus ostendat lucem, que lux non est ipse. Non ergo sic Dominus Deus noster: ipse est enim medicus qui curat unde uidere possimus, et ipse est lux quam uidere possimus. Totum tamen Psalmum breuiter, quantum possumus, quantum donat Dominus, pro angustia temporis attenti curramus.

2. [uers. 1.] Titulus eius est, In finem, filiis Core, Psalmus. Finem non intelligamus, nisi quem dicit Apostolus, Finis enim Legis Christus, ad iustitiam omni credenti . Ergo cum primo in titulo Psalmi posuit, In finem; direxit cor nostrum in Christum. In illum si intendamus, non errabimus; quia ipse est ueritas quo festinamus, et ipse est uia per quam curramus . Quid est, filiis Core? Interpretatur Core ex uerbo hebreo in latinum Caluus. Ergo filiis Core, filiis calui. Quis est iste caluus? Non ut irrideamus illum, sed ut ploremus ante illum. Nam irriserunt quidam, et a demonibus uastati sunt: quomodo in Regnorum libro caluum Eliseum irriserunt pueri, dicebantque post illum, Calue, calue; processerunt ursi de silua, et comederunt pueros male ridentes , et plangendos a parentibus suis. Significauit hoc factum prophetia quadam, futurum Dominum nostrum Iesum Christum. Ille enim a Iudeis irridentibus uelut caluus irrisus est, quia in Caluarie loco crucifixus est . Nos  autem si in illum crediderimus, filii ipsius sumus. Nobis ergo cantatur iste psalmus, ubi inscribitur, filiis Core: sumus enim filii sponsi . Ille quippe sponsus, dans arrham sponse sue, sanguinem suum et Spiritum sanctum, quo locupletauit nos interim in ista peregrinatione; adhuc autem seruat nobis occultas diuitias suas. Unde enim tale pignus dedit, quid est quod seruat?

3. [uers. 2.] Itaque cantat ei Propheta in futurum, et utitur uerbis quasi iam preteriti temporis; tanquam facta dicit, que futura erant; quia apud Deum et quod futurum est, iam factum est. Ibi ergo Propheta uidebat futura nobis, iam uero facta in illius prouidentia et predestinatione certissima, quomodo dicit et in illo psalmo ubi omnes Christum agnoscunt; sic enim recitatur [1 1Kb] , tanquam Euangelium legatur: »Foderunt manus meas et pedes, dinumerauerunt omnia ossa mea; ipsi uero considerauerunt et conspexerunt me, diuiserunt sibi uestimenta mea et super uestem meam miserunt sortem« . Quis non, legente lectore Psalmum, agnoscat Euangelium? Et tamen cum diceretur in Psalmo, non dictum est, Fossuri sunt manus meas et pedes; sed, foderunt manus meas et pedes: nec dictum est, Dinumeraturi sunt ossa mea; sed, dinumerauerunt ossa mea: nec dictum est, Diuisuri sunt uestimenta mea; sed, diuiserunt sibi uestimenta mea. Hec omnia que futura uidebat Propheta, tanquam preterita indicabat: sic et hic, Benedixisti, Domine, terram tuam; tanquam iam fecerit.

4. Auertisti captiuitatem Iacob. Populus eius antiquus Iacob, populus Isrel, natus de semine Abrahe, in repromissione futurus aliquando heres Dei. Erat quidem ergo ille populus, cui datum est Testamentum uetus; sed in uetere Testamento figurabatur Testamentum Nouum [2 1Kb] : illa figura erat, hec expressio ueritatis. In illa autem figura secundum quamdam prenuntiationem futurorum, data est illi populo terra quedam promissionis, in quadam regione ubi habitauit populus Iudeorum; ubi est etiam Ierusalem ciuitas, cuius nomen omnes audiuimus. Hanc ergo terram cum accepisset ille populus, ab hostibus suis uicinis circumquaque inimicantibus multas molestias patiebatur: et cum peccabat in Deum suum, dabatur in captiuitatem; non ad interitum, sed ad disciplinam; non damnante patre, sed flagellante. Et cum possessa esset, liberabatur, et aliquoties captiuata est et liberata est illa gens: et modo in captiuitate est, et hoc pro peccato magno, quod Dominum suum crucifixit. Quid igitur secundum istos accipimus, quod ait, Auertisti captiuitatem Iacob? An forte intelligimus hic aliam captiuitatem, de qua omnes nos uolumus liberari? Nam omnes pertinemus ad Iacob, si pertinemus ad semen Abrahe. Hoc enim dicit Apostolus: In Isaac uocabitur tibi semen; id est, non hi qui filii carnis, hi filii Dei, sed filii promissionis deputantur  in semen . Si filii promissionis in semen deputantur, offendendo Deum Iudei degenerauerunt; nos promerendo Deum, de genere Abrahe facti sumus, non pertinentes ad carnem, sed pertinentes ad fidem. Imitati enim fidem, filii facti sumus: illi autem degenerando a fide, exheredari meruerunt. Nam, ut noueritis quia perdiderunt illud, quod nati erant de Abraham, cum se arroganter iactarent audiente Domino Iesu Christo, gloriantes de sanguine et non de uita, et dicerent Domino, Nos patrem habemus Abraham; ait illis Dominus tanquam degenerantibus: Si filii Abrahe estis, facta Abrahe facite . Si ergo illi propterea iam non filii, quia non faciebant facta Abrahe; nos propterea filii, quia facimus facta Abrahe. Que sunt facta Abrahe que facimus? Credidit autem Abraham Deo, et deputatum est illi ad iustitiam . Ergo omnes ad Iacob pertinemus, imitantes Abrahe fidem, qui credidit Deo, et deputatum est illi ad iustitiam. Que est ergo illa captiuitas unde nos uolumus liberari? puto enim neminem nostrum modo esse apud Barbaros, nec aliquam gentem irruisse armatam, et captiuos duxisse nos. Sed modo ostendo quamdam captiuitatem, in qua gemimus, et unde nos liberari cupimus. Paulus apostolus procedat, ipse illam dicat; sit ipse speculum nostrum, ille loquatur, et nos ibi uideamus: nemo est enim qui non hic se agnoscat. Ait ergo ille beatus apostolus, Condelector enim legi Dei secundum interiorem hominem; intus delectat me lex Dei: uideo autem aliam legem in membris meis, repugnantem legi mentis mee. Iam audisti legem, audisti pugnam; captiuitatem nondum audieras, audi que sequuntur: Repugnantem, inquit, legi mentis mee, et captiuum me ducentem in lege peccati, que est in membris meis. Agnouimus captiuitatem: quis nostrum est qui nolit se de ista captiuitate liberari? Et unde liberabitur? Quoniam hoc cantauit ipse Psalmus futurum: Auertisti captiuitatem Iacob. Cui dixit? Christo, propter In finem, propter filios Core: ille enim auertit captiuitatem Iacob. Audi et ipsum Paulum confitentem. Cum diceret se trahi captiuum a lege in membris suis repugnante legi mentis sue, exclamauit sub illa captiuitate, et ait: Infelix ego homo, quis me liberabit de corpore mortis huius? Quesiuit quis esset, et statim illi occurrit, Gratia Dei per Iesum Christum Dominum nostrum . De hac gratia Dei Propheta dicit huic Domino nostro Iesu Christo, Auertisti captiuitatem Iacob. Attendite captiuitatem Iacob, attendite quia hoc est, Auertisti captiuitatem nostram: non liberando nos a Barbaris, in quos non incurrimus; sed liberando nos ab operibus malis, a peccatis nostris, per que nobis satanas dominabatur. Si quis enim liberatus fuerit a peccatis suis, non habet unde illi dominetur princeps peccatorum.

5. [uers. 3, 4.] Quomodo enim auertit captiuitatem Iacob? uidete quia ista liberatio spiritualis est, uidete quia intus agitur: Remisisti, inquit, iniquitatem plebis tue; operuisti omnia peccata eorum. Ecce unde  auertit captiuitatem, quia remisit iniquitatem: iniquitas tenebat captiuum, remissa iniquitate liberaris. Confitere ergo te esse in captiuitate, ut dignus sis liberari: nam qui hostem suum non intellexit, quomodo inuocat liberatorem? Operuisti omnia peccata eorum. Quid est, operuisti? Ut non illa uideres. Quid est, ut non illa uideres? Ut non in illa uindicares. Noluisti uidere peccata nostra; et ideo non uidisti [1 1Kb] , quia ipsa uidere noluisti: Operuisti omni a peccata eorum. Sedasti omnem iram tuam; auertisti ab ira indignationis tue.

6. [uers. 5.] Et quoniam de futuro ista dicuntur, quamuis uerba preterita sonent; sequitur, et dicit: Conuerte nos, Domine [2 1Kb] sanitatum nostrarum. Quod modo narrabat quasi factum esset, quomodo orat ut fiat; nisi quia uoluit ostendere preterita uerba se in prophetia dixisse? Nondum autem factum esse quod dicebat iam factum, hinc ostendit, quia orat ut fiat: »Conuerte nos, Domine sanitatum nostrarum; et auerte iracundiam tuam a nobis.« Non iamdudum dicebas, »Auertisti captiuitatem Iacob; operuisti omnia peccata eorum: sedasti omnem iram tuam; auersus es ab ira indignationis tue?« Quomodo hic, »Et auerte iracundiam tuam a nobis?« Respondet tibi Propheta: Illa dico quasi facta, quia uideo futura; quia uero nondum facta sunt, oro ut ueniant, que iam uidi. Auerte iracundiam tuam a nobis.

7. [uers. 6.] Non in eternum irascaris nobis. De ira Dei enim mortales sumus, et de ira Dei in ista terra in egestate et labore uultus nostri manducamus panem. Hoc enim audiuit Adam, quando peccauit ; et Adam ille omnes nos eramus, quia in Adam omnes moriuntur: quod ille audiuit, secutum est et nos. Non enim eramus iam nos, sed eramus in Adam: ideo quidquid euenit ipsi Adam, secutum est et nos, ut moreremur; omnes quippe in illo fuimus. Ea enim peccata parentum non pertinent ad filios, que faciunt parentes iam natis filiis: iam enim natifilii ad se pertinent, et parentes ad se pertinent. Itaque illi qui nati sunt, si tenuerint uias parentum suorum malas, necesse est portent et merita ipsorum: si autem mutauerint se, et non fuerint imitati parentes malos, incipiunt habere meritum suum, non meritum parentum suorum. Usque adeo autem non tibi obest peccatum patris tui, si te mutaueris, ut nec ipsi patri tuo obsit, si se mutauerit. Sed iam quod accepit ad mortalitatem istam radix nostra, duxit de Adam. Quid duxit? Istam fragilitatem carnis, hoc tormentum dolorum, hanc domum paupertatis, hoc uinculum mortis, et laqueos tentationum: portamus omnia ista in carne hac; et ira Dei est ista, quia uindicta Dei est. Sed quia futurum erat ut regeneraremur, et credendo noui efficeremur, atque in resurrectione omnis illa mortalitas absumeretur, et nouitas totius hominis repararetur; sicut enim in Adam omnes moriuntur, sic et in Christo omnes uiuificabuntur : hoc uidens Propheta ait, Non in eternum irascaris nobis, uel extendas iram tuam a generatione  in generationem. Fuit prima generatio mortalis de ira tua; erit altera generatio immortalis de misericordia tua.

8. [uers. 7.] Quid ergo? hoc tibi tu prestitisti, o homo, ut quia conuersus es ad Deum, merereris misericordiam ipsius; qui autem conuersi non sunt, non sunt adepti misericordiam, sed inuenerunt iram? Quid autem, ut conuertereris, posses, nisi uocareris? Nonne ille qui te uocauit auersum, ipse prestitit ut conuertereris? Noli tibi ergo arrogare nec ipsam conuersionem; quia nisi te ille uocaret fugientem, non posses conuerti. Propterea et ipsius conuersionis beneficium Deo tribuens Propheta, hoc orat, et dicit: Deus, tu conuertens uiuificabis nos. Et non quasi nos ipsi nostra sponte sine misericordia tua conuertimur ad te, et tu uiuificabis nos: sed, tu conuertens uiuificabis nos; ut non solum uiuificatio nostra a te sit, sed etiam ipsa conuersio ut uiuificemur. Deus tu conuertens uiuificabis nos; et plebs tua letabitur in te. Malo suo letabitur in se; bono suo letabitur in te. Quando enim uoluit habere gaudia de se, inuenit planctum in se: nunc uero quia totum gaudium nostrum Deus est, qui uult securus gaudere, in illo gaudeat, qui non potest perire. Quid enim, fratres mei, gaudere uultis in argento? Aut argentum perit, aut tu; et nemo scit quid prius: uerumtamen illud constat, quia utrumque periturum est; quid prius, incertum est. Nam nec homo hic potest manere semper, nec argentum hic potest manere semper; sic aurum, sic uestis, sic domus, sic pecunia, sic lata predia, sic postremo lux ista. Noli ergo uelle gaudere in istis: sed gaude in illa luce que non habet occasum; gaude in illa luce quam non precedit hesternus dies, nec sequitur, crastinus. Quid est ista lux? Ego sum, inquit, lux mundi . Qui tibi dicit, Ego sum lux mundi, uocat te ad se. Cum uocat te, conuertit te; cum conuertit te, sanat te; cum sanauerit te, uidebis conuersorem tuum, cui dicitur, Et plebs tua letabitur in te.

9. [uers. 8.] Ostende nobis, Domine, misericordiam tuam. Hoc est quod cantauimus [1 1Kb] , et iam hinc diximus. Ostende nobis, Domine, misericordiam tuam; et salutare tuum da nobis; salutare tuum, Christum tuum. Felix est cui ostendit Deus misericordiam suam. Ipse est qui superbire non potest, cui Deus ostendit misericordiam suam. Ostendendo enim illi misericordiam suam, persuadet illi quia quidquid boni habet ipse homo, non habet nisi ab illo qui omne bonum nostrum est. Et cum uiderit homo quidquid boni habet non se habere a se, sed a Deo suo; uidet quia totum quod in illo laudatur, de misericordia Dei est, non de meritis ipsius: et uidendo ista non superbit, non superbiendo non extollitur, non se extollendo non cadit, non cadendo stat, stando inheret, inherendo manet, manendo perfruitur, et letatur in Domino Deo suo. Erunt illi delicie ipse qui fecit illum; et delicias ipsas nemo corrumpit, nemo interpellat, nemo aufert. Quis potens minabitur  auferre? quis uicinus malus, quis latro, quis insidiator tibi tollit Deum? Et potest tibi tollere totum quod possides corpore, non tibi tollit eum quem possides corde. Ipsa [1 1Kb] est misericordia, quam utinam Deus ostendat nobis, Ostende nobis, Domine, misericordiam tuam; et salutare tuum da nobis: Christum tuum da nobis: in illo est enim misericordia tua. Dicamus illi et nos: Da nobis Christum tuum. Iam quidem dedit nobis Christum suum: adhuc illi tamen dicamus, Da nobis Christum tuum; quia dicimus illi, Panem nostrum quotidianum da nobis hodie . Et quis est panis noster, nisi ipse qui dixit, Ego sum panis uiuus, qui de celo descendi ? Dicamus illi: Da nobis Christum tuum. Dedit enim nobis Christum, sed hominem: quem nobis [2 1Kb] dedit hominem, eum ipsum nobis daturus est Deum. Hominibus enim hominem dedit; quia talem illum dedit hominibus qualis posset capi ab hominibus: Deum enim Christum nullus hominum capere poterat. Factus est hominibus homo, seruauit se Deum diis. An forte arroganter dixi? Reuera arroganter, nisi ipse dixisset: Ego dixi, Dii estis, et filii Altissimi omnes . Ad ipsam adoptionem renouamur [3 1Kb] , ut efficiamur filii Dei. Iam quidem sumus, sed per fidem: sumus quidem in spe, nondum sumus in re. »Spe enim salui facti sumus,« sicut dicit Apostolus. »Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus« . Quid enim exspectamus per patientiam, nisi uidere quod credimus? Modo enim credimus quod non uidemus: permanendo in eo quod credentes non uidemus, merebimur uidere quod credimus. Propterea Ioannes in Epistola sua quid ait? Dilectissimi, filii Dei sumus, et nondum apparuit quid erimus. Quis non exsultet, si subito nescio cui peregrinanti et ignoranti genus suum, patienti aliquam egestatem, et in erumna et labore constituto diceretur: Filius senatoris es; pater tuus amplo patrimonio gaudet in re uestra; reuoco te ad patrem tuum? quali gaudio exsultaret, si hoc non fallax promissor diceret? uenit ergo non fallax apostolus Christi, et ait: Quid est quod de uobis desperatis? quid est quod uos affligitis, et merore conteritis? quid est quod concupiscentias uestras sequendo, in egestate istarum uoluptatum conteri uultis? Habetis patrem, habetis patriam, habetis patrimonium. Quis est iste pater? »Dilectissimi, filii Dei sumus.« Quare ergo nondum uidemus patrem nostrum? Quia »nondum apparuit quid erimus.« Iam sumus, sed in spe: nam »quid erimus, nondum apparuit.« Et quid erimus? »Scimus,« inquit, »quia cum apparuerit, similes ei erimus, quoniam uidebimus eum sicuti est« . Sed hoc de Patre dixit, de Filio autem Domino Iesu Christo non dixit:  et forte uidendo Patrem, non Filium, [1 1Kb] crimus beati? Ipsum audi Christum: Qui me uidit, uidit et Patrem. Cum enim unus Deus uidetur, Trinitas uidetur, Pater et Filius et Spiritus sanctus. Audi expressius quia ipsius Filii uisio tribuet nobis beatitudinem, et nichil interest inter uisionem ipsius et uisionem Patris. Ipse ait in Euangelio: Qui diligit me, mandata mea custodit, et ego diligam illum, et ostendam meipsum illi . Loquebatur illis, et dicebat, ostendam meipsum illi. Quare? Non erat ipse qui loquebatur? Sed carnem caro uidebat; diuinitatem cor [2 1Kb] non uidebat. Ad hoc autem caro carnem uidit, ut per fidem cor mundaretur, unde Deus uideretur. Dictum est enim de Domino, Fide mundans corda eorum : et dixit Dominus, Beati mundo corde, quia ipsi Deum uidebunt . Ergo nobis promisit ostendere se nobis. Qualis est pulchritudo eius, fratres, cogitate. Omnia ista pulchra que uidetis, que amatis, ipse fecit. Si hec pulchra sunt, quid est ipse? si hec magna sunt, quantus est ipse? Ergo ex istis que hic amamus, illum magis desideremus; et contemnentes ista, illum diligamus: ut ipsa dilectione per fidem cor mundemus, et mundatum cor nostrum inueniat aspectus illius. Lux que nobis ostendetur, sanos nos debet inuenire: hoc agit modo fides. Hoc ergo hic diximus. Et salutare tuum da nobis: da nobis Christum tuum, nouerimus Christum tuum, uideamus Christum tuum; non quomodo illum uiderunt Iudei, et crucifixerunt, sed quomodo illum uident Angeli, et gaudent.

10. [uers. 9.] Audiam quid loquetur in me Dominus Deus. Propheta dixit. Loquebatur in illo Deus intus, et mundus faciebat illi strepitum foris. Cohibens ergo aliquantum ab strepitu mundi, et auertens se ad se, et a se in illum cuius uocem audiebat interius; quasi obturans aurem contra tumultuantem uite huius inquietudinem, et contra animam corpore quod corrumpitur aggrauatam, et sensum terrena inhabitatione deprimentem multa cogitantem , ait, Audiam quid loquitur in me Dominus Deus: et audiuit, quid? Quoniam loquetur pacem in plebem suam. uox ergo Christi, uox Dei pax est, ad pacem uocat. Eia, dicit, quicumque nondum estis in pace, amate pacem: quid enim uobis melius de me inuenire potestis quam pacem? Pax quid est? Ubi nullum bellum est. Quid est, ubi nullum bellum est? Ubi nulla est contradictio, ubi nichil resistit, nichil aduersum est. uidete si iam ibi sumus; uidete si iam non est conflictus cum diabolo, uidete si non omnes sancti et fideles cum principe demoniorum luctantur. Et quomodo cum illo luctantur, quem non uident? Luctantur cum concupiscentiis suis, quibus ille suggerit peccata: et non consentiendo quod suggerit, etsi non uincuntur, tamen pugnant. Nondum est ergo pax, ubi pugna est. Aut date mihi hominem qui nichil tentationis patitur in carne sua, ut possit mihi dicere quia iam pax est. Nihil quidem tentationis forte patitur  in illicitis uoluptatibus, saltem suggestiones ipsas patitur: uel suggeritur illi quod respuit, uel delectat unde contineat. Sed ecce iam nichil delectat illicitum; uel contra famem et sitim pugnat quotidie: quis enim iustus hinc alienus? Pugnat ergo fames et sitis, pugnat contra nos lassitudo carnis, pugnat delectatio somni, pugnat oppressio. uigilare uolumus; dormitamus: ieiunare uolumus; esurimus et sitimus: stare uolumus; defatigamur: querimus sedere; si et hoc diu facimus, deficimus. Quidquid nobis prouiderimus ad refectionem, illic rursus inuenimus defectionem. Esuris, dicit tibi aliquis? respondes, Esurio. Ponit ante te cibum; ad refectionem posuerat: perseuera in eo quod posuit; certe reficere te uolebas, hoc age semper; hoc agendo, in eo quod adhibueras ad refectionem, ibi inuenis lassitudinem. Multum sedendo fatigatus eras; surgis, deambulando reficeris: perseuera in eo quo reficeris, multum deambulando lassaris; sedere iterum queris. Inueni mihi aliquid unde te reficias, ubi non, si perseueraueris, iterum deficias. Qualis ergo est ista pax, quam hic habent homines tantis resistentibus molestiis, cupiditatibus, indigentiis, lassitudinibus? Non est ista uera, non est perfecta pax. Que erit perfecta pax? »Oportet corruptibile hoc induere incorruptionem, et mortale hoc induere immortalitatem: tunc fiet sermo qui scriptus est, Absorpta est mors in uictoriam. Ubi est, mors, aculeus tuus? ubi est, mors, contentio tua« ? Ubi enim adhuc mortalitas [1 1Kb] , quomodo est plena pax? Etenim de morte uenit lassitudo ista, quam inuenimus in omnibus refectionibus nostris. De morte est, quia corpus mortale portamus; quod quidem mortuum dicit Apostolus et ante anime resolutionem: Corpus quidem, inquit, mortuum est propter peccatum . Nam si perseueraueris in eo quo te reficis, etiam morieris. Perseuera in multum manducando; ipsa res te interficiet: perseuera in multum ieiunando; inde morieris: sede semper, ut nolis surgere; morieris inde: ambula semper, ut nolis quiescere; morieris inde: uigila semper, ut nolis dormire; morieris inde: dormi semper, ut nolis uigilare; morieris inde. Quando ergo absorpta fuerit mors in uictoriam, non erunt ista; et erit pax plena et eterna. Erimus in quadam ciuitate: fratres, quando de illa loquor, finire nolo, et maxime quando scandala crebrescunt. Quis non desideret illam ciuitatem [2 1Kb] , unde amicus non exit, quo inimicus non intrat, ubi nullus tentator est, nullus seditiosus, nullus diuidens populum Dei, nullus fatigans Ecclesiam in ministerio diaboli; quando ipse princeps ipsorum mittitur in ignem eternum, et hi cum illo quicumque illi consentiunt, et recedere ab eo nolunt? Erit ergo pax purgata in filiis Dei, omnibus amantibus se, uidentibus se plenos Deo, cum erit Deus omnia in omnibus . Commune spectaculum habebimus Deum; communem  possessionem habebimus Deum; communem pacem habebimus Deum. Quidquid enim est quod nobis modo dat, ipse nobis erit pro omnibus que dat: ipsa [1 1Kb] erit perfecta et plena pax. Hanc loquitur in plebem suam; hanc uolebat audire ille qui ait: »Audiam quid loquetur in me Dominus Deus; quoniam loquetur pacem in plebem suam, et super sanctos suos, et in eos qui conuertunt cor ad ipsum.« Eia, fratres, uultis ut ad uos pertineat ista pax quam loquitur Deus? Conuertite cor ad ipsum; non ad me, aut ad illum, aut ad quemquam hominem. Quisquis enim homo uoluerit conuertere ad se corda hominum, cadit cum ipsis. Quid est melius, ut cadas cum illo ad quem conuerteris, an ut stes cum illo cum quo conuerteris? Gaudium nostrum, pax nostra, requies nostra, finis omnium molestiarum, non est nisi Deus: beati qui conuertunt cor ad ipsum.

11. [uers. 10.] uerumtamen prope timentes eum salutare ipsius. Erant quidam qui iam timebant eum in gente Iudeorum. Per omnes terras ubique idola colebantur; demonia timebantur, non Deus: in illa gente timebatur Deus. Sed propter quid timebatur? In ueteri Testamento timebatur, ne daret illos in captiuitatem, ne tolleret illis terram, ne grandine contunderet uites ipsorum, ne faceret steriles uxores eorum, ne auferret ab eis filios ipsorum. Hec enim carnalia promissa Dei tenebant adhuc paruas animas, et propter hec timebatur Deus: sed prope illis erat, qui uel propter hec ipsum timebant. Terram petebat Paganus a diabolo; terram petebat Iudeus a Deo: unum erat quod petebant; sed non unus a quo petebant. Petendo iste quod Paganus petebat, discernebatur tamen a Pagano, quia ab illo ista petebat, qui omnia fecerat. Et prope illis erat Deus, qui Gentibus longe erat; tamen respexit et eos qui longe erant, et eos qui prope erant, sicut dicit Apostolus: Et ueniens euangelizauit pacem uobis qui eratis longe, et pacem his qui prope . Quos dixit qui erant prope? Iudeos, quia unum Deum colebant. Quos dixit qui erant longe? Gentes, quia dimiserant eum a quo facti erant, et colebant illa que ipsi fecerant. Non enim regionibus longe est quisque a Deo, sed affectibus. Amas Deum, prope es; odisti Deum, longe es. Uno loco stans, et prope es, et longe es. Ergo, fratres, respexit ista Propheta: quanquam generalem uidit misericordiam Dei super omnes; tamen aliquid speciale et proprium uidit in gente Iudea, et ait, uerumtamen. Audiam quid loquetur in me Dominus Deus; quoniam loquetur pacem in plebem suam: et plebs ipsius non Iudea sola erit, sed de omnibus gentibus colligetur; quia super sanctos suos loquetur pacem, et in eos qui conuertunt cor ad ipsum, et omnes qui conuersuri sunt cor ad ipsum [2 1Kb] de omni orbe terrarum. uerumtamen prope timentes eum salutare ipsius, ut inhabitet gloria in terra nostra: id est, in ea terra in qua natus erat Propheta, inhabitet gloria maior; quia inde cepit  pit predicari [1 1Kb] Christus. Inde Apostoli, et illuc prius missi: inde Prophete, ibi primo templum, ibi sacrificabatur Deo, ibi Patriarche, ibi ipse etiam uenit de semine Abrahe, ibi manifestatus est Christus, ibi apparuit Christus: inde enim uirgo Maria, que peperit Christum. Ibi ambulauit pedibus suis, ibi mirabilis fecit. Postremo tantum honorem illi genti detulit, ut cum eum interpellaret quedam mulier Chananea salutem querens filie sue, dixerit ei: Non sum missus nisi ad oues que perierunt domus Isrel . Hoc ergo uidens Propheta, ait: uerumtamen prope timentes eum salutare ipsius, ut inhabitet gloria in terra nostra.

12. [uers. 11.] Misericordia et ueritas occurrerunt sibi. ueritas in terra nostra ex persona Iudeorum, misericordia in terra Gentium. ueritas enim ubi? Ubi erant eloquia Dei. Misericordia ubi? In illis qui dimiserant Deum suum, et conuerterant se ad demonia. Numquid et ipsos despexit? Quomodo si diceret: uoca et istos longe fugitiuos, qui multum a me recesserunt; uoca, inueniant me querentem se, quia ipsi nolebant querere me. Ergo, Misericordia et ueritas occurrerunt sibi; iustitia et pax osculate sunt se. Fac iustitiam, et habebis pacem; ut osculentur se iustitia et pax. Si enim non amaueris iustitiam, pacem non habebis: amant enim se duo ista, iustitia et pax, et osculantur se; ut qui fecerit iustitiam, inueniat pacem osculantem iustitiam. Due amice sunt; tu forte unam uis, et alteram non facis: nemo est enim qui non uult pacem; sed non omnes uolunt operari iustitiam. Interroga omnes homines: uis pacem? Uno ore tibi respondet totum genus humanum: Opto, cupio, uolo, amo. Ama et iustitiam; quia due amice sunt iustitia et pax; ipse se osculantur: si amicam pacis non amaueris, non te amabit ipsa pax, nec ueniet ad te. Quid enim magnum est desiderare pacem? Quiuis malus desiderat pacem. Bona enim res est pax. Sed fac iustitiam; quia iustitia et pax se osculantur, non litigant. Tu quare litigas cum iustitia? Ecce iustitia dicit tibi, Ne fureris; et non audis: Ne adulteres; non uis audire: Non facias alteri quod tu pati non uis, non dicas alteri quod et tibi dici non uis. Inimicus es amice mee, dicit tibi pax; quid me queris? Amica sum iustitie, quemcumque inuenero inimicum amice mee, non ad illum accedo. uis ergo uenire ad pacem? Fac iustitiam. Ideo alius psalmus dicit tibi: Declina a malo, et fac bonum ; et cum iam declinaueris a malo, et feceris bonum, quere pacem, et persequere eam . Iam enim non diu illam queres, quia et ipsa occurret tibi, ut osculetur iustitiam.

13. [uers. 12.] ueritas de terra orta est, et iustitia de celo prospexit. ueritas de terra orta est: Christus de femina natus est. ueritas de terra orta est: Filius Dei de carne processit. Quid est ueritas? Filius Dei. Quid est terra? Caro. Interroga unde natus est Christus, et uides quia ueritas de terra orta est. Sed hec ueritas  que orta est de terra, erat ante terram, et per ipsam factum est celum et terra; sed ut iustitia de celo prospiceret, id est, ut iustificarentur homines diuina gratia, ueritas nata est de Maria uirgine; ut posset pro illis iustificandis offerre [1 1Kb] sacrificium, sacrificium passionis, sacrificium crucis. Et unde offerret sacrificium pro peccatis nostris, nisi moreretur? unde autem moreretur, nisi a nobis acciperet ubi moreretur? Id est, nisi a nobis sumeret carnem mortalem, Christus mori non posset; quia uerbum non moritur, diuinitas non moritur, uirtus et Sapientia Dei non moritur. Quomodo offerret sacrificium uictimam salutarem, si non moreretur? quomodo autem moreretur, nisi carnem indueret? quomodo carnem indueret, nisi ueritas de terra oriretur? ueritas de terra orta est, et iustitia de celo prospexit.

14. Possumus hinc dicere alterum sensum. ueritas de terra orta est: confessio ab homine. Homo enim peccator eras. O terra, qui quando peccasti, audisti, Terra es, et in terram ibis , oriatur de te ueritas, ut respiciat de celo iustitia. Quomodo a te oritur ueritas, cum tu peccator sis, cum tu iniquus sis? Confitere peccata tua, et orietur de te ueritas. Si enim cum sis iniquus, dicis te iustum, quomodo a te ueritas oriretur? Si autem cum sis iniquus, dicis te iniquum; ueritas de terra orta est. Intende illum Publicanum longe a Phariseo in templo orantem, qui neque oculos ad celum audebat leuare, sed percutiebat pectus suum, dicens, Domine, propitius esto mihi peccatori: ecce ueritas de terra orta est, quia confessio peccatorum ab homine facta est. Quid ergo sequitur? Amen dico uobis, quia descendit iustificatus Publicanus ille magis quam ille Phariseus: quia omnis qui se exaltat, humiliabitur; et qui se humiliat, exaltabitur . Orta est ueritas de terra, in confessione peccatorum; et iustitia de celo prospexit, ut descenderet iustificatus Publicanus ille magis quam ille Phariseus. Nam ut noueritis quia ueritas pertinet ad confessionem peccatorum, ait Ioannes euangelista: Si dixerimus quia peccatum non habemus, nos ipsos seducimus, et ueritas in nobis non est. Quomodo ergo ueritas de terra oritur, ut iustitia de celo prospiciat, audi illum sequentem et dicentem: Si confiteamur peccata nostra, fidelis est et iustus, ut remittat nobis peccata, et purget nos ab omni iniquitate . ueritas ergo de terra orta est, et iustitia de celo prospexit. Que iustitia de celo prospexit? Tanquam Dei dicentis: Parcamus huic homini, quia ipse sibi non pepercit; ignoscamus, quia ipse agnoscit. Conuersus est ad puniendum peccatum suum; conuertar et ego ad eum liberandum. ueritas de terra orta est, et iustitia de celo prospexit.

15. [uers. 13.] Etenim Dominus dabit suauitatem, et terra nostra dabit fructum suum. Unus uersus restat, peto sine tedio sit quod dicturus sum. Attendite rem necessariam, fratres mei; attendite, percipite, auferte [2 1Kb] uobiscum, et non sit inane semen Dei in cordibus  uestris. ueritas, inquit, de terra orta est, confessio peccatorum ab homine; et iustitia de celo prospexit, id est, a Domino Deo data est iustificatio confitenti, ut ipse agnoscat impius pium se fieri non posse, nisi ille fecerit cui confitetur, credendo in eum qui iustificat impium . Tua ergo peccata potes habere; fructum bonum non habebis, nisi ille dederit cui confiteris. Ideo cum dixisset, ueritas de terra orta est, et iustitia de celo prospexit; tanquam diceretur ei, Quid est quod dixisti, Iustitia de celo prospexit? Etenim, inquit, Dominus dabit suauitatem et terra nostra dabit fructum suum. Nos ergo respiciamus nos; et si nichil in nobis inuenerimus nisi peccata, oderimus peccata, et desideremus iustitiam. Cum enim ceperimus odisse peccata, iam ipsum odium peccatorum similes nos incipit facere Deo; quia hoc odimus quod odit et Deus. Cum ergo ceperis odisse peccata et confiteri Deo, cum te delectationes illicite rapiunt et ducunt ad ea que tibi non prosunt, ingemisce ad Deum: et confitens illi peccata tua, mereberis ab illo delectationem, et suauitatem iustitie faciende dabit tibi, ut incipiat te delectare iustitia, quem primo delectabat iniquitas; ut qui primo gaudebas in ebrietate, gaudeas in sobrietate; et qui primo gaudebas de furtis, ut tolleres homini quod non habebas, queras donare non habenti quod habebas; et quem delectabat rapere, delectet donare; quem delectabat spectare, delectet orare; quem delectabant cantica nugatoria et adulterina, delectet hymnum dicere Deo; currere ad ecclesiam, qui primo currebas ad theatrum. Unde nata est ista suauitas, nisi quia Dominus dabit suauitatem, et terra nostra dabit fructum suum? Ecce enim uidete quod dico: ecce locuti sumus uobis uerbum Dei, semen sparsimus deuotis cordibus, tanquam sulcata inuenientes pectora uestra aratro confessionis; deuotione et intentione suscepistis semen, cogitate de uerbo quod audistis, tanquam glebas frangentes, ne semen rapiant uolatilia, ut possit ibi germinare quod seminatum est; et nisi Deus pluerit, quid prodest quod seminatur? Hoc est, Dominus dabit suauitatem, et terra nostra dabit fructum suum. Ille enim uisitationibus suis [1 1Kb] , in otio, in negotio, in domo, in lecto, in conuiuio, in collocutione, in deambulatione uisitet corda uestra, ubi nos non sumus. ueniat imber Dei, et fructificet quod ibi seminatum est; et ubi non sumus nos, et securi quiescimus, aut aliud agimus, Deus det incrementum seminibus que sparsimus, ut attendentes postea bonos mores uestros, etiam de fructu gaudeamus: Quoniam Dominus dabit suauitatem, et terra nostra dabit fructum suum.

16. [uers. 14.] Iustitia ante eum preibit, et ponet in; uia gressus suos. Iustitia illa est que est in confessione peccatorum: ueritas enim ipsa est. Iustus enim debes esse in te, ut punias te: ipsa est prima hominis iustitia, ut punias te malum, et faciat te Deus bonum. Quia ergo ipsa est prima hominis iustitia, ipsa fit uia Deo, ut ueniat ad te Deus: ibi illi fac uiam,  in confessione peccatorum. Ideo et Ioannes cum baptizaret in aqua penitentie, et uellet ad se uenire penitentes de suis prioribus factis, hoc dicebat: Parate uiam Domino, rectas facite semitas eius . Placebas tibi in peccatis tuis, o homo; displiceat tibi quod eras, ut possis esse quod non eras. Parate uiam Domino: precedat ista iustitia, ut confitearis peccata: ueniet ille et uisitabit te, quia ponet in uia gressus suos; est enim iam ubi ponat gressus suos, est ubi ad te ueniat. Ante autem quam confitereris peccata, intercluseras ad te uiam Dei; non erat qua ad te ueniret. Confitere uitam, et aperis uiam; et ueniet Christus, et ponet in uia gressus suos, ut te informet uestigiis suis.



IN PSALMUM LXXXu ENARRATIO.



SERMO  .

1. Nullum maius donum prestare posset Deus hominibus, quam ut uerbum suum per quod condidit omnia, faceret illis caput, et illos ei tanquam membra coaptaret; ut esset Filius Dei et filius hominis, unus Deus cum Patre, unus homo cum hominibus: ut et quando loquimur ad Deum deprecantes, non inde Filium separemus; et quando precatur corpus Filii, non a se separet caput suum; sitque ipse unus saluator corporis sui Dominus noster iehsu Christus Filius Dei, qui et oret pro nobis, et oret in nobis, et oretur a nobis. Orat pro nobis, ut sacerdos noster; orat in nobis, ut caput nostrum, oratur a nobis, ut Deus noster. Agnoscamus ergo et in illo uoces nostras, et uoces eius in nobis. Neque cum aliquid dicitur de Domino Iesu Christo, maxime in prophetia, quod pertineat uelut ad quamdam humilitatem indignam Deo, dubitemus eam illi tribuere, qui non dubitauit se nobis adiungere. Ei quippe seruit uniuersa creatura, quia per ipsum facta est uniuersa creatura. Et propterea, cum eius sublimitatem diuinitatemque intuemur, quando audimus, In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil ; intuentes hanc et supereminentissimam et excedentem omnia creaturarum sublimia diuinitatem Filii Dei, audimus etiam in aliqua parte Scripturarum uelut gementem, orantem, confitentem; et dubitamus ei tribuere uerba hec, ex eo quod cogitatio nostra de recenti eius contemplatione que erat in diuinitate, pigrescit descendere ad eius humilitatem; et tanquam faciat illi iniuriam, si eius uerba in homine agnoscat, ad quem uerba dirigebat cum Deum deprecaretur, heret plerumque, et conatur mutare sententiam; et non ei occurrit in Scriptura, nisi quod ad ipsum recurrat, et ab illo deuiare non sinat. Expergiscatur ergo, et euigilet in fide sua; et uideat quia ille quem contemplabatur paulo ante in forma  Dei, formam serui accepit, in similitudine hominum factus, et habitu inuentus ut homo, humiliauit se factus obediens usque ad mortem ; et uerba Psalmi uoluit esse sua, in cruce pendens, et dicens: Deus meus, Deus meus, utquid me dereliquisti ? Oratur ergo in forma Dei, orat in forma serui: ibi Creator, hic creatus [1 1Kb] , creaturam mutandam non mutatus assumens, et secum nos faciens unum hominem, caput et corpus. Oramus ergo ad illum, per illum, in illo: et dicimus cum illo, et dicit nobiscum; dicimus in illo, dicit in nobis psalmi huius orationem, qui intitulatur, Oratio Dauid. Quia Dominus noster secundum carnem filius Dauid: secundum uero diuinitatem Dominus Dauid, et creator Dauid; et non solum ante Dauid, sed et ante Abraham, ex quo Dauid; sed et ante Adam, ex quo omnes homines; sed et ante celum et terram, in quo omnis creatura est. Nemo ergo cum audit hec uerba, dicat, Non Christus dicit; aut rursus dicat, Non ego dico: imo si se in Christi corpore agnoscit, utrumque dicat, et, Christus dicit, et, Ego dico. Noli aliquid dicere sine illo, et non dicit aliquid sine te [2 1Kb] . Nonne habemus in Euangelio? Ubi certe scriptum est, In principio erat uerbum, et uerbum erat apud Deum, et Deus erat uerbum. Omnia per ipsum facta sunt; ibi certe habemus, Et contristatus est iehsu , et fatigatus est iehsu , et dormiuit iehsu , et esuriuit  et sitiuit iehsu , et orauit, et pernoctauit in orando iehsu. Pernoctabat, inquit, iehsu , et perstabat [3 1Kb] in orando; et globi sanguinis decurrebant per corpus eius . Quid ostendebat, quando per corpus orantis globi sanguinis destillabant, nisi quia corpus eius, quod est Ecclesia, martyrum sanguine iam fluebat?

2. [uers. 1.] Inclina, Domine, aurem tuam, et exaudi me. Ille ex forma serui dicit; tu, serue, in forma Domini tui: Inclina, Domine, aurem tuam. Inclinat aurem, si tu non erigas ceruicem: humiliato enim appropinquat; ab exaltato longe discedit, nisi quem ipse humiliatum exaltauerit. Inclinat ergo Deus aurem suam ad nos. Ille enim sursum est, nos deorsum; ille in altitudine, nos in humilitate, sed non relicti. »Ostendit« enim »dilectionem suam Deus in nobis: etenim cum adhuc peccatores essemus, Christus pro nobis mortuus est. uix enim« inquit »pro iusto quis moritur; nam pro bono forsitan quis audeat mori: Dominus autem noster pro impiis mortuus est« . Neque enim merita nostra precesserant, pro quibus Filius Dei moreretur; sed magis quia nulla erant merita, magna erat misericordia. Quam certa ergo, quam firma promissione seruat iustis uitam suam, qui donauit iniustis mortem suam? Inclina, Domine, aurem tuam, et exaudi me; quoniam egenus et inops ego sum. Ergo non inclinat  aurem ad diuitem: ad inopem et egenum inclinat aurem, id est, ad humilem et ad confitentem, ad indigentem misericordia: non ad saturatum et extollentem se, et iactantem, quasi nichil ei desit, et dicentem, Gratias tibi, quia non sum sicut Publicanus iste. Diues enim Phariseus iactabat merita sua: inops Publicanus confitebatur peccata sua .

3. Nec sic accipiatis, fratres, quod dixi, Ad diuitem non inclinat aurem suam, tanquam non exaudiat Deus eos qui habent aurum et argentum, et familiam et fundos: si sic forte nati sunt, aut eum locum [1 1Kb] rerum humanarum tenent; tantum meminerint quod ait Apostolus, Precipe diuitibus huius mundi non superbe sapere . Qui enim non superbe sapiunt, in Deo pauperes sunt; et pauperibus atque inopibus et egenis inclinat aurem suam. Norunt enim spem suam non esse in auro et argento, neque in illis rebus quibus ad tempus circumfluere uidentur. Sufficit ut diuitie non illos perdant; ut non obsint sat est: nam prodesse nichil possunt. Plane prodest opus misericordie et in diuite et in paupere: in diuite ex uoluntate et opere, in paupere ex sola uoluntate. Cum ergo talis est contemnens in se quidquid est unde superbia solet inflari, pauper Dei est: inclinat illi aurem suam, nouit enim contribulatum cor eius. Certe, fratres, ille pauper ante ianuam diuitis ulcerosus qui iacebat, ab Angelis ablatus est in sinum Abrahe, sic legimus, sic credimus: diues autem ille qui induebatur purpura et bysso, et epulabatur quotidie splendide, ablatus est ad inferos ad tormenta . Numquid uere ille pauper merito illius inopie ablatus est ab Angelis; diues autem ille peccato diuitiarum suarum ad tormenta missus est? In illo paupere humilitas intelligitur honorificata, in illo diuite superbia damnata. Breuiter probo quia non diuitie, sed superbia in illo diuite cruciabatur. Certe ille pauper in sinum Abrahe sublatus est: de ipso Abraham dicit Scriptura quia habebat hic plurimum auri et argenti, et diues fuit in terra . Si qui diues est, ad tormenta rapitur; quomodo Abraham precesserat pauperem, ut ablatum in sinum suum susciperet? Sed erat Abraham in diuitiis pauper, humilis, tremens omnia precepta, et obaudiens. Usque adeo autem pro nichilo habebat illas diuitias, ut iussus a Domino filium suum immolaret , cui seruabat diuitias. Discite ergo esse inopes et pauperes; siue qui habetis aliquid in isto seculo, siue qui non habetis. Nam et hominem mendicum inuenis superbientem, et hominem habentem diuitias inuenis confitentem. Resistit Deus superbis, et holosericatis et pannosis: humilibus autem dat gratiam , et habentibus aliquam substantiam huius seculi et non habentibus. Interior inspector est Deus; ibi appendit, ibi examinat: stateram Dei non uides; cogitatio tua in illam leuatur. uidete quia meritum exauditionis sue, id est, quo exaudiretur, in eo posuit ut diceret, Quoniam egenus et inops ego sum. Obserua ne non sis egenus et inops: si non fueris,  non exaudieris. Quidquid est circa te uel in te unde possis presumere, abiice a te; tota presumptio tua Deus sit: illius indigens esto, ut ipso implearis. Quidquid enim aliud habueris sine ipso, latius inanis es.

4. [uers. 2] Custodi animam meam, quoniam sanctus sum. Hoc uero, quoniam sanctus sum, nescio utrum potuerit forte alius dicere, nisi ille qui sine peccato erat in hoc mundo; peccatorum omnium non commissor, sed dimissor. Agnoscimus uocem dicentis, Quoniam sanctus sum, custodi animam meam: utique in illa forma serui, quam assumpserat. Ibi enim caro, ibi et anima. Neque enim, ut nonnulli dixerunt  , caro sola erat et uerbum; sed et caro, et anima, et uerbum: et totum hoc unus Filius Dei, unus Christus, unus Saluator; in forma Dei equalis Patri, in forma serui caput Ecclesie. Ergo, Quoniam sanctus sum, cum audio, uocem eius agnosco; et hic separo meam [1 1Kb] ? Certe inseparabiliter a corpore suo loquitur, cum sic loquitur. Et audebo ego dicere, Quoniam sanctus sum? Si sanctus tanquam sanctificans, et nullo sanctificante indigens; superbus et mendax: si autem sanctus sanctificatus, secundum id quod dictum est, Sancti estote, quia et ego sanctus sum ; audeat et corpus Christi, audeat et unus ille homo clamans a finibus terre , cum capite suo, et sub capite suo dicere, Quoniam sanctus sum. Accepit enim gratiam sanctitatis, gratiam Baptismi et remissionis peccatorum. Et hec quidem fuistis, ait Apostolus, enumerans multa peccata, et leuia et grauia, et usitata et horribilia: Et hec quidem fuistis; sed abluti estis, sed sanctificati estis . Si ergo sanctificatos dicit, dicat et unusquisque fidelium, Sanctus sum. Non est ista superbia elati, sed confessio non ingrati. Si enim dixeris te ex te esse sanctum, superbus es: rursus, fidelis in Christo, et membrum Christi, si te dixeris non esse sanctum, ingratus es. Arguens enim superbiam Apostolus, non ait, Non habes; sed ait, Quid enim habes quod non accepisti ? Non arguebaris, quia dicebas te habere quod non [2 1Kb] habes; sed quia ex te tibi uolebas esse quod habes. Imo et habere te agnosce, et ex te nichil habere, ut nec superbus sis, nec ingratus. Dic Deo tuo: Sanctus sum, quia sanctificasti me; quia accepi, non quia habui; quia tu dedisti, non quia ego merui. Etenim ex alio latere incipis iniuriam facere ipsi Domino nostro Iesu Christo. Si enim Christiani omnes et fideles et baptizati in illo ipsum induerunt, sicut Apostolus dicit, Quotquot in Christo baptizati estis, Christum induistis ; si membra sunt facti corporis eius, et dicunt se sancta non esse, capiti ipsi faciunt iniuriam, cuius membra sancta non sunt [3 1Kb] . Iam uide ubi sis, et de capite tuo dignitatem cape. Etenim eras in tenebris, nunc autem lux in Domino. Fuistis, inquit, aliquando tenebre ; sed numquid tenebre remansistis? Ad hoc illuminator uenit, ut et tenebre remaneretis, an ut in illo lux fieretis? Ergo dicat et unusquisque christianus, imo dicat totum corpus Christi, clamet ubique patiens tribulationes, diuersas tentationes et scandala innumerabilia; dicat, Custodi animam meam, quoniam sanctus sum: saluum fac seruum tuum, Deus meus, sperantem in te. Ecce ille sanctus non est superbus, quia sperat in Domino.

5. [uers. 3.] Miserere mei, Domine, quoniam ad te clamaui tota die: non una die. Tota die, omni tempore intellige: ex quo corpus Christi gemit in pressuris, usque in finem seculi quo transeunt pressure, gemit iste homo, et clamat ad Deum; et unusquisque nostrum proportione habet clamorem suum in toto isto corpore. Clamasti tu diebus tuis, et transierunt dies tui; successit tibi alius, et clamauit diebus suis; et tu hic, ille ibi, ille alibi: corpus Christi tota die clamat, sibi decedentibus et succedentibus membris. Unus homo usque in finem seculi extenditur: eadem membra Christi clamant, et quedam membra iam in illo requiescunt, quedam modo clamant, quedam uero cum ipsi nos requieuerimus clamabunt, et post illa alia clamabunt. Totius corporis Christi hic attendit uocem, dicentis: Ad te clamaui tota die. Caput autem nostrum ad dexteram Patris interpellat pro nobis : alia membra recipit, alia flagellat, alia mundat, alia consolatur, alia creat, alia uocat, alia reuocat, alia corrigit, alia redintegrat.

6. [uers. 4.] Iucunda animam serui tui; quoniam ad te, Domine, leuaui animam meam. Iucunda eam, quia leuaui ad te eam. In terra enim erat, et in terra amaritudinem sentiebat: ne in amaritudine contabesceret, ne omnem tue gratie suauitatem amitteret, leuaui eam ad te; iucunda eam apud te. Solus enim tu es iucunditas: amaritudine plenus est mundus. Certe recte admonet membra sua ut sursum cor habeant. Audiant ergo, et faciant; leuent ad illum quod male est in terra. Ibi enim non putrescit cor, si leuetur ad Deum [1 1Kb] . Frumentum si haberes in inferioribus, ne putresceret, leuares ad superiora. Frumento mutares locum, et cor permittis in terra putrescere? Frumentum leuares in superiora; cor leua in celum. Et unde, inquis, possum? Qui funes, que machine, que scale opus sunt? Gradus, affectus sunt; iter tuum, uoluntas tua est. Amando ascendis, negligendo descendis. Stans in terra, in celo es, si diligas Deum. Non enim sic leuatur cor, quomodo leuatur corpus: corpus ut leuetur, locum mutat; cor ut leuetur, uoluntatem mutat. Quoniam ad te, Domine, leuaui animam meam.

7. [uers. 5.] Quia tu, Domine, suauis es ac mitis. Ideo iucunda. Tanquam tedio affectus ex amaritudine terrenorum indulcari uoluit, et quesiuit fontem dulcedinis, et in terra non inuenit. Quacumque enim se uertebat, scandala, timores, tribulationes, tentationes inueniebat. In quo homine securitas? de quo certum  gaudium? Nec de se ipso utique; quanto magis [1 1Kb] de alio? Aut mali sunt, et necesse est eos pati, et sperare quia mutari possunt; aut boni sunt, et sic eos oportet diligere, ut timeamus  ne mali sint: ibi malitia eorum facit amaritudinem anime; hic sollicitudo et timor, ne labatur qui bene ambulat. Quocumque ergo se conuerterit, in terrenis rebus amaritudinem inuenit; unde dulcescat non habet, nisi leuet se ad Deum. Quoniam tu, Domine, suauis et mitis. Quid est mitis? Portans me, donec perficias me. uere enim, fratres mei, dicam tanquam homo in hominibus, et ex hominibus: ferat [2 1Kb] quisque cor suum, et intueatur se sine adulatione, et sine palpatione. Nihil est enim stultius quam ut seipsum quisque palpet atque seducat. Attendat ergo et uideat quanta aguntur in corde humano; quemadmodum ipse plerumque orationes impediantur uanis cogitationibus, ita ut uix stet cor ad Deum suum: et uult se tenere ut stet, et quodammodo fugit a se, nec inuenit cancellos quibus se includat, aut obices quosdam quibus retineat auolationes suas et uagos quosdam motus, et stet iucundari a Deo suo. uix est ut occurrat talis oratio inter multas orationes. Diceret unusquique sibi contingere, et alteri non contingere, nisi inueniremus in Scripturis Dei Dauid orantem quodam in loco, et dicentem: Quoniam inueni, Domine, cor meum, ut orarem ad te . Inuenire se dixit cor suum, quasi soleret ab eo fugere, et ille sequi quasi fugitiuum, et non posse comprehendere, et clamare ad Deum, Quoniam cor meum dereliquit me . Itaque, fratres mei, attendens quod hic ait, Suauis es tu et mitis; uideor mihi uidere hic quod ait, mitis. Iucunda animam serui tui, quoniam ad te leuaui animam meam; quoniam tu suauis et mitis es: uideor mihi uidere ad hoc dixisse mitem Deum, quia patitur ista nostra, et exspectat tamen a nobis orationem, ut perficiat nos; et quando illi eam dederimus, accipit grate, et exaudit; nec meminit tantas quas incondite fundimus, et accipit unam quam uix inuenimus. Quis enim est, fratres mei, homo, cum quo si ceperit amicus eius colloqui, et uoluerit [3 1Kb] ille respondere collocutioni eius, et uiderit eum auerti a se, et aliud loqui ad alium, qui hoc ferat? Aut si forte interpelles iudicem, et constituas eum loco ut te audiat, et subito cum ad eum loqueris, dimittas eum, et incipias fabulari cum amico tuo; quando te tolerat? Et tolerat Deus tot corda precantium, et diuersas res cogitantium: omitto dicere et noxias, omitto dicere aliquando peruersas et inimicas Deo; ipsas superfluas cogitare iniuria est eius, cum quo loqui ceperas. Oratio tua locutio est ad Deum: quando legis, Deus tibi loquitur; quando oras, Deo loqueris. Sed quid? desperandum est de genere humano, et dicendum iam ad damnationem pertinere omnem hominem cui subrepserit aliqua cogitatio oranti, et interruperit orationem ipsius? Si hoc dixerimus, fratres, que spes remaneat non uideo.  Porro quia est aliqua spes ad Deum, quia magna est eius misericordia, dicamus ei: Iucunda animam serui tui, quoniam ad te, Domine, leuaui animam meam. Et quomodo eam leuaui? Quomodo potui, quomodo tu uires dedisti, quomodo eam fugientem apprehendere ualui [1 1Kb] . Et excidit tibi, quia quotiescumque ante me stetisti , tanta uana et superflua cogitasti, et uix mihi fixam et stabilem orationem fudisti: Quia tu suauis es, Domine, ac mitis: mitis es, tolerans me. Ex egritudine defluo; cura, et stabo: confirma, et firmus ero. Donec autem facias, toleras me: Quia tu suauis es, Domine, et mitis.

8. Et multum misericors. Non enim solum misericors, sed multum misericors: abundat enim iniquitas nostra, abundat et misericordia tua. Et multum misericors es omnibus inuocantibus te. Et quid est quod dicit multis locis Scriptura, quia inuocabunt, et non exaudiam eos  ; nisi quia quidam inuocantes, non ipsum inuocant? de quibus dicitur, Deum non inuocauerunt . Inuocant, sed non Deum. Inuocas quidquid amas; inuocas quidquid in te uocas, inuocas quidquid uis ut ueniat ad te. Porro, si Deum propterea inuocas, ut ueniat ad te pecunia, ut ueniat ad te hereditas, ut ueniat ad te secularis dignitas; illa inuocas que uis ut ueniant ad te: sed Deum tibi adiutorem ponis cupiditatum, non exauditorem desideriorum. Deus bonus, si det quod uis. Quid, si male uis, nonne erit magis non dando misericors? Porro, si non dederit, iam nichil tibi Deus est; et dicis: Quantum rogaui, quam sepe rogaui, et non sum exauditus! Quid enim petebas? Forte mortem inimici tui. Quid, si et ille petebat tuam? Qui te creauit, ipse et illum; homo es, homo est et ille: Deus autem iudex est; audit ambos, et non exaudit ambos. Tristis es, quia non es exauditus contra illum; gaude, quia non est exauditus contra te. Ego, inquis, non hoc petebam; non inimici mei petebam mortem, sed uitam petebam filii mei: quid mali petebam? Nihil mali petebas, sicut tu sentiebas. Nam quid, si ille raptus est, ne malitia mutaret intellectum illius ? Sed peccator, inquis, erat; et ideo uolebam eum uiuere, ut corrigeretur. Tu uolebas eum uiuere, ut melior esset: quid si Deus nouerat, si uiueret, peiorem futurum? Unde ergo nosti quid illi prodesset, mori an uiuere? Si ergo non nosti, redi ad cor tuum, dimitte Deo consilium suum. Quid ergo, inquis, faciam? quid orem? Quid ores? Quod te docuit Dominus, quod te docuit celestis magister. Inuoca Deum tanquam Deum, ama Deum tanquam Deum: illo melius nichil est; ipsum desidera, ipsum concupisce. uide inuocantem Deum in alio psalmo: Unam petii a Domino hanc requiram. Quid est quod petit? Ut inhabitem in domo Domini per omnes dies uite mee. Utquid hoc? Ut contempler delectationem Domini . Si ergo amator Dei esse uis, sincerissimis medullis castisque suspiriis ipsum dilige, ipsum ama, illi flagra, illi inhia quo iucundius nichil inuenis, quo  melius, quo letius, quo diuturnius Quid enim tam diuturnum, quam id quod est sempiternum? Non times ne aliquando a te pereat, qui facit ne tu pereas. Si ergo tu inuocas Deum tanquam Deum, securus esto, exaudiris; pertines ad istum uersum, Et multum misericors omnibus inuocantibus te.

9. Noli ergo dicere: Illud mihi non dedit. Redi ad conscientiam tuam; libra, interroga, parcere illi noli. Si uere Deum inuocasti, certus esto quia id forte quod uolebas temporaliter, ideo non dedit, quia non tibi proderat. Aedificetur in hoc cor uestrum, fratres, cor christianum, cor fidele; ne incipiatis tristes facti, ueluti fraudati desideriis uestris, ire in indignationem contra Deum: etenim non expedit aduersus stimulum calcitrare . Recurrite ad Scripturas. Exauditur diabolus, et non exauditur Apostolus: quid uobis uidetur? Quomodo exaudiuntur demones? Petierunt se ire in porcos, et concessum est eis . Quomodo exauditus est diabolus? Petiit Iob tentandum, et accepit . Quomodo non exauditus est Apostolus? »In magnitudine,« inquit, »reuelationum ne extollar, datus est mihi stimulus carnis mee, angelus satane qui me colaphizet: propter quod ter Dominum rogaui ut auferret eum a me, et dixit mihi: Sufficit tibi gratia mea; nam uirtus in infirmitate perficitur . Exaudiuit eum quem disponebat damnare, et non exaudiuit eum quem uolebat sanare. Nam et eger petit multa a medico, non dat medicus: non exaudit ad uoluntatem, ut exaudiat ad sanitatem. Ergo medicum tuum pone Deum; pete ab illo salutem, et salus tua ipse erit: non quasi salutem extrinsecus, sed ut salus ipse sit; ne rursus ames aliam salutem preter ipsum, sed quomodo habes in psalmo, Dic anime mee, Salus tua ego sum . Quid ad te, quid tibi dicat, ut se tibi det? uis ut det se tibi? Quid si quod uis habere, non uult ipse ut habeas, ut se tibi det? Impedimenta remouet, ut intret ad te. Bona cogitate et considerate, fratres, que dat Deus peccatoribus; et hinc intelligite quid seruet seruis suis. Peccatoribus blasphemantibus eum quotidie dat celum et terram, dat fontes, fructus, salutem, filios, copias, ubertatem: hec omnia bona non dat nisi Deus. Qui talia peccatoribus dat, quid eum putas seruare fidelibus suis? Hoccine de illo sentiendum est, quia qui talia malis dat, nichil seruat bonis? Imo uero seruat, non terram, sed celum. uilius forte aliquid dico, cum dico celum; sed seipsum, qui fecit celum. Pulchrum est celum, sed pulchrior est fabricator celi. Sed uideo celum, et illum non uideo. Oculos enim habes ad uidendum celum; cor nondum habes ad uidendum fabricatorem celi: ideo uenit de celo in terram, ut mundet cor, quo uideatur qui fecit celum et terram. Sed plane cum patientia salutem exspecta. Quibus te medicamentis curet, ille nouit; quibus sectionibus, quibus ustionibus, ille nouit. Tu tibi egritudinem comparasti peccando: ille uenit non solum fouere, sed et secare et urere. Non uides quanta homines patiantur sub medicorum manibus, spem incertam  homine promittente? Sanaberis, dicit medicus; sanaberis, si secuero. Et homo dicit, et homini dicit; nec qui dicit certus est, nec qui audit, quia ille dicit homini, qui non fecit hominem, et non perfecte scit quid agatur in homine: et tamen ad uerba hominis plus nescientis quid agatur in homine credit homo, subdit membra, ligari se patitur, aut plerumque etiam non ligatus secatur aut uritur; et accipit forte salutem paucorum dicrum, iam sanatus quando moriatur ignorans; et fortasse, dum curatur, moritur; et fortasse curari non poterit. Cui autem promisit Deus aliquid, et fefellit?

10. [uers. 6.] Auribus infige, Domine, orationem meam. Magnus orantis affectus. Auribus infige, Domine, orationem meam: id est, non exeat de auribus tuis oratio mea, fige illam ibi in auribus tuis. Quomodo parturiuit, ut figeret orationem suam in auribus Dei? Respondeat Deus, et dicat nobis: uis figam orationem tuam in auribus meis? Fige in corde tuo legem meam. Auribus infige, Domine, orationem meam; et intende uoci orationis mee.

11. [uers. 7.] In die tribulationis mee clamaui ad te, quoniam exaudisti me. Causa ut exaudires me, quia in die tribulationis mee clamaui ad te. Paulo ante dixerat: Tota die clamaui, tota die tribulatus sum. Nullus ergo christianus dicat esse diem in quo non sit tribulatus. Totam diem, totum tempus intelleximus: tota die tribulatur. Quid ergo, tribulatio est et quando bene est? Utique tribulatio. Unde tribulatio? Quia quamdiu in corpore sumus, peregrinamur a Domino . Quodlibet hic abundet, nondum sumus in illa patria quo redire festinamus. Cui peregrinatio dulcis est, non amat patriam: si dulcis est patria, amara est peregrinatio; si amara peregrinatio, tota die tribulatio. Quando non est tribulatio? Quando in patria delectatio. Delectationes in dextera tua usque in finem. Implebis me letitia, ait, cum uultu tuo , ut contempler delectationem Domini . Ibi transiet labor et gemitus: ibi non oratio, sed laudatio; ibi Alleluia, Amen ibi, uox consona cum Angelis; ibi uisio sine defectu, et amor sine fastidio. Quamdiu ergo non ibi, uidetis quia non in bono. Sed adundant omnia? Abundent omnia, uide si securus es quia non pereunt omnia. Sed habeo quod non habebam; accessit pecunia que non erat. Forte accessit et timor qui non erat; forte tanto securior eras, quanto pauperior. Postremo sint copie, redundet affluentia huius seculi, detur securitas quod non pereant: dicat Deus desuper, Aeternus in his eris, eterna tecum erunt ista, sed meam faciem non uidebis. Nemo carnem consulat; spiritum consulite: respondeat uobis cor uestrum; respondeat spes, fides, caritas, que in uobis esse cepit. Ergone si acciperemus securitatem nos in affluentia bonorum secularium semper futuros, et diceret nobis Deus, Faciem meam non uidebitis, gauderemus in illis bonis? Eligeret forte aliquis gaudere, et dicere: Abundant mihi ista, bene mihi est, nichil amplius quero. Nondum cepit esse amator Dei; nondum cepit suspirare tanquam  peregrinus. Absit, absit: recedant omnia seductoria, recedant blandimenta falsa; recedant ea que nobis quotidie dicunt, Ubi est Deus tuus? Effundamus super nos animam nostram, confiteamur in lacrymis, gemamus in confessionibus, in miseriis suspiremus . Quidquid nobis adest preter Deum nostrum, non est dulce: nolumus omnia que dedit, si non dat seipsum qui omnia dedit. Auribus infige, Domine, orationem meam, et intende uoci orationis mee. In die tribulationis mee clamaui ad te, quoniam exaudisti me.

12. [uers. 8.] Non est similis tibi in diis, Domine. Et quid dixit? Non est similis tibi in diis, Domine. Fingant sibi deos quos uolunt Pagani; adducant fabros argentarios, aurifices, expolitores, sculptores, faciant deos. Quales deos? Oculos habentes, et non uidentes ; et cetera que dicit psalmus consequenter. Sed ista non colimus, ait; non colimus, hec signa sunt. Et quid colitis? Aliud aliquid peius: Quoniam dii Gentium demonia . Et quid? Nec demonia, inquiunt, colimus. Plane nichil aliud habetis in templis, nichil aliud implet uates uestros quam demonium. Sed quid dicitis? Angelos colimus, Angelos habemus deos. Non plane nostis Angelos. Angeli enim unum Deum colunt, nec fauent hominibus qui uolunt colere Angelos, et non Deum. Nam inuenimus honoratos Angelos, prohibentes homines ne se adorarent, sed uerum Deum . Sed Angelos dicant, homines dicant, quia dictum est, Ego dixi, Dii estis, et filii Altissimi omnes : Non est similis tibi in diis, Domine. Quodlibet aliud cogitet homo, non est simile quod factum est illi qui fecit. Excepto Deo, quidquid aliud est in natura rerum, factum est a Deo. Quantum interest inter eum qui fecit, et illud quod factum est, quis digne cogitet? Iste ergo dixit, Non est similis tibi in diis, Domine: quantum autem sit dissimilis Deus, non dixit, quia dici non potest. Intendat Charitas uestra: Deus ineffabilis est; facilius dicimus quid non sit, quam quid sit. Terram cogitas; non est hoc Deus: mare cogitas; non est hoc Deus: omnia que sunt in terra, homines et animalia; non est hoc Deus: omnia que sunt in mari, que uolant per erem; non est hoc Deus: quidquid lucet in celo, stelle, sol et luna; non est hoc Deus: ipsum celum; non est hoc Deus: Angelos cogita, uirtutes, Potestates, Archangelos, Thronos, Sedes, Dominationes; non est hoc Deus. Et quid est? Hoc solum potui dicere, quid non sit. Queris quid sit? Quod oculus non uidit, nec auris audiuit, nec in cor hominis ascendit . Quid queris ut ascendat in linguam, quod in cor non ascendit? Non est similis tibi in diis, Domine; et non est secundum opera tua.

13. [uers. 9.] Omnes gentes quotquot fecisti, uenient, et adorabunt coram te, Domine. Annuntiauit [1 1Kb] Ecclesiam, Omnes gentes quotquot fecisti. Si est gens quam non fecit Deus, non adorabit eum: nulla est autem gens quam non fecit Deus; quia fontem omnium gentium  Adam et Euam fecit Deus, inde propagate sunt omnes gentes. Omnes ergo gentes Deus fecit: Omnes ergo gentes quotquot fecisti, uenient, et adorabunt coram te, Domine. Quando dictum est? Quando coram eo non adorabant nisi pauci sancti in uno populo Hebreorum, tunc dictum est hoc; et modo uidetur quod dictum est: Omnes gentes quotquot fecisti, uenient, et adorabunt coram te, Domine. Quando dicebantur hec, non uidebantur, et credebantur; quando uidentur, quare negantur? Omnes gentes quotquot fecisti, uenient, et adorabunt coram te, Domine, et glorificabunt nomen tuum.

14. [uers. 10.] Quoniam magnus es tu, et faciens mirabilia; tu es Deus solus magnus. Nemo se dicat magnum. Futuri erant qui se dicerent magnos: contra hos dicitur, Tu es Deus solus magnus. Nam quid magnum dicitur Deo, quia ipse est solus Deus magnus? Quis hoc nescit, quia ipse est Deus magnus? Sed quia futuri erant, qui se dicerent magnos, et Deum facerent paruum; contra illos dicitur, tu es solus Deus magnus. Etenim quod tu dicis, impletur, non quod illi dicunt, qui se dicunt magnos. Quid dixit Deus per Spiritum suum? Omnes gentes quotquot fecisti, uenient, et adorabunt coram te, Domine. Quid dicit nescio quis, qui se dicit magnum? Absit: non adoratur Deus in omnibus gentibus; perierunt omnes gentes, sola Africa remansit. Hoc tu dicis, qui te dicis magnum; aliud dicit qui est solus Deus magnus. Quid dicit qui est solus Deus magnus? Omnes gentes quotquot fecisti, uenient, et adorabunt coram te, Domine. uideo quod dixit solus Deus magnus; taceat homo falso magnus; ideo fallaciter magnus, quia dedignatur esse paruus. Quis paruus esse dedignatur? Iste qui hoc dicit. Quicumque uult inter uos maior esse, dixit Dominus, erit uester seruus . Ille si seruus uellet esse fratrum suorum, non eos separaret a matre ipsorum: sed cum uult esse magnus, et non uult esse salubriter paruus; Deus qui superbis resistit, humilibus autem dat gratiam , quia solus est magnus, implet omnia que predixit, et contradicit maledicentibus. Christo enim tales maledicunt, qui dicunt quia periit Ecclesia de toto orbe terrarum, et remansit in sola Africa. Si diceres illi, Perdes uillam tuam; forte non a te temperaret manum: et dicit Christum perdidisse hereditatem suam redemptam sanguine suo! Quam autem faciat iniuriam uidete, fratres. Scriptura dicit: In lata gente gloria regis; in diminutione populi contritio principis . Ergo hanc iniuriam facis Christo, ut dicas populum eius ad istam exiguitatem diminutum. Ideo natus es, ideo christianum te dicis, ut inuideas glorie Christi, cuius signum te in fronte portare asseris, et de corde perdidisti? In lata gente gloria regis: agnosce regem tuum; da illi gloriam, da illi latam gentem. Quam latam gentem dabo, inquis? Noli ex tuo corde dare, et recte dabis. Unde do, inquies? Ecce hinc da: Omnes gentes quotquot fecisti, uenient, et adorabunt coram te, Domine. Dic hoc, confitere hoc, et dedisti latam gentem: quia omnes gentes in uno una; ipsa est unitas. Quomodo  enim Ecclesia et Ecclesie, ille Ecclesie, que Ecclesia; sic illa gens que gentes: antea gentes, multe gentes; modo una gens. Quare una gens? Quia una fides, quia una spes, quia una caritas, quia una exspectatio. Postremo quare non una gens, si una patria? Patria celestis est [1 1Kb] , patria Ierusalem est: qui quis inde ciuis non est, ad istam gentem non pertinet; quisquis autem inde ciuis est, in una gente Dei est. Et hec gens ab oriente in occidentem, ab aquilone et mari distenditur per quatuor partes totius orbis. Hoc Deus dicit: Ab oriente et occidente, ab aquilone et mari date gloriam Deo. Hoc predixit, hoc impleuit, qui solus est magnus. Desinat ergo hoc dicere contra solum magnum, qui noluit esse paruus: quia non possunt esse duo magni, Deus et Donatus.

15. [uers. 11.] Deduc me, Domine, in uia tua, et ambulabo in ueritate tua. uia tua, ueritas tua, uita [2 1Kb] tua, Christus. Ergo corpus ad illum, et corpus de illo. Ego sum uia, et ueritas, et uita . Deduc me, Domine, in uia tua. In qua uia? Et ambulabo in ueritate tua. Aliud est, ut ducat ad uiam; aliud, ut deducat in uia. uide hominem ubique pauperem, ubique adiutorio egentem. Qui preter uiam sunt, christiani non sunt, aut catholici nondum sunt, deducantur ad uiam: sed cum perducti fuerint ad uiam, et catholici in Christo facti fuerint; ab ipso deducantur in ipsa uia, ne cadant. Certe iam ambulant in uia. Deduc me, Domine, in uia tua: certe iam in uia tua sum, deduc me ibi. Et ambulabo in ueritate tua: te deducente, non errabo; si dimiseris, errabo. Ora ergo ut non dimittat, sed usque in finem deducat. Quomodo deducit? Semper monendo, semper dando tibi manum suam. Et brachium Domini cui reuelatum est ? Dando enim Christum suum, dat manum suam; dando manum suam, Christum suum dat. Ad uiam ducit, perducendo ad Christum suum; in uia deducit, deducendo in Christo suo: Christus autem ueritas. Deduc me ergo, Domine, in uia tua, et ambulabo in ueritate tua: in illo utique qui ait, Ego sum uia, et ueritas, et uita. Nam qui in uia et ueritate deducis, quo nisi ad uitam perducis? Deducis ergo in illo, ad illum. Deduc me, Domine, in uia tua, et ambulabo in ueritate tua.

16. Iucundetur cor meum, ut timeat nomen tuum. Ergo timor in iucunditate est. Et quomodo iucunditas, si timor? Nonne timor amarus solet esse? Erit aliquando iucunditas sine timore, modo iucunditas cum timore: nondum est enim plena securitas, nec perfecta iucunditas. Si nulla iucunditas, deficimus; si plena securitas, male exsultamus. Ergo et iucunditatem aspergat, et timorem incutiat, ut de dulcedine iucunditatis perducat nos ad sedem securitatis: dando timorem, non nos faciat male exsultare, et recedere de uia. Ideo dicit psalmus, Seruite Domino in timore, et exsultate ei cum tremore : sic  et apostolus Paulus dicit, Cum timore et tremore uestram ipsorum salutem operamini; Deus enim est qui operatur in uobis . Quidquid ergo prosperum uenit, fratres, magis metuendum est: que putatis prospera, magis tentationes sunt. uenit hereditas, uenit copia rerum, abundat circumfluentia nescio cuius felicitatis: tentationes sunt iste; cauete ne uos ista corrumpant. Quidquid etiam prosperum est secundum Christum et germanam caritatem Christi: si forte lucratus es uxorem tuam que fuit in parte Donati; si forte crediderunt filii tui qui fuerunt pagani; si forte lucratus es amicum tuum qui te uolebat seducere [1 1Kb] ad theatra, et tu eum duxisti ad ecclesiam; si forte contradictor nescio quis inimicus tuus et rabide seuiens, deposita illa rabie factus est mitis, et agnouit Deum, nec oblatrat aduersus te, sed clamat tecum aduersus malum: ista iucunda sunt. Unde enim gaudemus, si de his non gaudemus? aut que sunt alia gaudia nostra, nisi ista? Sed quia abundant et tribulationes, et tentationes, et dissensiones, et schismata, et cetera mala, sine quibus non potest esse seculum hoc, donec transeat iniquitas; exsultatio illa non nos faciat securos, sed ita iucundetur cor nostrum, ut timeat nomen Domini, ne aliunde iucundetur, aliunde feriatur. Securitatem non exspectetis in peregrinatione: quando illam hic uoluerimus, uiscum erit corporis [2 1Kb] , non securitas hominis. Iucundetur cor meum, ut timeat nomen tuum.

17. [uers. 12, 13.] Confitebor tibi, Domine Deus meus, in toto corde meo, et glorificabo nomen tuum in eternum; quoniam misericordia tua magna est super me, et eruisti animam meam ex inferno inferiore. Quod dicimus, fratres, hoc si non uobis tanquam certus exposuero, ne succenseatis. Homo sum enim, et quantum conceditur de Scripturis sanctis, tantum audeo dicere: nichil ex me. Infernum nec ego expertus sum adhuc, nec uos: et fortassis alia uia erit, et non per infernum erit. Incerta sunt hec. uerum quia dicit Scriptura, cui contradici non potest, Eruisti animam meam ex inferno inferiore; intelligimus tanquam duo inferna esse, superius, et inferius: nam unde infernum inferius, nisi quia est infernum superius? Aliud non diceretur infernum, nisi in comparatione illius superioris partis. uidetur ergo, fratres, esse habitatio quedam celestis Angelorum: ibi uita ineffabilium gaudiorum, ibi immortalitas et incorruptio, ibi omnia secundum Dei donum et gratiam permanentia. Illa pars rerum superna est. Si ergo illa superna est; hec terrena, ubi caro et sanguis, ubi corruptibilitas, ubi natiuitas et mortalitas, ubi decessio atque successio, ubi mutabilitas et inconstantia, ubi timores, cupiditates, horrores, letitie incerte, spes fragilis, caduca substantia; puto quia omnis ista pars non potest comparari illi celo de quo loquebar paulo ante: si ergo illi parti hec pars non comparatur, illa superna est, hec inferna. Et post mortem quo hinc, nisi sit infernum inferius hoc inferno, in quo  sumus in carne, et ista mortalitate? Corpus enim mortuum est, ait Apostolus, propter peccatum . Ergo et hic sunt mortui; ut non mireris quia infernum dicitur, si mortuis abundat. Non enim ait, Corpus moriturum est; sed, Corpus mortuum est. Adhuc habet uitam utique corpus nostrum; et tamen comparatum corpori illi, quod futurum est qualia sunt Angelorum corpora, inuenitur corpus hominis mortuum, quamuis adhuc habens animam. Sed rursus ab hoc inferno, id est ab hac parte inferni, est aliud inferius, quo eunt mortui; unde uoluit Deus eruere animas nostras, etiam illuc mittens Filium suum. Etenim, fratres, propter ista duo inferna missus est Filius Dei, undique liberans. Ad hoc infernum missus est nascendo, ad illud moriendo. Propterea uox eius est in illo psalmo, non quoquam homine coniiciente, sed Apostolo exponente, ubi ait: Quoniam non derelinques animam meam in inferno . Ergo aut ipsius uox est et hic, Eruisti animam meam ex inferno inferiore: aut nostra uox per ipsum Christum Dominum nostrum; quia ideo ille peruenit usque ad infernum, ne nos remaneremus in inferno.

18. Aliam etiam opinionem dicam. Fortassis enim apud ipsos inferos est aliqua pars inferior, quo truduntur impii qui plurimum peccauerunt. Etenim apud inferos utrum in locis quibusdam non fuisset Abraham [1 1Kb] , non satis possumus definire. Nondum enim Dominus uenerat ad infernum, ut erueret inde omnium sanctorum precedentium animas, et tamen Abraham in requie ibi erat. Et quidam diues cum torqueretur apud inferos, cum uideret Abraham, leuauit oculos. Non eum posset leuatis oculis uidere, nisi ille esset superius, ille inferius. Et quid ei respondit Abraham, cum diceret, »Pater Abraham, mitte Lazarum, ut intinguat digitum suum, et stillet in linguam meam, quoniam crucior in hac flamma? Fili,« ait, »memento quia recepisti bona in uita tua; Lazarus autem mala: nunc autem hic requiescit, tu uero torqueris. Et super hec,« ait, »inter nos et uos magnum chaos firmatum est; ut nec nos possimus uenire ad uos, nec inde aliquis uenire ad nos« . Ergo inter ista duo fortasse inferna, quorum in uno quieuerunt anime iustorum, in altero torquentur anime impiorum, attendens quidam orans hic, iam hic in corpore Christi positus, et orans in uoce Christi, eruisse Deum animam suam ab inferno inferiore dixit, quia liberauit se a talibus peccatis per que posset deduci ad tormenta inferni inferioris. Quemadmodum si medicus uideat tibi imminentem egritudinem forte ex aliquo labore, et dicat, Parce tibi, sic te tracta, requiesce, his cibis utere; nam si non feceris, egrotabis: tu autem si feceris et saluus fueris, recte dicis medico, Liberasti me ab egritudine; non in qua iam eras, sed in qua futurus eras. Nescio quis habens causam molestam, mittendus erat in carcerem; uenit alius, defendit cum: gratias agens quid dicit? Eruisti animam meam de carcere. Suspendendus  erat debitor; solutum est pro eo: liberatus dicitur de suspendio. In his omnibus non erant; sed quia talibus meritis agebantur, ut nisi subuentum esset, ibi essent; inde se recte dicunt liberari, quo per liberatores suos non sunt permissi perduci. Ergo, fratres, siue illud, siue illud sit; hic me scrutatorem uerbi Dei, non temerarium affirmatorem teneatis. Et eruisti animam meam ex inferno inferiore.

19. [uers. 14.] Deus, pretereuntes legem insurrexerunt super me. Quos dicit pretereuntes legem? Non Paganos, qui non acceperunt legem. Nemo enim preterit quod non accepit: dicit Apostolus definite, Ubi enim lex non est, nec preuaricatio . Pretereuntes legem, preuaricatores legis dicit. Quos ergo intelligimus, fratres? Si ab ipso Domino accipiamus hanc uocem, pretereuntes legem Iudei erant. Insurrexerunt super me pretereuntes legem: non seruauerunt legem, et accusauerunt Christum, quasi ipse preteriret legem. Pretereuntes legem insurrexerunt super me. Et passus est Dominus que nouimus. Putas nichil tale patitur modo corpus eius? Unde fieri potest? Si patrem familias Beelzebub uocauerunt; quanto magis domesticos eius? Non est discipulus super magistrum, nec seruus super dominum suum . Patitur et corpus pretereuntes legem; et insurgunt super corpus Christi. Pretereuntes legem qui sunt? Numquid forte Iudei audent insurgere super Christum? Non: nam nec ipsi nobis ualde faciunt tribulationem. Nondum enim crediderunt, nondum salutem agnouerunt. Insurgunt super corpus Christi mali Christiani, de quibus quotidie tribulationem patitur corpus Christi. Omnia schismata, omnes hereses, omnes intus pessime uiuentes, et mores suos bene uiuentibus imponentes, et ad sua trahentes, et malis colloquiis bonos mores corrumpentes ; ipsi pretereuntes legem insurrexerunt super me. Dicat omnis anima pia, dicat omnis anima christiana. Que hoc non patitur, non dicat. Si autem christiana anima est, nouit quia mala patitur: si agnoscit in se passionem suam, agnoscat hic uocem suam; si autem extra passionem est, et extra uocem sit; ut autem non sit extra passionem, ambulet per uiam angustam , et incipiat pie uiuere in Christo, necesse est ut hanc persecutionem patiatur. Omnes enim, inquit Apostolus, qui uolunt in Christo pie uiuere, persecutionem patiuntur . Deus, pretereuntes legem insurrexerunt super me; et synagoga potentium inquisierunt animam meam. Synagoga potentium congregatio est superborum. Synagoga potentium insurrexit super caput, id est Dominum nostrum Iesum Christum, clamantium et dicentium uno ore, Crucifige, crucifige : de quibus dictum est, Filii hominum dentes eorum arma et sagitte, et lingua eorum gladius acutus . Non percusserunt, sed clamauerunt: clamando ferierunt, clamando crucifixerunt. uoluntas clamantium impleta est, quando Dominus crucifixus est: Et synagoga potentium inquisierunt animam meam. Et non proposuerunt te in conspectu suo. Quomodo non proposuerunt? Non intellexerunt  Deum. Homini parcerent: ad quod uidebant [1 1Kb] , ad hoc ambularent. Puta quia Deus non erat, homo erat: ideo occidendus erat? Parce homini, et agnosce Deum.

20. [uers. 15.] Et tu, Domine Deus, miserator et misericors, longanimis et multum misericors, et uerax. Quare longanimis et multum misericors, et miserator? Quia in cruce pendens ait: Pater, ignosce illis, quia nesciunt quid faciunt . Quem petit? Pro quibus petit? quis petit? ubi petit? Patrem filius, pro impiis crucifixus, inter ipsas iniurias, non uerborum, sed mortis illate, pendens in cruce: tanquam ad hoc extentas manus habuerit, ut sic pro illis oraret, ut dirigeretur oratio eius tanquam incensum in conspectu Patris, et eleuatio manuum eius sacrificium uespertinum . Longanimis, et multum misericors, et uerax.

21. [uers. 16.] Si ergo tu uerax, respice in me, et miserere mei; da potestatem puero tuo. Quia uerax, da potestatem puero tuo. Transeat tempus patientie, ueniat tempus iudicii. Quomodo, da potestatem puero tuo? Pater non iudicat quemquam; sed omne iudicium dedit Filio . Ille resurgens, et in terram ipse ueniet iudicaturus; ipse uidebitur terribilis, qui uisus est contemptibilis. Demonstrabit potentiam, qui demonstrauit patientiam: in cruce patientia erat; in iudicio potentia erit. Apparebit enim homo iudicans, sed in claritate: quia sicut eum uidistis ire, dixerunt Angeli, sic ueniet . Forma ipsa ueniet ad iudicium; ideo uidebunt illum et impii: nam formam Dei non uidebunt. Beati enim mundi corde, quoniam ipsi Deum uidebunt . Apparens in hominis forma, dicet, Ite in ignem eternum; ut impleatur quod dixit Isaias, Tollatur impius, ut non uideat claritatem Domini . Tollatur ut non uideat formam Dei. Formam ergo uidebunt hominis. Qui cum in forma Dei esset equalis Deo : hoc non uidebunt impii. In principio erat uerbum, et uerbum erat apud Deum, et Deus erat uerbum : hoc non uidebunt impii. Si enim Deus uerbum, et beati mundi corde, quoniam ipsi Deum uidebunt; impii autem immundi sunt corde: procul dubio Deum non uidebunt. Et ubi est, uidebunt in quem pupugerunt : nisi quia apparet formam hominis eos uisuros, ut iudicentur; formam Dei non uisuros, nisi eos qui ad dexteram separabuntur? Etenim cum separati fuerint ad dexteram, hoc eis dicetur: uenite, benedicti Patris mei; percipite regnum, quod uobis paratum est ab origine mundi. Impiis uero ad sinistram quid? Ite in ignem eternum, quem parauit Pater meus diabolo et angelis eius. Finito autem iudicio, quomodo conclusit? Sic ibunt impii in ambustionem eternam; iusti autem in uitam  eternam . Iam a uisione forme hominis pergunt illi ad uisionem forme Dei. Hec est enim, inquit, uita eterna, ut cognoscant te unum uerum Deum, et quem misisti Iesum Christum : subaudis, Et ipsum unum uerum Deum; quia Pater et Filius unus uerus Deus: ut iste sit sensus, te et quem misisti Iesum Christum cognoscant unum uerum Deum. Non enim illi ibunt ad uisionem Patris, et non ibi uidebunt et Filium. Si non esset et Filius in Patris sui uisione, non diceret ipse Filius discipulis suis quia Filius in Patre est, et Pater in Filio. Dicunt illi discipuli: Ostende nobis Patrem, et sufficit nobis. Ait illis: Tanto tempore uobiscum sum, et non me nostis? Philippe, qui me uidit, uidit et Patrem. uidetis quia in uisione Patris, et Filii uisio est; et in uisione Filii, et Patris uisio est. Ideo consequenter subiecit, et ait: Nescitis quia ego in Patre, et Pater in me? id est, et me uiso uidetur et Pater, et Patre uiso uidetur et Filius. Patris et Filii separari non potest uisio: ubi non separatur natura et substantia, uisio separari non potest. Nam ut noueritis illuc debere preparari cor ad uidendam diuinitatem Patris et Filii et Spiritus sancti, in quam non uisam credimus, et credendo, cor unde uideri possit mundamus; ipse Dominus alio loco dicit: Qui habet mandata mea et seruat ea, ille est qui diligit me: qui autem diligit me, diligetur a Patre meo; et ego diligam eum, et manifestabo ei meipsum . Numquid non eum uidebant cum quibus loquebatur? Et uidebant, et non uidebant: aliquid uidebant, aliquid credebant; uidebant hominem, credebant Deum. In iudicio autem eumdem Dominum nostrum Iesum uidebunt hominem cum impiis; post iudicium uidebunt Deum preter impios. Da potestatem puero tuo.

22. Et saluum fac filium ancille tue. Dominus filius ancille. Cuius ancille? Cui nasciturus quando nuntiatus est, respondit et ait: Ecce ancilla Domini; fiat mihi secundum uerbum tuum [1 1Kb] . Saluum fecit Filium ancille sue, et Filium suum: Filium suum, in forma Dei; Filium ancille sue, in forma serui. De ancilla Dei natus est ergo Dominus in forma serui; et dixit, Saluum fac filium ancille tue. Et saluatus est a morte, sicut nostis, resuscitata carne sua que mortua erat. Sed ut uideatis quia Deus est, et non a Patre sic est suscitatus, ut a se non sit suscitatus; quia et ipse suscitauit carnem suam, habes in Euangelio dictum, Destruite templum hoc, et triduo suscitabo illud: ne autem nos aliud suspicaremur, Euangelista secutus ait, Hoc autem dicebat de templo corporis sui . Saluus ergo factus est Filius ancille. Dicat et unusquisque christianus in corpore Christi positus, Saluum fac filium ancille tue. Forte non potest dicere, Da potestatem puero tuo; quia ille Filius accepit potestatem. Sed quare non dicit et hoc? Annon seruis dictum est, Sedebitis super duodecim sedes iudicantes duodecim tribus Isrel ? et serui dicunt: Nescitis quia angelos iudicabimus ? Accipit ergo et unusquisque  sanctorum potestatem, et est unusquisque sanctorum filius ancille eius. Quid si de pagana natus est, et christianus factus est? filius pagane quomodo potest esse filius ancille ipsius? Est quidem pagane filius carnaliter, sed filius Ecclesie spiritualiter. Et saluum fac filium ancille tue.

23. [uers. 17.] Fac mecum signum in bono. Quod signum, nisi resurrectionis? Dominus dicit: Generatio hec praua et amaricans signum querit; et signum non dabitur ei, nisi signum Ione prophete. Sicut enim Ionas fuit in uentre ceti tribus diebus et tribus noctibus, sic erit et filius hominis in corde terre . Ergo cum capite nostro iam factum est signum in bono: dicat et unusquisque nostrum, Fac mecum signum in bono; quia in nouissima tuba, in aduentu Domini, et mortui resurgent incorrupti, et nos immutabimur . Erit hoc signum in bono. Fac mecum signum in bono, ut uideant qui me oderunt, et confundantur. In iudicio confundentur perniciose, qui [1 1Kb] modo nolunt confundi salubriter. Modo ergo confundantur; accusent uias suas malas, teneant uiam bonam: quia nemo nostrum uiuit sine confusione, nisi [2 1Kb] prius confusus reuiuiscat. Prebet illis Deus modo aditum salubris confusionis, si non contemnant medicinam confessionis: si autem modo nolunt confundi, tunc confundentur, quando deducent eos ex aduerso iniquitates eorum . Quomodo confundentur? Quando dicent, Hi sunt quos aliquando habuimus in risum et in similitudinem improperii. Nos insensati uitam eorum estimabamus insaniam: quomodo computati sunt inter filios Dei? Quid nobis profuit superbia? Tunc dicent: modo dicant, et salubriter dicunt. Conuertatur enim unusquisque ad Deum humilis, et modo dicat, Quid mihi profuit superbia? et audiat ab Apostolo, Quam enim gloriam habuistis in his, in quibus nunc erubescitis ? uidetis esse et modo confusionem salubrem in loco penitentie; tunc autem seram, inutilem, infructuosam. Quid nobis profuit superbia? aut quid diuitiarum iactantia contulit nobis? Transierunt omnia tanquam umbra . Quid enim? quando hic uiuebas, non uidebas quia transiebant ista omnia tanquam umbra? Tunc relinqueres umbram, et esses in luce; non postea diceres, Transierunt omnia uelut umbra, quando ab umbra in tenebras iturus es. Fac mecum signum in bono, ut uideant qui me oderunt, et confundantur.

24. Quoniam tu, Domine, adiuuisti me, et consolatus es me. Adiuuisti me, in certamine; et consolatus es me, in tristitia. Nemo enim consolationem querit, nisi qui est in miseria. Non uultis consolari? Dicite quia felices estis. Et auditis, Populus meus , Populus meus, qui uos felices dicunt, in errorem uos mittunt, et turbant semitas pedum uestrorum . Sic et  de Epistola Iacobi apostoli: Miseri estote, inquit, et lugete; risus uester in luctum conuertatur . uidetis que audistis: quando nobis hec dicerentur in regione securitatis? Utique regio ista scandalorum est, et tentationum, et omnium malorum, ut gemamus hic, et mereamur gaudere ibi; hic tribulari, et consolari ibi, et dicere: Quoniam exemisti oculos meos a lacrymis, pedes meos a labina [1 1Kb] ; placebo Domino in regione uiuorum . Ista regio mortuorum est. Transit regio mortuorum, uenit regio uiuorum. In regione mortuorum labor, dolor, timor, tribulatio, tentatio, gemitus, suspirium: hic falsi felices, ueri infelices; quia falsa felicitas, uera miseria est. Qui uero se agnoscit in uera esse miseria, erit etiam in uera felicitate: et tamen nunc quia miser es, Dominum audi dicentem, Beati lugentes . O, beati lugentes! Nihil tam coniunctum miserie quam luctus; nichil tam remotum et contrarium miserie quam beatitudo: tu dicis lugentes, et tu dicis beatos! Intelligite, inquit, quod dico: beatos dico lugentes; quare beati? In spe. Quare lugentes? In re. Etenim lugent in morte ista, in tribulationibus istis, in peregrinatione sua; et quia agnoscunt se esse in ista miseria, et gemunt, beati sunt. Quare lugent [2 1Kb] ? Contristatus est beatus Cyprianus in passione; modo consolatus est in corona. Modo et consolatus adhuc tristis est. Dominus enim noster iehsu Christus adhuc interpellat pro nobis : omnes Martyres qui cum illo sunt, interpellant pro nobis. Non transeunt interpellationes ipsorum, nisi cum transierit gemitus noster: cum autem transierit gemitus noster, omnes in una uoce, in uno populo, in una patria consolabimur [3 1Kb] , millia millium coniuncta psallentibus Angelis, choris celestium Potestatum in una ciuitate uiuentium. Quis ibi gemit? quis ibi suspirat? quis ibi laborat? quis ibi eget? quis ibi moritur? quis ibi miseriordiam prebet? quis frangit panem esurienti, ubi omnes pane iustitie saginantur? Nemo tibi dicit, Hospitem suscipe: peregrinus ibi nemo erit; omnes in patria sua uiuunt. Nemo tibi dicit, Concorda amicos tuos litigantes: in pace sempiterna Dei uultu perfruuntur. Nemo tibi dicit, uisita egrum: sanitas immortalitasque permanet. Nemo tibi dicit, sepeli mortuum: omnes in uita eterna erunt. Cessant opera misericordie, quia miseria non inuenitur. Et quid ibi faciemus? Dormiemus fortasse? Si modo pugnamus contra nos, quamuis geramus domum somni carnem istam, et uigilamus in his luminaribus, et solemnitas ista dat nobis animum uigilandi; dies ille quales uigilias nobis dabit? Ergo uigilabimus, non dormiemus. Quid agemus? Opera misericordie ista non erunt, quia nulla miseria erit. Forte opera necessitatis erunt ista que hic sunt modo, seminandi, arandi, coquendi, molendi, texendi? Nihil horum, quia necessitas non erit. Sic non erunt opera misericordie, quia transit miseria: ubi necessitas non erit nec miseria, opera  necessitatis et misericordie non erunt. Quid ibi erit? quod negotium nostrum? que actio nostra? An nulla actio, quia quies? Sedebimus ergo, et torpebimus, et nichil agemus? Si refrigescet amor noster, refrigescet actio nostra. Amor ergo quietus in uultu Dei, quem modo desideramus, cui suspiramus, cum ad eum uenerimus, quomodo nos accendet? In quem nondum uisum sic suspiramus, cum ad eum uenerimus, quomodo illuminabit? quomodo nos mutabit? quid de nobis faciet? Quid ergo agemus, fratres? Psalmus nobis dicat: Beati qui habitant in domo tua. Unde? In secula seculorum laudabunt te . Hec erit actio nostra, laus Dei. Amas [1 1Kb] , et laudas. Desines laudare, si desines amare. Non autem desines amare, quia talis est quem uides, qui nullo te offendat fastidio: et satiat te, et non te satiat. Mirum est quod dico. Si dicam quia satiat te, timeo ne quasi satiatus uelis abscedere; quomodo de prandio, quomodo de cena. Ergo quid dico? Non te satiat? Timeo rursus ne si dixero, Non te satiat, indigens uidearis; et quasi inanior existas, et minus in te sit aliquid quod debeat impleri. Quid ergo dicam, nisi quod dici potest, cogitari uix potest? Et satiat te, et non te satiat: quia utrumque inuenio in Scriptura. Nam cum diceret, Beati esurientes, quia ipsi saturabuntur : est rursus dictum de Sapientia, Qui te manducant, iterum esurient: et qui te bibunt, iterum sitient . Imo uero non dixit, iterum; sed dixit, adhuc: nam, Iterum sitiet, quasi primo saginatus discesserit et digesserit et redierit bibere. Tale est, Qui te edunt, adhuc esurient: sic cum edunt, esurient; et qui te bibunt, sic bibendo, sitient. Quid est, bibendo sitire? Nunquam fastidire. Si ergo ista ineffabilis et sempiterna dulcedo erit; modo quid a nobis petit, fratres, nisi fidem non fictam, spem firmam, caritatem puram, et ambulet homo in uia quam Dominus dedit, ferat tentationes, et suscipiat consolationes?



IN PSALMUM LXXXuI ENARRATIO.



SERMO  .

1. Psalmus qui modo cantatus est, breuis est numero uerborum, magnus pondere sententiarum. Nam totus lectus est, et uidetis quam exiguo tempore ad terminum usque perductus. Hic nobis, quantum Dominus donare dignatur, cum uestra Charitate tractandus, modo est propositus a beatissimo presente patre nostro  . Repentina propositio me grauaret, nisi me continuo [2 1Kb] proponentis oratio subleuaret. Intendat ergo Charitas uestra. Ciuitas quedam in isto psalmo cantata et commendata est: cuius ciues sumus, in quantum christiani sumus; et unde peregrinamur, quamdiu mortales sumus; et ad quam tendimus,  per cuius uiam [1 1Kb] , que omnino quasi dumetis et sentibus interclusa non inueniebatur, rex ipsius ciuitatis se fecit uiam, ut ad ciuitatem perueniremus. Ambulantes ergo in Christo, et adhuc peregrinantes donec perueniamus, et suspirantes desiderio cuiusdam ineffabilis quietis que habitat in illa ciuitate, de qua quiete dictum est hoc nobis esse promissum quod oculus non uidit, nec auris audiuit, nec in cor hominis ascendit ; ambulantes ergo, sic cantemus, ut desideremus. Nam qui desiderat, etsi lingua taceat, cantat corde: qui autem non desiderat, quolibet clamore aures hominum feriat, mutus est Deo. uidete quomodo erant amatores huius ciuitatis ardentes, illi ipsi per quos hec dicta sunt, per quos hec nobis commendata sunt, quanto per eos affectu ista cantata sunt. Affectum istum generabat in eis amor ciuitatis; amorem autem ciuitatis infuderat Spiritus Dei: Charitas, inquit, Dei diffusa est in corbus nostris per Spiritum sanctum, qui datus est nobis . Hoc ergo Spiritu feruentes audiamus que dicta sunt de hac ciuitate.

2. [uers. 1, 2.] Fundamenta eius in montibus sanctis. Nihil de illa adhuc dixerat Psalmus; hinc incipit, et ait: Fundamenta eius in montibus sanctis. Cuius fundamenta? Non dubium est quia fundamenta, presertim in montibus, ciuitatis alicuius sunt. Repletus ergo Spiritu sancto ciuis iste, et multa de amore et desiderio ciuitatis huius uoluens secum, tanquam plura intus apud se meditatus, erupit in hoc, Fundamenta eius in montibus sanctis; quasi iam de illa dixerit aliquid. Quomodo de illa nichil dixerat, qui nunquam de illa corde tacuerat? Quomodo enim dicitur eius, de qua nichil dictum est? Sed multa, ut dixi, secum in silentio de illa ciuitate parturiens, clamans ad Deum, erupit etiam in aures hominum: Fundamenta eius in montibus sanctis. Et quasi homines audientes quererent, Cuius? Diligit, inquit, Dominus portas Sion. Ecce cuius fundamenta in montibus sanctis, cuiusdam ciuitatis Sion, cuius Dominus portas diligit, sicut consequenter dicit, super omnia tabernacula Iacob, Sed quid est, Fundamenta eius in montibus sanctis? qui sunt montes sancti super quos fundata est ista ciuitas? Alter quidam ciuis planius hoc dixit, apostolus Paulus. Ciuis inde Propheta, ciuis inde Apostolus: et hi propterea loquebantur, ut ceteros ciues exhortarentur. Sed hi, id est Prophete et Apostoli, quomodo ciues? Fortasse ita ut etiam ipsi sint montes, super quos fundamenta sunt huius ciuitatis, cuius portas diligit Dominus. Dicat ergo alius ciuis hoc aperte ne nos suspicari uideamur. Loquens ad Gentes, et commemorans ut redirent, et quasi construerentur in fabricam sanctam, Superedificati, inquit, super fundamentum Apostolorum et Prophetarum. Et quia nec ipsi Apostoli aut Prophete, in quibus fundamentum est ciuitatis, se tenerent in se; secutus ibi ait, Ipso summo existente lapide angulari Christo Iesu. Ne itaque putarent Gentes non se pertinere ad Sion: erat enim quedam ciuitas Sion terrena, que  per umbram gestauit imaginem cuiusdam Sion de qua modo dicitur, celestis illius Ierusalem de qua dicit Apostolus, Que est mater omnium nostrum : ne ergo illi non pertinere dicerentur ad Sion, quia non erant de populo Iudeorum, hoc eis dixit, »Igitur iam non estis peregrini et inquilini; sed estis ciues sanctorum, et domestici Dei, superedificati super fundamentum Apostolum et Prophetarum.« Habes constructionem tante ciuitatis. Sed omnis ista compages ubi innititur, ubi incumbit, ut nusquam cadat? Ipso, inquit, summo angulari lapide existente Christo Iesu .

3. Dicet fortasse aliquis, Si angularis lapis est Christus iehsu, in illo quidem duo parietes compaginantur. Neque enim angulum faciunt, nisi duo parietes in unum de diuerso uenientes: sic et populi duo ex circumcisione et ex preputio, ad pacem christianam sibimet connexi in una fide, una spe, una caritate. Sed si angulus summus Christus iehsu, quasi uidentur priora fundamenta et posterior lapis angularis. Potest ergo aliquis dicere quia magis Christus super Prophetas et Apostolos incumbit, non illi super illum, si illi sunt in fundamento, ipse in angulo. Sed cogitet qui hoc dicit, angulum et in fundamento esse. Neque enim ibi est tantum angulus ubi uidetur, ut surgat in apicem: a fundamento enim incipit. Nam ut noueritis quia et fundamentum Christus et primum et maximum: Fundamentum, inquit Apostolus, nemo potest ponere preter id quod positum est, quod est Christus iehsu . Quomodo ergo fundamenta Prophete et Apostoli, et quomodo fundamentum Christus iehsu, quo ulterius nichil est? Quomodo putamus, nisi quemadmodum aperte dicitur sanctus sanctorum, sic figurate fundamentum fundamentorum? Si ergo sacramenta cogites, Christus sanctus sanctorum: si gregem subditum cogites, Christus pastor pastorum: si fabricam cogites, Christus fundamentum fundamentorum. In edificiis istis non potest esse idem lapis in imo et in summo: si fuerit in imo, in summo non erit; si in summo fuerit, in imo non erit. Angustias enim omnia pene corpora patiuntur; nec ubique esse possunt, nec semper: Diuinitas autem que ubique presto est, undique ad eam potest duci similitudo; et totum potest esse in similitudinibus, quia nichil horum est in proprietatibus. Numquid Christus ianua est, quemadmodum uidemus ianuas factas a fabro? Non utique: et tamen dixit, Ego sum ianua. Aut numquid sic est pastor, quomodo uidemus pastores istos prepositos pecorum? Ex dixit, Ego sum pastor. Et uno loco ambas res dixit. In Euangelio dixit quia pastor per ianuam intrat: et ibi dixit, Ego sum pastor bonus; et ibi dixit, Ego sum ianua . Pastor intrat per ianuam: et quis est pastor qui intrat per ianuam? Ego sum pastor bonus. Et que est ergo ianua qua intras tu, pastor bone? Ego sum ianua. Quomodo ergo tu omnia? Quomodo per me omnia [1 1Kb] .  uerbi gratia, cum Paulus intrat per ianuam, nonne Christus intrat per ianuam? Quare? Non quia Paulus Christus; sed quia in Paulo Christus, et per Christum Paulus. Ipse dixit: An experimentum eius uultis accipere, qui in me loquitur Christus ? Cum sancti eius et fideles eius intrant per ianuam, nonne Christus intrat per ianuam? Quomodo probamus? Quia ipsos sanctos eius persequebatur Saulus, nondum Paulus, quando ei clamauit de celo: Saule, Saule, quid me persequeris ? Ergo fundamentum et lapis angularis ipse est, ab imo surgens; si tamen ab imo. Etenim origo fundamenti huius summitatem tenet: et quemadmodum fundamentum corporee fabrice in imo est; sic fundamentum spiritualis fabrice in summo est. Si ad terram edificaremur, in imo nobis ponendum erat fundamentum: quia celestis fabrica est, ad celos precessit fundamentum nostrum. Ipse ergo angularis lapis, montesque Apostoli, Prophete magni, portantes fabricam ciuitatis, faciunt uiuum quoddam edificium. Hoc edificium modo clamat de cordibus uestris? hoc agit artificiosa manus Dei etiam per linguam nostram, ut ad illius edificii fabricam conquadremini. Non enim frustra etiam de lignis quadratis edificata est arca Ne , que nichilominus figuram gestabat Ecclesie. Quid est enim quadrari? Attendite similitudinem quadrati lapidis: similis debet esse christianus. In omni tentatione sua christianus non cadit; etsi impellitur, et quasi uertitur [1 1Kb] , non cadit: nam quadratum lapidem quacumque uerteris, stat. Cadere uisi sunt Martyres, cum percuterentur; sed quid dixit quedam uox Cantici? Cum ceciderit iustus non conturbabitur; quoniam Dominus confirmat manum eius . Sic ergo conquadramini, ad omnes tentationes parati; quidquid impulerit, non uos euertat. Stantem te inueniat omnis casus. Erigeris ergo in hanc fabricam affectu pio, religione sincera, fide, spe, caritate; et ipsum edificari ambulare est. In istis ciuitatibus alia est fabrica edificiorum, alii sunt ciues inhabitantes in fabrica: illa ciuitas ciuibus suis edificatur, ipsi sunt lapides qui sunt ciues; lapides enim uiui sunt. Et uos, inquit, tanquam lapides uiui edificamini in domum spiritualem . Ad nos directa uox est. Ergo sequamur de ista ciuitate.

4. Fundamenta eius in montibus sanctis: diligit Dominus portas Sion. Iam ideo prelocutus sum, ne putetis alia esse fundamenta, alias portas. Quare sunt fundamenta Apostoli et Prophete? Quia eorum auctoritas portat infirmitatem nostram. Quare sunt porte? Quia per ipsos intramus ad regnum Dei: predicant enim nobis. Et cum per ipsos intramus, per Christum intramus: ipse est enim ianua. Et dicuntur duodecim porte Ierusalem , et una porta Christus, et duodecim porte Christus; quia in duodecim portis Christus: et ideo duodenarius numerus Apostolorum. Sacramentum magnum huius duodenarii numeri. Sedebitis, inquit, super duodecim  sedes, iudicantes duodecim tribus Isrel . Si duodecim selle ibi sunt; non est ubi sedeat tertius decimus Paulus apostolus, et non erit quomodo iudicet: et ipse se iudicaturum dixit, non homines tantum, sed et angelos. Quos angelos, nisi apostatas angelos? Nescitis, inquit, quia angelos iudicabimus ? Responderet ergo turba: Quid te iactas iudicaturum? Ubi sedebis? Duodecim sedes dixit Dominus duodecim Apostolis; unus cecidit Iudas, in locum ipsius Matthias ordinatus est, impletus est duodenarius numerus sedium : primo locum inueni ubi sedeas, et sic te minare iudicaturum. Duodecim ergo sedes quid sibi uelint, uideamus. Sacramentum est cuiusdam uniuersitatis; quia per totum orbem terrarum futura erat Ecclesia, unde uocatur hoc edificium ad Christi compagem: et ideo quia undique uenitur ad iudicandum, duodecim sedes sunt; sicut quia undique intratur in illam ciuitatem, duodecim porte sunt. Non solum ergo illi duodecim et apostolus Paulus, sed quotquot iudicaturi sunt, propter significationem uniuersitatis, ad sedes duodecim pertinent; quemadmodum quotquot intrabunt, ad duodecim portas pertinent. Partes enim mundi quatuor sunt, Oriens, Occidens, Aquilo et Meridies. Iste quatuor partes assidue nominantur in Scripturis. Ab omnibus istis quatuor uentis, sicut dicit Dominus in Euangelio a quatuor uentis se collecturum electos suos ; ab omnibus ergo istis quatuor uentis uocatur Ecclesia. Quomodo uocatur? Undique in Trinitate uocatur: non uocatur nisi Baptismo in nomine Patris, et Filii, et Spiritus sancti. Quatuor ergo ter ducta, duodecim inueniuntur.

5. Pulsate ergo affectu ad has portas, et clamet in uobis Christus: Aperite mihi portas iustitie . Precessit enim in capite; sequitur se [1 1Kb] in corpore. uidete quid dixit Apostolus, quia in ipso Christus patiebatur: Ut adimpleam, inquit, que desunt pressurarum Christi in carne mea . Ut adimpleam: Quid? Que desunt. Cui desunt? Pressurarum Christi. Et ubi desunt? In carne mea. Numquid aliquid pressurarum deerat in illo homine, quod factum est uerbum Dei, nato de Maria uirgine? Passus enim est quidquid pati deberet, ex sua uoluntate non ex peccati necessitate; et uidetur quia omnia: in cruce enim positus accepit acetum ultimum, et ait, Perfectum est; inclinato capite emisit spiritum . Quid est, Perfectum est? Iam de mensura passionum nichil mihi deest; omnia que de me predicta sunt, completa sunt: tanquam ideo exspectaret ut complerentur. Quis est qui sic proficiscatur, quomodo ille de corpore egressus est? Sed quis est qui hoc potuit? Qui primo dixerat: »Potestatem habeo ponendi animam meam, et potestaten. habeo iterum sumendi eam: nemo tollit eam a me: sed ego pono eam a me, et iterum sumo eam« . Posuit quando uoluit; sumpsit quando uoluit: nemo abstulit, nemo extorsit. Ergo implete  erant omnes passiones, sed in capite: restabant adhuc Christi passiones in corpore. uos autem estis corpus Christi et membra . In his ergo membris cum esset Apostolus, dixit: Ut adimpleam que desunt pressurarum Christi in carne mea. Ergo illuc imus quo Christus precessit, et adhuc Christus illuc pergit quo precessit: precessit enim Christus in capite, sequitur in corpore. Et adhuc Christus hic laborat; et Christus hic patiebatur a Saulo, quando audiuit Saulus: Saule, Saule, quid me persequeris? Quomodo solet lingua dicere, calcato pede: Calcas me. Linguam nullus tetigit; compassione clamat, non attritione. Adhuc Christus hic eget, Christus hic peregrinatur, Christus hic egrotat, Christus hic in carcere includitur. Iniuriam ei facimus, si non ipse dixit: »Esuriui, et dedistis mihi manducare; sitiui, et potastis me; hospes, et collegistis me; nudus, et uestistis me; eger, et uisitastis me. Et illi: Quando te uidimus hec patientem, et ministrauimus tibi? Et ille: Cum uni ex minimis meis fecistis, mihi fecistis« . Ergo edificemur in Christum [1 1Kb] super fundamentum Apostolorum et Prophetarum, ipso summo angulari lapide existente; quia diligit Dominus portas Sion super omnia tabernacula Iacob. Quasi uero et ipsa Sion non inter tabernacula Iacob. Et ubi erat Sion nisi in populo Iacob? Iacob enim nepos Abrahe, unde natus populus Iudeorum, dicitur populus Isrel, quia ipse Iacob appellatus est et Isrel . Hec bene nouit Sanctitas uestra. Sed quia erant quedam tabernacula temporalia et imaginaria; loquitur autem iste de ciuitate quadam, quam spiritualiter intelligit, cuius umbra et figura erat illa terrena: ait, Diligit Dominus portas Sion super omnia tabernacula Iacob. Diligit illam spiritualem ciuitatem super omnia figurata, quibus intimabatur illa ciuitas semper manens, et semper celestis in pace.

6. [uers. 3, 4.] Gloriosa dicta sunt de te, ciuitas Dei. Quasi intuebatur ciuitatem illam Ierusalem in terra. Nam uidete quam ciuitatem dicit, de qua dicta sunt quedam gloriosissima. Nam illa destructa est in terra; hostes passa cecidit in terram, iam non est quod erat: expressit imaginem, transiuit umbra. Unde igitur, Gloriosa dicta sunt de te, ciuitas Dei? Audi unde: Memor ero Raab et Babylonis, scientibus me. In illa ciuitate, inquit iam ex persona Dei, memor ero Raab, et memor ero Babylonis. Raab non pertinet ad populum Iudeorum; Babylon non pertinet ad populum Iudeorum. Nam sequitur: Etenim alienigene, et Tyrus, et populus Aethiopum, hi fuerunt ibi. Merito gloriosa dicta sunt de te, ciuitas Dei: ubi non solus est ille populus Iudeorum natus ex carne Abrahe; sed ibi omnes gentes, quarum quedam nominate sunt, ut omnes intelligantur. Memor ero, inquit, Raab: que ista est meretrix, illa in Iericho meretrix que suscepit nuntios et alia uia eiecit; que presumpsit in promissione, que timuit Deum, cui dictum est ut per fenestram mitteret coccum, id est, ut in fronte haberet  signum sanguinis Christi. Saluata est ibi , et Ecclesiam Gentium significauit. Unde Dominus superbientibus Phariseis: Amen dico uobis, publicani et meretrices precedunt uos in regnum celorum . Precedunt, quia uim faciunt: impellunt credendo, et ceditur fidei, nec obsistere potest quisquam; quia qui uim faciunt, diripiunt illud. Ibi enim positum est: Regnum celorum uim patitur, et qui uim faciunt, diripiunt illud . Hoc fecit ille latro, fortior in cruce  quam in fauce [1 1Kb] . Memor ero Raab et Babylonis. Babylon ciuitas dicitur secundum seculum. Quomodo una ciuitas sancta, Ierusalem; una ciuitas iniqua, Babylon: omnes iniqui ad Babyloniam pertinent; quomodo omnes sancti ad Ierusalem. Sed delabitur [2 1Kb] de Babylone in Ierusalem. Unde, nisi per eum qui iustificat impium ? Piorum ciuitas Ierusalem; impiorum ciuitas Babylon. Sed uenit ille qui iustificat impium; quia, Memor ero, inquit, non solum Raab, sed etiam Babylonis. Sed quorum memor erit Raab et Babylonis? Scientibus me. Ideo quodam loco dicit Scriptura: Effunde iram tuam in gentes que te non cognouerunt; . Hic ait, Effunde iram tuam in gentes que te non cognouerunt; et alibi, Pretende misericordiam tuam scientibus te . Et ut noueritis quia in Raab et Babylone Gentes significauit; quasi diceretur, Quid est quod dixisti, Memor ero Raab et Babylonis, scientibus me? quare hoc dixisti? Etenim alienigene, inquit, id est, pertinentes ad Raab, pertinentes ad Babylonem, et Tyrus. Sed quousque Gentes? Usque ad fines terre. Elegit enim populum qui in fine terre est: Et populus, inquit, Aethiopum, hi fuerunt ibi. Si ergo ibi Raab, ibi ex Babylone, quia ibi alienigene, ibi Tyrus, ibi populus Aethiopum; merito, gloriosissima de te dicta sunt, ciuitas Dei.

7. [uers. 5.] Iam attendite sacramentum magnum. Per eum illic Raab, per quem illic Babylon, iam non Babylon; caret enim Babylone, et incipit esse Ierusalem. Diuiditur filia aduersus matrem suam, et erit in membris regine illius cui dicitur: Obliuiscere populum tuum et domum patris tui; concupiuit rex speciem tuam . Nam unde Babylon aspiraret ad Ierusalem? unde Raab ad illa fundamenta perueniret? unde alienigene, unde Tyrus, unde populus Aethiopum? Audi unde: Materh  Sion, dicet homo. Est quidam homo qui dicit, Mater Sion; et per hunc ueniunt isti omnes. Sed iste homo quis est? Dicit, si audiamus, si capiamus: Mater Sion, dicet homo. Sequitur ibi, quasi quereres, per quem uenerit Raab, Babylon, alienigene, Tyrus, Aethiopes. Ecce per quem uenerunt, Mater Sion, dicet homo; et homo factus est in ea, et ipse fundauit eam Altissimus. Quid apertius, fratres? uere quia gloriosissima de te dicta sunt, ciuitas Dei. Ecce, Mater Sion, dicet homo. Quis homo? Qui homo factus est in ea. In ea factus est homo, et ipse eam  fundauit. Quomodo in ea factus est, et ipse eam fundauit? Ut in ea fieret homo, iam fundata erat. Sic intellige, si potes. Etenim, Mater Sion, dicet; sed, homo, Mater Sion, dicet; homo autem factus est in ea: ipse autem fundauit eam, non homo, sed Altissimus. Sic fundauit ciuitatem in qua nasceretur, quomodo creauit matrem, de qua nasceretur. Quid est hoc, fratres? Quales promissiones, quantam spem tenemus! Ecce propter nos Altissimus qui fundauit ciuitatem, Mater, dicit ipsi ciuitati; et homo in ea factus est, et Altissimus eam fundauit.

8. [uers. 6.] Quasi diceretur, Unde ista scitis? Cantauimus [1 1Kb] hec omnes, et cantat homo in omnibus Christus: homo propter nos, Deus ante nos. Sed quid magnum ante nos? Ante terram et celum, ante secula. Hic ergo homo propter nos factus in ea, idem ipse Altissimus fundauit eam. Unde ista scimus? Dominus narrabit [2 1Kb] in Scriptura populorum. Hoc enim sequitur in Psalmo: Mater Sion, dicet homo; et homo factus est in ea, et ipse fundauit eam Altissimus. Dominus narrabit in Scriptura populorum et principum. Quorum principum? Horum qui facti sunt in ea. Principes qui facti sunt in ea, in ea facti sunt principes: nam antequam in ea fierent principes, abiecta mundi elegit Deus, ut confunderet fortia. Numquid princeps piscator? numquid princeps publicanus? Principes plane; sed quia facti sunt in ea. Quales isti principes? uenerunt de Babylone principes, credentes de seculo principes uenerunt ad urbem Romam, quasi caput Babylonis; non ierunt ad templum Imperatoris, sed ad memoriam Piscatoris. Unde enim isti principes? Infirma mundi elegit Deus, ut confundat fortia: et ignobilia elegit Deus, et ea que non sunt tanquam que sunt, ut que sunt euacuentur . Hoc facit qui erigit de terra inopem, et de stercore exaltat pauperem. Utquid erigit? Ut collocet eum cum principibus, cum principibus populi sui . Magna res, magnum gaudium, magna letitia. Postea uenerunt in hanc ciuitatem et oratores; sed non uenirent nisi precederent piscatores. Magna hec; sed ubi hec, nisi in illa ciuitate Dei, de qua gloriosissima dicta sunt.

9. [uers. 7.] Ideo collatis omnibus gaudiis atque conflatis, quomodo clausit? Tanquam iucundatorum omnium habitatio in te. Tanquam iucundatorum habitatio omnium iucundatorum in hac ciuitate. In peregrinatione ista conterimur: habitatio nostra, iucunditas sola erit. Peribit labor et gemitus; transeunt orationes, succedunt laudationes. Ibi ergo habitatio iucundatorum, non erit gemitus desiderantium, sed letitia perfruentium. Aderit enim cui modo suspiramus; similes ei erimus, quoniam uidebimus eum sicuti est : ibi totum negotium nostrum non erit, nisi laudare Deum, et frui Deo. Et quid aliud queremus, ubi solus sufficit, per quem facta sunt omnia? Habitabimur et habitabimus: subiicientur illi omnia, ut sit Deus omnia in omnibus  . Beati ergo qui habitant in domo tua. Unde beati? Habendo aurum, habendo argentum, numerosam familiam, multiplicem prolem? Unde beati? Beati qui habitant in domo tua; in secula seculorum laudabunt te . Hoc uno beati otioso negotio. Hoc ergo unum desideremus, fratres, cum uenerimus ad hoc; nos paremus gaudere ad Deum, laudare Deum. Opera bona que modo nos perducunt, non ibi erunt. Diximus et hesterno die  , quantum potuimus; non ibi erunt opera misericordie, ubi nulla erit miseria: egentem non inuenies, nudum non inuenies, nemo tibi occurret sitiens, nullus peregrinus erit, nullus egrotus quem uisites, nullus mortuus quem sepelias, nullus litigatorum inter quos pacem componas. Quid facturus es? An forte propter necessitates corporis nostri nouellabimus, et arabimus, et negotiabimur, et peregrinabimur? Magna ibi quies: nam ibi omnia opera, que necessitas flagitat, subtrahentur; mortua necessitate, peribunt opera necessitatis. Quid ergo erit? Quomodo potuit, dixit lingua humana: Tanquam iucundatorum omnium habitatio in te. Quid est, tanquam? quare, tanquam? Quia talis ibi erit iucunditas, qualem hic non nouimus. uideo hic multas iucunditates, et multi gaudent in seculo, alii hinc, alii inde; et non est quod illi gaudio comparem, sed tanquam iucunditas erit. Nam si dicam, Iucunditas; incipit homini occurrere talis iucunditas, qualem solet habere in poculis, in prandiis, in auaritia, in honoribus seculi. Extolluntur enim homines, et letitia quadam insaniunt: sed non est gaudere impiis, dicit Dominus . Est quedam iucunditas quam nec oculus uidit, nec auris audiuit, nec in cor hominis ascendit . Tanquam iucundatorum omnium habitatio in te. Ad aliud gaudium nos paremus; quia hic tanquam simile inuenimus, et non est hoc: ne quasi paremus nos talibus ibi perfrui, qualibus hic gaudemus; alioquin continentia nostra auaritia erit. Sunt enim homines qui inuitantur ad cenam opimam, ubi multa et pretiosa ponenda sunt; non prandent: iam si queras ab eis quare non prandeant,  Ieiunamus. Magnum opus, christianum opus ieiunium. Noli cito laudare: quere causam; negotium uentris agitur, non religionis. Quare ieiunant? Ne uentrem preoccupent uilia, et non possit admittere pretiosa. Ergo negotium gutturis gerit in ieiunio. Magna res utique ieiunium: contra uentrem et guttur pugnat; aliquando illis militat. Itaque, fratres mei, si putatis aliquid tale habituros nos in illa patria, ad quam nos exhortatur tuba celestis, et propterea uos a presentibus abstinetis, ut illic talia copiosius recipiatis; sic estis quomodo illi qui ieiunant propter epulas maiores, et continent se maiore incontinentia. Nolite ergo sic: ad aliquid uos ineffabile preparate; mundate cor ab omnibus affectionibus uestris terrenis et secularibus. uisuri sumus quiddam, quo uiso beati erimus, et hoc solum nobis sufficiet. Et quid? non manducabimus? Imo manducabimus; et ipse erit cibus  noster, qui et reficiat, et non deficiat. Tanquam iucundatorum omnium habitatio in te. Iam dictum est unde iucundabimur: Beati qui habitant in domo tua; in secula seculorum laudabunt te. Laudemus et modo Dominum, quantum possumus, mixtis gemitibus; quia laudando eum desideramus eum, et nondum tenemus: cum tenuerimus, subtrahetur omnis gemitus, et remanebit sola et pura et eterna laudatio. Conuersi ad Dominum.



IN PSALMUM LXXXuII ENARRATIO  .

1. [uers. 1.] Psalmi huius octogesimi et septimi titulus habet aliquid quod nouum negotium disputatori afferat. Nusquam enim aliorum psalmorum positum est quod hic legitur: Pro melech ad respondendum. Nam de Psalmo cantici et cantico psalmi alias iam quid nobis uideretur diximus  : et, filiis Core, usitatum in titulis psalmorum sepissimeque tractatum est, et quid sit, in finem; sed quod sequitur, Pro melech ad respondendum, hoc inusitatum habet iste titulus. Pro melech autem, latine pro choro dici potest: melech enim uerbo Hebreo chorus significatur. Quid est ergo, Pro choro ad respondendum; nisi forte ut canenti chorus consonando respondeat? Sicut non istum solum, sed alios quoque psalmos credendum est esse cantatos, quamuis alios titulos acceperint; quod factum existimo causa uarietatis, qua fastidium leuaretur. Non enim solus iste psalmus dignus est habitus, ubi responderet chorus, cum utique non sit solus de Domini passione conscriptus. Aut si est alia causa cur tanta sit uarietas titulorum, qua possit ostendi ita Psalmos omnes esse prenotatos, qui sunt aliter atque aliter prenotati, ut nullius titulus ualeat alicui alteri conuenire; ego eam, fateor, cum multum conotus essem, penetrare non potui: et si quid de hac re legi ab eis dictum, qui ante nos ista tractarunt, non satisfecit exspectationi, siue tarditati mee. In quo igitur mysterio dictum mihi uideatur, Pro choro ad respondendum, id est, ut canenti per chorum respondeatur, exponam. Domini hic passio prophetatur. Dicit autem apostolus Petrus, Christus pro nobis passus est, relinquens nobis exemplum, ut sequamur uestigia eius : hoc est respondere. Dicit etiam apostolus Ioannes, Sicut Christus pro nobis animam suam posuit, ita et nos debemus animam pro fratribus ponere : hoc est respondere. Chorus autem concordiam significat, que in caritate consistit. Quisquis ergo quasi emulator dominice passionis tradiderit corpus suum ut ardeat, si caritatem non habeat, non respondet in choro; et ideo nichil ei prodest . Proinde quemadmodum dicuntur in arte musica, sicut ea docti homines latine dicere potuerunt, precentor et succentor; precentor scilicet qui uocem premittit in cantu, succentor  autem qui subsequenter canendo respondet: ita in hoc cantico passionis, precedentem Christum subsequitur chorus martyrum in finem celestium coronarum. Hoc enim canitur filiis Core, id est imitatoribus passionis Christi: quoniam in Caluarie loco crucifixus est Christus ; que illius hebrei nominis interpretatio perhibetur, id est, Core. Et hic est intellectus Aeman Isrelite  : quod in tituli huius ultimo positum est. Aeman quippe interpretari dicitur, Frater eius. Eos enim fratres suos Christus facere dignatus est, qui sacramentum crucis eius intelligunt, et non solum de illa non erubescunt, uerum etiam in illa fideliter gloriantur, non se de suis meritis extollentes, sed eius gratie non ingrati; ut unicuique eorum dici possit, Ecce uere Isrelita, in quo dolus non est : sicut ipsum Isrel Scriptura sine dolo fuisse commendat . Iam itaque Christi uocem in prophetia precinentis audiamus, cui suus chorus uel imitatione, uel gratiarum actione respondeat.

2. [uers. 2, 3.] Domine Deus salutis mee, in die clamaui et nocte coram te. Intret in conspectu tuo oratio mea; inclina aurem tuam ad precem meam. Orauit enim et Dominus, non secundum formam Dei, sed secundum formam serui: secundum hanc enim et passus est. Orauit autem et cum in letis rebus ageret, quod diei nomine; et cum in aduersis, quod noctis nomine significari arbitror. Ingressus orationis in conspectu Dei, acceptatio eius est; inclinatio auris Dei, misericors exauditio est: nam membra talia qualia nos habemus in corpore, non habet Deus. Est autem solita repetitio: nam quod est, Intret in conspectu tuo oratio mea; idipsum est, Inclina aurem tuam ad precem meam.

3. [uers. 4.] Quoniam repleta est malis anima mea, et uita mea in inferno appropinquauit. Audemusne dicere animam Christi repletam malis, cum illa passionis afflictio in carne ualuerit, quidquid ualuit? Unde et ipse suos ad tolerantiam passionis accendens, et tanquam ad respondendum exhortans chorum suum: Nolite, inquit, timere eos qui corpus occidunt, animam autem non possunt occidere . An occidi a persecutoribus anima non potest, malis autem repleri potest? Quod si ita est, querendum quibus. Non enim uitiis, per que homini dominatur iniquitas, animam illam repletam possumus dicere; sed forte doloribus, quibus anima sue carni in eius passione compatitur. Non enim uel ipse qui dicitur corporis dolor, potest esse sine anima, quem ineuitabiliter imminentem precedit tristitia, que solius anime dolor est. Dolere ergo anima, etiam non dolente corpore, potest; dolere autem corpus sine anima non potest. Cur itaque non dicamus non humanis peccatis, sed tamen humanis malis repletam fuisse animam Christi? De quo alius propheta dicit quod pro nobis doluerit : et euangelista, Assumpto, inquit,  Petro et duobus filiis Zebedei, cepit contristari et nuestus esse; et ipse Dominus de seipso tunc ait illis, Tristis est anima mea usque ad mortem . Hec futura preuidens Propheta, psalmi huiusce conscriptor, inducens eum loquentem: Quoniam repleta est, inquit, malis anima mea, et uita mea in inferno appropinquauit. Nam ipsam sententiam omnino uerbis aliis explicauit, qua dictum est, Tristis est anima mea usque ad mortem. Quod enim ait, Tristis est anima mea; hoc dictum est, Repleta est malis anima mea: et quod sequitur, usque ad mortem; hoc dictum est, et uita mea in inferno appropinquauit. Hos autem humane infirmitatis affectus, sicut ipsam carnem infirmitatis humane, ac mortem carnis humane Dominus iehsu, non conditionis necessitate, sed miserationis uoluntate suscepit, ut transfiguraret in se corpus suum, quod est Ecclesia, cui caput esse dignatus est, hoc est membra sua in sanctis et fidelibus suis: ut si cui eorum inter humanas tentationes contristari et dolere contingeret, non ideo se ab eius gratia putaret alienum; et non esse ista peccata, sed humane infirmitatis indicia, tanquam uoci premisse concinens chorus, ita corpus eius ex ipso suo capite addisceret. In hoc quippe corpore precipuum membrorum apostolum Paulum legimus et audimus confitentem talibus malis repletam animam suam, cum dicit tristitiam sibi esse magnam, et continuum dolorem cordi suo pro fratribus suis secundum carnem, qui sunt Isrelite . Pro quibus si contristatum dicamus et Dominum, cum eius passio propinquaret, in qua illi se immanissimo scelere fuerant obligaturi, non incongrue nos dicere existimo.

4. [uers. 5, 6.] Denique illud quod in cruce dixit, Pater, ignosce illis, quia nesciunt quid faciunt ; etiam in isto psalmo deinceps dicitur, Deputatus sum cum descendentibus in lacum: utique a nescientibus quid facerent, qui eum sic mori putauerunt, ut moriuntur homines ceteri, tanquam necessitati subditum atque illa necessitate deuictum. Lacum enim dixit, uel miserie uel inferni profunditatem.

5. Factus sum, inquit, sicut homo sine adiutorio, inter mortuos liber. In his uerbis maxime persona Domini apparet. Quis enim alius inter mortuos liber, nisi in similitudine carnis peccati  inter peccatores solus sine peccato? Unde illis qui se insipienter liberos putabant, Omnis, ait, qui facit peccacatum, seruus est peccati. Et quia per eum qui non habebat peccatum, oportebat liberari a peccatis: Si uos, inquit, Filius liberauerit, tunc uere liberi eritis . Hic ergo inter mortuos liber, qui in potestate habebat ponere animam suam, et iterum sumere eam; a quo eam nemo tollebat, sed eam ipse uoluntate ponebat ; qui etiam carnem suam tanquam solutum ab eis templum, resuscitare poterat, cum uolebat ; quem passurum cum omnes deseruissent, solus non remansit, quia Pater eum non deseruit, sicut ipse testatur : ab inimicis tamen pro quibus orauit nescientibus quid faciebant, et dicentibus, Alios saluos fecit,  seipsum non potest. Si filius Dei est, descendat nunc de cruce, et credimus ei. Saluum faciat eum, si uult eum ; factus est, id est existimatus est, tanquam homo sine adiutorio. Tanquam uulnerati dormientes in sepulcro. Sed addit, quorum non meministi adhuc: ubi est Domini Christi a ceteris mortuis animaduertenda discretio. Nam et ipse uulneratus est, et mortuus positus in sepulcro : sed illi qui nesciebant quid faciebant, quis esset utique nescientes, similem illum putauerunt aliis uulnere occisis et dormientibus in sepulcro, quorum Deus adhuc non meminit, id est, quorum nondum tempus resurgendi aduenit. Ideo namque mortuos consueuit Scriptura dicere dormientes, quia euigilaturos, id est, resurrecturos uult intelligi. Sed hic uulneratus et dormiens in sepulcro, die tertio euigilauit, et factus est sicut passer singularis in tecto , id est, ad dexteram Patris in celo; nec iam moritur, et mors ei ultra non dominabitur . Unde longe distat ab eis quorum ad talem resurrectionem Deus non meminit adhuc: quod enim precedere oportebat in capite, corpori seruatur in fine. Tunc autem dicitur Deus meminisse, quando facit; tunc obliuisci, quando non facit: nam neque obliuio cadit in Deum, quia nullo modo mutatur; neque recordatio, quia non obliuiscitur. Factus sum ergo, ab eis nescientibus quid faciebant, tanquam homo sine adiutorio; cum essem inter mortuos liber: factus sum ab eis nescientibus quod faciebant, uelut uulnerati dormientes in sepulcro. Et ipsi expulsi sunt de manu tua: id est, cum hec ab eis factus sum, ipsi expulsi sunt de manu tua; ipsi adiutorio manus tue priuati sunt, qui me sine adiutorio esse putauerunt. Foderunt enim, sicut dicit in alio psalmo, ante faciem meam foueam, et inciderunt in eam . Melius enim sic intelligendum existimo, quam ut id quod dictum est, Et ipsi expulsi sunt de manu tua, ad illos referatur dormientes in sepulcro, quorum non meminit adhuc: cum sint in eis iusti, quorum licet non meminerit adhuc ut resurgant; de his tamen dictum est, Iustorum anime in manu Dei sunt , hoc est, habitant in adiutorio Altissimi, et in protectione Dei celi commorantur . Sed illi expulsi sunt de manu Dei, qui Dominum Christum de manu eius expulsum esse crediderunt, quia eum inter iniquos deputatum occidere potuerunt.

6. [uers. 7.] Posuerunt me, inquit, in lacu inferiore; uel potius, in lacu infimo: sic enim est in greco  . Quid est autem lacus infimus, nisi profundissima miseria, qua non sit profundior? Unde alibi dicitur, Eduxisti me de lacu miserie . In tenebrosis et in umbra mortis: posuerunt utique id existimantes, quando quid faciebant nesciebant, et ignorabant eum quem nemo principum huius seculi cognouit . Umbra enim mortis, nescio utrum mors corporis hic intelligenda sit: an illa potius de qua scriptum est, Qui sedebant in tenebris et umbra mortis,  lux orta est eis ; quia credendo in lucem et in uitam, ex tenebris et morte impietatis educti sunt. Talem ergo illi qui nesciebant quid faciebant, Dominum putauerunt, et inter tales nesciendo posuerunt, qualibus ne hoc essent ipse subuenit.

7. [uers. 8.] In me confirmata est indignatio tua; uel, sicut alii codices habent, ira tua; uel sicut alii, furor tuus. Quod enim grece positum est , diuerse interpretati sunt nostri. Nam ubi greci codices habent , ibi iram latine dicere nullus fere dubitauit interpres; ubi autem positum est, plerique non putauerunt iram esse dicendam, cum magni auctores latine eloquentie de philosophorum grecorum libris etiam hoc ire nomine uerterint in latinum: neque de hac re diutius disputandum est; cui tamen si et nos aliud nomen adhibere debemus, tolerabilius indignationem dixerim quam furorem. Furor quippe, sicut se latinum habet eloquium, non solet esse sanorum. Quid ergo est, In me confirmata est ira tua; nisi quemadmodum illi putauerunt, qui Dominum glorie non cognouerunt? Apud eos enim sic erat, quod ira Dei non solum commota, uerum etiam confirmata fuerit super eum, quem usque ad mortem, nec quamlibet mortem, sed quam pre ceteris exsecrabilius habebant, id est, usque ad mortem crucis perducere potuerunt. Unde dicit Apostolus: Christus nos redemit de maledicto Legis, factus pro nobis maledictum; scriptum est enim, Maledictus omnis qui pendet in ligno . Et ideo cum eius obedientiam usque ad extremam humilitatem commendare uellet, Humiliauit, inquit, semetipsum, factus obediens usque ad mortem: quod cum parum uideretur, adiecit, mortem autem crucis . Propter hoc, quantum mihi uidetur, etiam in isto psalmo talis uersus sequitur: Et omnes suspensiones tuas; uel, sicut quidam sunt interpretati, omnes fluctus tuos; aut, sicut alii, omnes elationes tuas super me induxisti. Scriptum est et in alio psalmo, Omnes suspensiones tue, et fluctus tui super me ingressi sunt : uel, sicut quidam melius transtulerunt, super me transierunt; enim est in greco, non . Ubi ergo utrumque positum est, et suspensiones et fluctus, non ibi potuerunt poni pro suspensionibus fluctus. Que duo sic exposuimus, ut suspensiones diceremus comminationes, fluctus autem iam ipsas passiones  : que utraque ueniunt de iudicio Dei. Sed illic dictum est, Omnes super me transierunt; hic uero, Omnes super me induxisti. Illic ergo etsi quedam acciderunt; omnia tamen mala que illis uerbis intelligi uoluit, super me transierunt, dixit: hic uero, super me induxisti. Transeunt enim, siue que non attingunt, sicut suspensiones; siue que attingunt, sicut fluctus. Cum autem, Omnes suspensiones, non ait, super me transierunt, sed super me induxisti; omnia que impendebant euenisse significat: impendebant autem, quamdiu in prophetia futura imminebant, omnia que de illius passione predicta sunt.

8. [uers. 9, 10.] Longe, inquit, fecisti notos meos a  me. Si eos quos nouerat acceperimus dictum esse notos meos, omnes erunt: nam quem ille non nouerat? Sed eos dicit notos, quibus et ipse notus erat, quantum eum tunc nosse potuerunt; certe uel hactenus quod sciebant eum innocentem, etiamsi hominem tantummodo, non et Deum putabant. Quamuis et bonos quos probaret, notos dicere potuerit; sicut malos quos improbaret, ignotos, quibus in fine dicturus est, Non noui uos . Quod uero adiungit, Posuerunt me abominationem sibi: possunt et illi quidem intelligi quos notos suos dixit, quia et ipsi genus illius mortis horrebant; sed melius intelligitur de his de quibus suis persecutoribus superius loquebatur. Traditus sum, inquit, et non egrediebar. Utrum quia foris erant discipuli eius, quando ipse intus iudicabatur? an potius, non egrediebar, altius dictum debemus accipere, id est, in interioribus meis latebam, non ostendebam quis essem, non propalabar, non manifestabar? et idco sequitur: Oculi mei infirmati sunt ab inopia. Nam quos eius oculos intellecturi sumus? Si exteriores in carne in qua patiebatur positos, non eos in eius passione legimus infirmatos ab inopia, id est, tanquam fame, ut assolet, languisse: post cenam quippe suam traditus, et eodem die crucifixus est. Si interiores, quomodo infirmati sunt ab inopia, cum in eis esset lux indeficiens? Sed nimirum oculos suos dixit membra que in suo corpore cui caput est ipse, clariora et eminentiora et precipua diligebat. De quo corpore Apostolus loquens, et de nostro corpore similitudinem adhibens, ait: »Si totum corpus oculus, ubi auditus? si totum auditus, ubi odoratus? si fuissent omnia unum membrum, ubi corpus? Nunc autem multa membra, unum autem corpus. Non potest dicere oculus manibus, Opus uobis non habeo. Et si dixerit manus, Quia non sum oculus, non sum de corpore; num ideo non est de corpore?« Quid autem his uerbis uellet intelligi, euidentius expressit dicens, uos autem estis corpus Christi et membra . Quapropter et illi oculi, id est sancti Apostoli; quibus non reuelauerat caro et sanguis, sed Pater eius qui in celis est, ut Petrus diceret, Tu es Christus Filius Dei uiui , uidentes eum tradi, ac tanta perpeti mala; quoniam non eum uidebant qualem uolebant, quia non egrediebatur, id est, non manifestabatur in uirtute et potentia sua, sed in suis interioribus occultus [1 1Kb] , omnia quasi superatus atque impotens perferebat, infirmati sunt ab inopia, uelut subtracto sibi cibo suo, lumine suo.

9. Et clamaui, inquit, ad te, Domine. Hoc quidem et apertissime fecit, cum penderet in ligno. Sed quod sequitur, Tota die expandi [2 1Kb] manus meas ad te, quomodo oporteat accipi, merito queritur. Si enim in eo quod ait, Expandi manus meas, crucis patibulum intellexerimus; quomodo intellecturi sumus, Tota die? Numquid tota die pependit in ligno, cum et nox ad totum diem pertineat? Si autem hoc loco diem uoluit intelligi, qui preter noctem dies appellari solet;  etiam talis diei, quando crucifixus est, iam pars prima et non parua transierat. Si autem diem pro tempore positum uelimus accipere , arctius questio colligabitur. Quomodo enim toto tempore, si nec saltem uno toto die manus extendit in cruce? Porro si totum pro parte accipiendum esse dicamus, quia isto genere locutionis uti etiam sancta Scriptura consueuit; non mihi occurrit exemplum, totum pro parte etiam tunc posse accipi, quando ipsum uerbum additur et dicitur totum. Nam et in eo quod dixit Dominus in Euangelio, Sic erit et Filius hominis in corde terre tribus diebus et tribus noctibus ; ideo totum pro parte non insolenter accipitur, quia non ait, Totis tribus diebus et totis tribus noctibus: unus quippe medius fuit totus dies, duorum autem partes; primi ultima, ultimi prima. Si autem non crucem suam in hac prophetia Psalmi significauit his uerbis, sed orationem, quam eum ex forma serui fudisse Deo Patri, Euangelio teste, didicimus, ubi eum et longe ante passionem, et sub die passionis, et in ipsa cruce orasse meminimus; nusquam hoc eum toto die fecisse legimus. Proinde conuenienter per extentas manus tota die continuationem bonorum operum intelligere possumus, a quorum nunquam intentione cessauit.

10. [uers. 11.] Sed quia solis predestinatis ad eternam salutem, non autem omnibus hominibus, nec ipsis inter quos facta sunt, eius bona opera profuerunt; ideo consequenter adiecit: Numquid mortuis facies mirabilia? Hoc enim si de his dictum putauerimus, quorum caro exanimis facta est; magna mirabilia facta sunt mortuis, cum quidam eorum etiam reuixerunt : et quod Dominus penetrauit inferna, atque inde mortis uictor ascendit, magnum mortuis miraculum factum est. Significat ergo isto uerbo quo ait, Numquid mortuis facies mirabilia, homines corde ita mortuos, ut eos ad uitam fidei tanta Christi mirabilia non mouerent. Neque enim propterea dixit non eis fieri mirabilia, quia non ea uident; sed quia non eis prosunt. Nam sicut hic ait, Tota die expandi manus meas ad te; quia omnia opera sua nonnisi ad uoluntatem referat Patris, sepissime contestans ideo se uenisse, ut uoluntatem Patris impleret : ita, quia eadem opera etiam infidelis populus uidit, alius propheta dicit, Tota die expandi manus meas ad populum non credentem et contradicentem . Ipsi sunt mortui, quibus non sunt facta mirabilia; non quod ea non uiderunt, sed quod per ea non reuixerunt. Quod autem sequitur, Aut medici exsuscitabunt, et confitebuntur tibi? id est, quia non a medicis exsuscitabuntur homines, ut confiteantur tibi. In hebreo quidem aliter se habere firmatur; non enim medici, sed gigantes esse perhibentur: uerum Septuaginta interpretes, quorum auctoritas tanta est, ut non immerito propter mirabilem consonantiam diuino  Spiritu interpretati esse credantur; de uocis similitudine, qua in hebrea lingua gigantes et medici pene eodem modo sonant, et exigua differentia distinguuntur, non errore, sed potius occasione, quomodo isto loco accipiendi essent gigantes, significare uoluerunt. Si enim superbos gigantum nomine insinuatos intelligamus, de quibus dicit Apostolus, Ubi sapiens? ubi scriba? ubi conquisitor huius seculi ? non fuit incongruum eosdem medicos nuncupari, uelut per artem sapientie sue promittentes animarum salutem: contra quos dicitur, Domini est salus . Si autem in bono acceperimus gigantes, quia et de ipso Domino dictum est, Exsultauit ut gigas ad currendam uiam ; quod ita sit gigas gigantum, magnorum scilicet et fortissimorum, qui in eius Ecclesia spirituali robore excellunt; sicuti est mons montium, quia de illo scriptum est, Erit in nouissimis temporibus manifestus mons Domini, paratus in cacumine montium ; sicut etiam sanctus sanctorum: non est absurdum ut iidem ipsi magni et fortes etiam medici uocentur. Unde dicit apostolus Paulus: Si quo modo emulari potero carnem meam, ut saluos faciam aliquos ex illis . Sed etiam tales medici, quamuis non de suo curent, quia nec medici corporis curant de suo; tamen quantumlibet per fidele ministerium opitulentur saluti, uiuentes curare possunt, non mortuos excitare: de quibus dictum est, Numquid mortuis facies mirabilia? Nimis enim occulta Dei gratia est, qua hominum mentes quodam modo reuiuiscunt, ut possint a quibuslibet eius ministris precepta sanitatis audire. Quam gratiam commendat in Euangelio dicens, »Nemo potest uenire ad me, nisi Pater qui misit me, traxerit eum:« et paulo post apertius hoc ipsum repetens, ait, »uerba que ego locutus sum uobis, spiritus et uita sunt; sed sunt quidam ex uobis qui non credunt.« Deinde interponit Euangelista, »Sciebat enim ab initio iehsu qui essent credentes [1 1Kb] , et quis traditurus eum esset:« et secutus atque ipsius Domini uerba coniungens, ait, »Et dicebat, Propterea dixi uobis, quia nemo potest uenire ad me, nisi fuerit ei datum a Patre meo« . Supra dixerat, Sed sunt quidam ex uobis qui non credunt; et tanquam huius rei causam exponens, Propterea dixi, inquit, uobis, quia nemo potest uenire ad me, nisi fuerit ei datum a Patre meo: ut ostenderet etiam ipsam fidem qua credit, et ex morte sui cordis anima reuiuiscit, dari nobis a Deo. Quantumlibet ergo [2 1Kb] excellentes uerbi predicatores, et ueritatis etiam per miracula suasores, tanquam magni medici, agant cum hominibus; si mortui sunt et tua gratia non reuixerunt, Numquid mortuis facies mirabilia; aut medici exsuscitabunt, et hi quos exsuscitabunt, confitebuntur tibi? Hec enim confessio indicat uiuos: non sicut alibi scriptum est, A mortuo, uelut qui non sit, perit confessio .

 11. [uers. 12.] Numquid enarrabit quis in sepulcro misericordiam tuam, et ueritatem tuam in perditione? Subauditur quod supra dictum est, ut etiam iste uersus ita se habeat, ac si dictum sit, Numquid enarrabit quis ueritatem tuam in perditione? Misericordiam quippe et ueritatem amat Scriptura coniungere, maxime in Psalmis. Quod uero ait, in perditione, alio uerbo repetiuit quod supra dixerat, in sepulcro. Sic autem dictum est, in sepulcro, ut intelligantur ii qui sunt in sepulcro, qui et superius significati sunt nomine mortuorum, ubi ait, Numquid mortuis facies mirabilia? Anime namque mortue corpus sepulcrum est. Unde Dominus in Euangelio talibus dicit: »Similes estis sepulcris dealbatis, que foris apparent hominibus speciosa, intus uero plena sunt ossibus mortuorum et omni spurcitia: sic et uos aforis quidem paretis hominibus iusti; intus autem pleni estis hypocrisi et iniquitate .

12. [uers. 13.] Numquid coguoscentur in tenebris mirabilia tua, et iustitia tua in terra oblita? Quod est, in tenebris; hoc est, in terra oblita. Infideles enim significantur nomine tenebrarum: hinc dicit Apostolus, Fuistis enim aliquando tenebre . Sic et terra oblita, homo est qui oblitus est Deum: potest namque anima infidelis usque ad tantas tenebras peruenire, ut dicat stultus in corde suo, Non est Deus . Totus ergo iste sensus ita continuatur atque contexitur: Clamaui ad te, Domine, inter passiones meas; tota die expandi manus meas ad te: id est, non destiti ad te glorificandum extendere opera mea. Cur ergo in me impii seuiunt, nisi quia mortuis non facies mirabilia? id est, non eis commouentur ad fidem, nec medici eos exsuscitabunt, ut confiteantur tibi, in quibus occulta gratia tua non operatur, qua trahantur ut credant; quia nemo uenit ad me, nisi quem tu attraxeris. Nam quis enarrabit in sepulcro misericordiam tuam; id est, anime mortue, cuius mors iacet [1 1Kb] sub corporis pondere? et ueritatem tuam in perditione; hoc est, in tali morte nichil horum [2 1Kb] ualenti credere atque sentire? Numquid enim in tenebris huius mortis, hoc est, in homine qui te obliuiscendo uite lumen amisit, tua mirabilia et iustitia cognoscentur?

13. [uers. 14.] Occurrebat autem questio, quisnam sit usus istorum mortuorum; quid ex his agat Deus ad utilitatem corporis Christi, quod est Ecclesia: ut in eis demonstretur que sit Dei gratia in predestinatis, qui secundum propositum uocati sunt. Unde ipsum corpus in alio psalmo dicit: Deus meus, misericordia eius preueniet me. Deus meus demonstrabit mihi in inimicis meis . Ergo et hic sequitur ac dicit, Et ego ad te, Domine, clamaui. In quibus uerbis iam intelligendus est Dominus Christus ex uoce corporis sui loqui, id est, Ecclesie: quid est enim, Et ego; nisi quia fuimus et nos aliquando natura filii ire, sicut et ceteri ? Sed ad te clamaui, ut saluus essem. Quis enim me  discernit ab aliis filiis ire, cum Apostolum audiam ingratos terribiliter increpantem, ac dicentem: Quis enim te discernit? Quid autem habes, quod non accepisti? Si autem et accepisti, quid gloriaris quasi non acceperis ? Domini est salus: gigas autem in multitudine uirtutis sue non erit saluus ; sed, sicut scriptum est, »Qui inuocauerit nomen Domini, saluus erit. Quomodo autem inuocabunt, in quem non crediderunt? aut quomodo credent ei quem non audierunt? Quomodo autem audient sine predicante? aut quomodo predicabunt, si non mittantur? sicut scriptum est, Quam speciosi pedes eorum qui annuntiant pacem, qui annuntiant bona« ! Ipsi sunt medici curantes a latronibus sauciatum; sed Dominus eum perduxit ad stabulum : quia ipsi sunt etiam operantes in agro Dominico; nec tamen qui plantat est aliquid, aut qui rigat, sed qui incrementum dat Deus . Ideo et ego ad Dominum clamaui; hoc est, Dominum ut saluus essem inuocaui. Quomodo autem inuocarem, nisi crederem? quomodo crederem, nisi audirem? Sed ut audita crederem, ipse me attraxit; quia in occulto a morte cordis non quilibet medici, sed ipse excitauit. Nam multi audierunt; quia in omnem terram exiit sonus eorum, et in fines orbis terre uerba eorum : sed non omnium est fides ; et nouit Dominus qui sunt eius . Ac per hoc, nec credere potuissem, nisi me Dei misericordia preuenisset; et quia mortuos suscitat, et uocat ea que non sunt, tanquam que sunt, me in occultis uocando, et suscitando, et trahendo, a tenebris eduxisset, et ad lumen fidei perduxisset. Ideo sequitur: Et mane oratio mea preueniet te. Iam mane, posteaquam nox infidelitatis et tenebre transierunt. Quod mane ut mihi esset, misericordia quidem tua preuenit me: sed quia restat illa clarificatio, ubi illuminabuntur occulta tenebrarum, et manifestabuntur cogitationes cordis, et laus erit unicuique a te ; nunc in ista uita, in ista peregrinatione, in hac luce fidei, que in comparatione tenebrarum infidelium iam dies est, sed in comparatione diei ubi uidebimus facie ad faciem, adhuc nox est, adhuc oratio mea preueniet te.

14. [uers. 15.] Ut autem ista feruescat et exerceatur oratio, quod nobis quantum expediat, nullis, ut opinor, uerbis explicari potest; differtur bonum quod in eternum dabitur, et mala transitura crebrescunt. Ideo sequitur: Utquid, Domine, repulisti orationem meam? Hoc et in illis uerbis dictum est, Deus, Deus meus, respice in me; utquid me dereliquisti  Exsequitur itaque breuiter etiam tribulationes corporis Christi. Neque enim in solo capite facte sunt, cum et Saulo dictum sit, Quid me persequeris ? et ipse iam Paulus tanquam electum membrum in eodem corpore positus dicat, »Ut suppleam que desunt pressurarum Christi in carne mea« . »Utquid« ergo »Domine, repulisti orationem meam, auertis [1 1Kb] faciem tuam a me? Inops sum ego, et in laboribus a iuuentute mea; exaltatus autem humiliatus sum et conturbatus [2 1Kb] . In me transierunt ire tue, et terrores tui conturbauerunt me. Circumdederunt me sicut aqua tota die, circumdederunt me simul. Longe fecisti a me amicum [3 1Kb] , et notos meos a miseria.« Contigerunt et contingunt omnia hec in membris corporis Christi. Et auertit Deus ab orantibus faciem, non exaudiendo ad id quod uolunt, quando sibi nesciunt non expedire quod petunt. Et inops est Ecclesia, cum esurit et sitit peregrina, unde satietur in patria. Et in laboribus est a iuuentute sua: ipsum enim corpus Christi et in alio psalmo dicit, Sepe expugnauerunt me a iuuentute mea . Et ad hoc exaltantur etiam in seculo isto quedam membra eius, ut in eis sit maior humilitas. Et super ipsum corpus, id est unitatem sanctorum atque fidelium, cui caput est Christus, transeunt ire Dei; non autem manent: quia non de fideli, sed de infideli dictum est, Ira Dei manet super eum . Et terrores Dei conturbant infirmitatem fidelium; quia omne quod accidere potest, etiamsi non accidat, prudenter timetur. Et aliquando terrores ipsi ita conturbant animum cogitantis circumpendentibus malis, ut sicut aqua undique circumfluere uideantur, et simul circumdare metuentem. Et quia Ecclesie in hoc mundo peregrinanti ista non desunt, dum modo in his, modo in illis membris eius usquequaque contingunt; ideo dixit, tota die, continuationem significans temporis, donec finiatur hoc seculum. Et sepe amici et noti periclitantes secundum seculum, sanctos formidine deserunt: de quibus dicit Apostolus, Omnes me reliquerunt; non illis imputetur . Sed utquid hec omnia, nisi ut oratio huius sancti corporis mane, id est, post noctem infidelitatis in luce fidei preueniat Deum, donec ueniat salus illa, in cuius nondum re, sed iam spe salui facti sumus, eamque cum patientia fideliter exspectamus ? Ubi nec repellet Dominus orationem nostram, quoniam tunc nichil erit petendum, sed quidquid recte petitum est, obtinendum: nec faciem suam auertet a nobis, quoniam uidebimus eum sicuti est : nec inopes erimus, quia copia nostra ipse Deus erit omnia in omnibus : nec laborabimus, quia nulla remanebit infirmitas: nec exaltati humiliabimur et conturbabimur, quia nulla ibi erit aduersitas: nec iram Dei uel transeuntem sustinebimus, quia in eius  benignitate manente [1 1Kb] manebimus: nec terrores eius nos conturbabunt, quia promissa reddita nos beabunt [2 1Kb] : nec territus longe fiet a nobis notus et amicus, ubi nullus erit qui timeatur inimicus.



IN PSALMUM LXXXuIII ENARRATIO.



SERMO I  . De prima parte Psalmi.

1. [uers. 1.] Psalmum istum, de quo loqui proposuimus Charitati uestre, donante Domino, accipite de spe quam habemus in Christo Iesu Domino nostro: et erigite animos, quia ille qui promisit, ita cetera completurus est, ut multa compleuit. Dat enim nobis ad eum fiduciam, non meritum nostrum, sed illius misericordia. Et ipse est, quantum arbitror, Intellectus Aethan Isrelite  ; unde iste psalmus titulum accepit. uideris [3 1Kb] enim quis homo fuerit, qui uocabatur Aethan; interpretatio tamen nominis huius Robustum indicat. Et nemo in hoc seculo robustus est, nisi in spe promissionis Dei: quantum enim attinet ad merita nostra, infirmi sumus; quantum ad eius misericordiam, robusti sumus. Itaque iste infirmus in se, robustus in misericordia Dei, inde cepit.

2. [uers. 2.] Misericordias tuas, Domine, in eternum cantabo: in generationem et generationem annuntiabo ueritatem tuam in ore meo. Obsequantur membra, inquit, mea Domino meo: loquor, sed tua loquor; annuntiabo ueritatem tuam in ore meo. Si non obsequor, seruus non sum; si a me loquor, mendax sum. Ergo ut et abs te dicam, et ego dicam, duo quedam sunt: unum tuum, unum meum; ueritas tua, os meum. Quam ergo ueritatem annuntiet, quas misericordias cantet, audiamus.

3. [uers. 3.] Quoniam dixisti, In eternum misericordia edificabitur. Hoc canto; hec est ueritas tua, huic annuntiande seruit os meum: Quoniam dixisti, In eternum misericordia edificabitur. Sic, inquis, edifico, ut non destruam: quoniam quosdam sic destruis, ut non edifices: quosdam uero sic destruis, ut edifices. Nisi enim quidam destruerentur, ut edificarentur, non diceretur Ieremie, Ecce posui te ad destructionem, et edificationem . Et utique omnes qui idola colebant et lapidibus seruiebant, in Christo non edificarentur, nisi in pristino errore destruerentur. Rursus, nisi quidam ita destruerentur, ut non edificarentur, non diceretur: Destrues eos, et non edificabis illos . Propter eos ergo qui destruuntur et edificantur, ne putarent edificationem qua edificantur, esse temporalem,  sicut temporalis fuit ruina in qua destruuntur; tenuit se iste, cuius os seruit ueritati Dei, ad ipsam ueritatem Dei. Ideo annuntiabo, ideo dico, Quoniam dixisti; securus homo dico, quoniam tu Deus dixisti: quia, etsi ego in uerbo meo fluctuarem, uerbo tuo confirmarer. Quoniam dixisti. Quid dixisti? In eternum misericordia edificabitur. In celis preparabitur ueritas tua. Quomodo superius, ita in sequentibus. Misericordias tuas, Domine, inquit, in eternum cantabo: in generationem et generationem annuntiabo ueritatem tuam in ore meo. Dixit misericordias, dixit ueritatem; ita rursus utrumque coniunxit: Quoniam dixisti, In eternum misericordia edificabitur. In celis preparabitur ueritas tua. Et hic repetiuit misericordiam et ueritatem. Uniuerse enim uie Domini misericordia et ueritas . Neque enim exhiberetur ueritas in impletione promissorum, nisi precederet misericordia in remissione peccatorum. Deinde, quoniam populo Isrel etiam secundum carnem uenienti de semine Abrahe promissa erant multa prophetice, et ita ille populus propagatus est, in quo implerentur promissa Dei; non autem clausit Deus fontem bonitatis sue etiam in alienigenas gentes, quas sub Angelis constituerat, portionem sibi faciens populum Isrel: in hec duo et Apostolus distincte distribuit misericordiam Domini et ueritatem. Ait enim Christum ministrum fuisse circumcisionis propter ueritatem Dei, ad confirmandas promissiones patrum. Ecce quia non fefellit Deus; ecce quia non repulit plebem suam, quam presciuit. Etenim cum de casu Iudeorum ageretur, ne quis putaret sic illos improbatos, ut nichil frumenti ex illa uentilatione in horreum mitteretur, ait Apostolus: Non repulit Deus plebem suam, quam presciuit; nam et ego Isrelita sum . Si totum illud spine fuerunt, unde [1 1Kb] granum uobis loquor? Ergo impleta est ueritas Dei in iis qui ex Isrelitis crediderunt, et uenit unus paries de circumcisione applicans se ad lapidem angularem . Sed ille lapis angulum non faceret, nisi alium parietem ex Gentibus susciperet. Ille itaque paries tanquam proprie pertinet ad ueritatem, iste autem alius ad misericordiam. Dico enim, inquit, Iesum Christum ministrum fuisse circumcisionis propter ueritatem Dei, ad confirmandas promissiones patrum; Gentes autem super misericordia glorificare Deum . Merito, In celis preparabitur ueritas tua. Etenim omnes illi Isrelite uocati Apostoli, celi facti sunt qui enarrant gloriam Dei. De his celis dicitur, Celi enarrant gloriam Dei, et opera manuum eius annuntiat firmamentum. Et ut noueritis de his celis dici, certe de his in consequenti expressius dictum est, Non sunt loquele neque sermones, quorum non audiantur uoces eorum. Quere quorum, non inuenies supra nisi celorum. Si ergo Apostoli sunt, quorum in omnibus loquelis uox audita est, ipsi sunt de quibus dictum est, In omnem terram exiit sonus eorum, et in fines orbis terre uerba eorum ; quia etsi assumpti hinc sunt antequam Ecclesia impleret orbem  terrarum, tamen uerba eorum peruenerunt usque ad terminos orbis terre: bene accipimus in his impletum quod nunc legimus, In celis preparabitur ueritas tua.

4. [uers. 4.] Disposui testamentum electis meis. Dixisti  hoc totum: dixisti, Disposui testamentum electis meis. Quod testamentum, nisi nouum? Quod testamentum, nisi quo renouamur ad nouam hereditatem? Quod testamentum, nisi cuius hereditatis desiderio et amore cantamus canticum nouum? Disposui, inquit, testamentum electis meis. Iuraui Dauid seruo meo. Quam securus loquitur iste, qui intelligit, cuius os seruit ueritati? Quoniam dixisti, securus loquor. Si securum me facis, quia dixisti; quanto securiorem, quia iurasti? Dei quippe iuratio, promissionis est confirmatio. Bene prohibetur homo iurare ; ne consuetudine iurandi, quia potest homo falli, etiam in periurium prolabatur. Deus solus securus iurat, quia falli non potest.

5. [uers. 5.] uideamus ergo quid iurauerit Deus. Iuraui, inquit, Dauid seruo meo: usque in eternum preparabo semen tuum. Semen Dauid quod est, nisi semen Abrahe? Quod autem semen Abrahe? Et semini, inquit, tuo, quod est Christus . Sed forte ille Christus caput Ecclesie, saluator corporis , semen est Abrahe, et ideo Dauid; nos autem non sumus semen Abrahe? Imo uero sumus, sicut Apostolus ait: Si autem uos Christi, ergo Abrahe semen estis, secundum promissionem heredes . Sic ergo hic accipiamus, fratres, Usque in eternum preparabo semen tuum; non tantum illam carnem Christi natam ex uirgine Maria, sed etiam nos omnes credentes in Christum: illius enim capitis membra sumus. Non potest hoc corpus decollari: si in eternum caput, in eternum gloriantur et membra, ut sit ille Christus integer in eternum. Usque in eternum preparabo semen tuum; et edificabo in generationem et generationem sedem tuam. Putamus, hoc dixit, in eternum, quod in generationem et generationem; quoniam et supra dixerat, In generationem et generationem annuntiabo ueritatem tuam in ore meo. Quid est, in generationem et generationem? In omnem generationem. Non enim toties repetendum erat uerbum, quoties generatio uenit et transit. Ergo multiplicatio generationum in repetitione significata et commendata est. An forte due generationes sunt intelligende, sicut nostis, sicut iam insinuatum uestre Charitati retinetis? Est enim generatio nunc carnis, et sanguinis; erit generatio futura in resurrectione mortuorum. Predicatur hic Christus; predicabitur ibi: sed hic predicatur, ut credatur; ibi predicabitur, ut uideatur. Aedificabo in generationem et generationem sedem tuam. Nunc Christus habet in nobis sedem, edificata est sedes eius in nobis: nisi enim sederet in nobis, non nos regeret; si autem ab illo non regeremur, a nobis ipsis precipitaremur. Sedet ergo in  nobis, regnans in nobis: sedet etiam in alia generatione, que fuerit ex resurrectione mortuorum. In eternum Christus regnabit in sanctis suis. Hoc promisit Deus, hoc dixit Deus: si parum est, hoc iurauit Deus. Quia ergo non secundum merita nostra, sed secundum illius misericordiam firma est promissio; nemo debet cum trepidatione predicare, unde non potest dubitare. Fiat ergo in cordibus nostris robur illud, unde Aethan nomen accepit, Robustus corde: predicemus ueritatem Dei, eloquium Dei, promissa Dei, iurationem Dei; et his modis omni ex parte firmati predicemus, et portando Deum, celi simus.

6. [uers. 6.] Confitebuntur celi mirabilia tua, Domine. Non merita sua confitebuntur celi, sed confitebuntur celi mirabilia tua, Domine. In omni enim misericordia perditorum, in iustificatione impiorum, quid laudamus nisi mirabilia Dei? Laudas quia resurrexerunt mortui; plus lauda quia redempti sunt perditi. Que gratia, que misericordia Dei! uides hominem heri uoraginem ebriositatis, hodie ornamentum sobrietatis: uides hominem heri cenum luxurie, hodie decus temperantie: uides hominem heri blasphematorem Dei, hodie laudatorem Dei: uides hominem heri seruum creature, hodie cultorem Creatoris. Ab istis omnibus desperationibus ita homines conuertuntur: non respiciant ad merita sua; fiant celi, confiteantur celi mirabilia eius a quo facti sunt celi. Quoniam uidebo, inquit, celos, opera digitorum tuorum . Confitebuntur celi mirabilia tua, Domine. Et ut noueritis qui celi confitebuntur, uidete ubi confiteantur: sequitur enim, Et ueritatem tuam in ecclesia sanctorum. De celis ergo nulla dubitatio est, quoniam intelligantur predicatores uerbi ueritatis. Et ubi confitebuntur celi mirabilia tua et ueritatem tuam? In ecclesia sanctorum. Excipiat Ecclesia rorem celorum; sitienti terre pluant celi, et germinet excipiens pluuiam germina bona, opera bona: ne pro bona pluuia det spinas, et pro horreo exspectet ignem. Confitebuntur celi mirabilia tua, Domine, et ueritatem tuam in ecclesia sanctorum. Celi ergo confitebuntur mirabilia tua et ueritatem tuam. Totum quidquid predicant celi, ex te est, de te est; et ideo securi predicant: norunt enim quem predicant, quia non possunt de predicato erubescere.

7. [uers. 7.] Quid predicant celi? quid confitebuntur in ecclesia sanctorum? Quoniam quis in nubibus equabitur Domino? Hoccine celi confitebuntur, hoc celi pluent? Quid? Quoniam quis in nubibus equabitur Domino? Inde securi predicatores, quoniam nemo in nubibus equabitur Domino. Magna laus uobis uidetur, fratres, non equari nubes Creatori. Si intelligatur sine mysterio ad litteram, non magna laus est, Domino non equari nubes. Quid enim? stelle que sunt supra nubes equantur Domino? Quid enim? sol, luna, Angeli, celi, uel comparari poterunt Domino? Quid est quod pro magno ait, Quoniam quis in nubibus equabitur Domino? Intelligimus, fratres, nubes istas sicut celos, predicatores esse ueritatis;  Prophetas, Apostolos, annuntiatores uerbi Dei. Nam ista omnia genera predicatorum nubes esse dictas, ex illa prophetia intelligimus, ubi Deus iratus uinee sue dixit, Mandabo nubibus meis ne pluant super eam imbrem: quam uineam explicat et designat apertissime, dicens, uinea Domini Sabaoth, domus Isrel est . Ne tu aliter intelligas uineam, et relictis hominibus [1 1Kb] significatis terram scruteris: uinea, inquit, Domini Sabaoth, domus Isrel est. Non intelligat aliud, se intelligat domus Isrel esse uineam meam; se intelligat mihi non dedisse uuam, sed spinas; se intelligat ingratam exstitisse plantatori atque cultori, ingratam exstitisse irrigatori. Ergo si uinea Domini Sabaoth, domus Isrel est, quid dixit iratus? Mandabo nubibus meis ne pluant super eam imbrem. Et reuera ita fecit: missi sunt Apostoli tanquam nubes, ut pluerent Iudeis; et illi uerbum Dei repellentes quia pro uua spinas dederunt, dixerunt Apostoli, Ad uos missi eramus; sed quia repulistis uerbum Dei, imus ad Gentes . Ex illo ceperunt nubes non pluere pluuiam super uineam illam. Si igitur nubes sunt predicatores ueritatis, queramus primo quare sint nubes. Iidem quippe celi, iidem nubes: celi propter fulgorem ueritatis, nubes propter occulta carnis: nubes enim omnes nebulose sunt, propter mortalitatem; et ueniunt, et transeunt. Propter ipsa occulta carnis, id est, occulta nubium, ait Apostolus: Nolite ante tempus quidquam iudicare, donec ueniat Dominus, et illuminet abscondita tenebrarum . Nunc ergo quid loquatur homo, uides; quid gestet in corde, non uides: quod exprimitur de nube, uides; quod seruatur in nube, non uides. Cuius enim oculi nubem penetrant? Ergo nubes in carne predicatores ueritatis. uenit et ipse omnium Creator in carne. Sed quis in nubibus equabitur Domino? Quis ergo in nubibus equabitur Domino? et quis similis erit Domino in filiis Dei? Ergo nemo in filiis Dei similis erit Filio Dei. Et ipse dictus est Filius Dei, et nos dicti sumus filii Dei; sed quis similis erit Domino in filiis Dei? Ille unicus, nos multi; ille unus, nos in illo unum; ille natus, nos adoptati; ille ab eterno Filius genitus per naturam, nos a tempore facti per gratiam; ille sine ullo peccato, nos per illum liberati a peccato. Quis ergo in nubibus equabitur Domino? aut quis similis erit Domino in filiis Dei? Dicimur nubes propter carnem, et sumus predicatores ueritatis propter imbrem nubium; sed caro nostra aliter uenit, caro illius aliter. Dicimur et filii Dei, sed ille aliter Filius Dei. Illius nubes ex uirgine, ille Filius ex eternitate, Patri equalis. Quis ergo in nubibus equabitur Domino? aut quis similis erit Domino in filiis Dei? Dicat ipse Dominus utrum similem inueniat. Quem me dicunt homines esse filium hominis? Ecce enim quia uideor, quia conspicior, quia inter uos ambulo, et fortasse presentia uilui; dicite quem me dicunt homines esse filium hominis? Certe quia filium hominis uident, nubem uident: dicant, uel dicite  quem me dicunt homines esse. Et responderunt dicta hominum: Alii dicunt Ieremiam, alii Eliam, alii Ioannem Baptistam, aut unum ex Prophetis. Nominate sunt multe nubes et filii Dei. Etenim quia iusti et sancti, utique et ipsi filii Dei: Ieremias, Elias, Ioannes, filii Dei; et nubes, quia predicatores Dei. Dixistis quas nubes me homines esse putent, et in quibus filiis Dei me homines numerent: dicite et uos quem me dicitis esse. Respondens Petrus pro omnibus, pro unitate unus: »Tu es,« inquit, »Christus Filius Dei uiui . Quoniam quis in nubibus equabitur Domino? aut quis similis erit Domino inter filios Dei? Tu es Christus Filius Dei uiui;« non quomodo filii Dei qui tibi non equantur: uenisti in carne; sed [1 1Kb] non quomodo nubes que tibi non equantur.

8. [uers. 8.] Quis enim tu, cui respondetur, Tu es Christus Filius Dei uiui; quem putauerunt alii homines non sancti, non iusti, unum ex Prophetis, aut Eliam, aut Ieremiam, aut Ioannem Baptistam: quis ergo tu? Audi quod sequitur: »Deus glorificandus in consilio iustorum. Quis« ergo »in nubibus equabitur Domino? aut quis similis erit Domino in filiis Dei, quando ille Deus« est »glorificandus in consilio iustorum?« Quoniam non possunt equales illi esse; consilium ipsorum sit credere in illum: quoniam non possunt equales illi esse nubes et filii Dei; restat consilium humane fragilitati, ut qui gloriatur, in Domino glorietur . Deus glorificandus in consilio iustorum: magnus et terribilis in omnes qui in circuitu eius sunt. Ubique Deus. Qui ergo in circuitu eius sunt, qui ubique est? Si enim habet aliquos in circuitu, quasi undique finitus intelligitur. Porro si uerum dictum est Deo et de Deo, Magnitudinis eius non est finis ; qui remanent, qui sunt in circuitu eius, nisi quia ille qui ubique est, uoluit per carnem in uno loco nasci, in una gente conuersari, in uno loco crucifigi, ex uno loco resurgere, ex uno loco in celum ascendere? Ubi hoc fecit, in circuitu eius Gentes sunt. Si ibi remaneret ubi ista fecit, non esset magnus et terribilis in omnes qui in circuitu eius sunt: quia uero ibi sic predicauit, ut inde sui nominis mitteret predicatores per omnes Gentes toto orbe terrarum; faciendo miracula per seruos suos, factus est magnus et terribilis in omnes qui in circuitu eius sunt.

9. [uers. 9, 10.] Domine Deus uirtutum, quis similis tibi? Potens es, Domine, et ueritas tua in circuitu tuo. Magna potentia tua; tu fecisti celum et terram, et omnia que in eis sunt: sed plus est misericordia tua, que exhibuit ueritatem tuam in circuitu tuo. Si enim ibi solum predicareris, ubi nasci, ubi pati, ubi resurgere, unde ascendere uoluisti; impleta esset illa ueritas promissi Dei, ad confirmandas promissiones patrum: sed non impleretur, Gentes autem super misericordia glorificare Deum , nisi illa ueritas expanderetur, et ab illo loco ubi apparere uoluisti, in circuitu diffunderetur. Tu quidem in illo loco  de nube propria intonuisti, sed ad rigandum in circuitu Gentium alias nubes misisti. uere potens implesti quod dixisti, Amodo uidebitis Filium hominis uenientem in nubibus celi . Potens es, Domine, et ueritas tua in circuitu tuo.

10. Sed cum cepit ueritas tua in circuitu predicari, utique fremuerunt Gentes, et populi meditati sunt inania; astiterunt reges terre, et principes conuenerunt in unum, aduersus Dominum et aduersus Christum eius . Utique cum cepisset ueritas tua predicari in circuitu tuo, tanquam uenires ad ducendam coniugem ex alienigenis, occurrit leo fremens, et suffocatus est a te. Hoc enim prefiguratum est in Samson : et illis [1 1Kb] uerbis meis, sine nomine illius dictis, non acclamaretis, nisi agnosceretis; audistis enim, ut illi qui soletis complui a nubibus Dei. Ergo ueritas tua in circuitu tuo. Sed quando sine persecutionibus, quando sine contradictionibus, cum dictum sit eum natum in signum cui contradicetur ? Quia ergo illa gens, ubi nasci, ubi conuersari uoluisti, tanquam terra erat separata a fluctibus Gentium, ut appareret arida compluenda, relique autem Gentes mare erant in amaritudine sterilitatis sue; quid faciunt predicatores tui spargentes ueritatem tuam in circuitu tuo, quoniam fremunt fluctus maris? quid faciunt? Tu dominaris potestati maris. Nam quid fecit mare seuiendo, nisi diem quem hodie celebramus? Martyres occidit, semina sanguinis sparsit, seges Ecclesie pullulauit. Secure ergo pergant nubes; diffundant ueritatem tuam in circuitu tuo, non timeant rabidos fluctus: Tu dominaris potestati maris. Mouetur quidem mare, contradicit mare, perstrepit mare; sed fidelis Deus, qui non uos sinat tentari supra id quod potestis . Quia ergo fidelis est qui non uos sinit tentari supra id quod potestis: Motum autem fluctuum eius tu mitigas.

11. [uers. 11.] Denique ut placaretur mare, imo ut eneruaretur rabies maris, quid in ipso mari fecisti? Tu humiliasti sicut uulneratum superbum. Est quidam superbus draco in mari, de quo alia Scriptura dicit, Mandabo draconi ibi ut mordeat eum ; est draco de quo dicitur, Draco hic quem finxisti ad illudendum ei : cuius caput contundit super aquam. Tu, inquit, humiliasti sicut uulneratum superbum. Humiliasti te, et humiliatus est superbus. Superbus enim per superbiam superbos tenebat: humiliatus est magnus, credens autem in eum factus est paruus. Dum nutritur paruus exemplo magni facti parui, perdidit quod tenebat diabolus; quia superbus nonnisi superbos tenebat. Dato tanto humilitatis exemplo, didicerunt homines damnare superbiam suam, imitari humilitatem Dei. Ita ergo ille perdendo quos tenebat, etiam ipse humiliatus est; non correctus, sed prostratus. Tu humiliasti sicut uulneratum superbum. Humiliatus es, et humiliasti; uulneratus es, et uulnerasti: neque enim eum non uulneraret sanguis tuus, qui fusus est ut deleret chirographum peccatorum.  Unde enim superbiebat, nisi quia cautionem contra nos tenebat? Hanc tu cautionem, hoc chirographum tuo sanguine deleuisti : illum ergo uulnerasti, cui tot abstulisti. uulneratum enim intelligas diabolum, non penetrata carne, quam non habet; sed percusso corde, ubi superbus est. Et in brachio uirtutis tue dispersisti inimicos tuos.

12. [uers. 12, 13.] Tui sunt celi, et tua est terra. A te pluunt, super tuam pluunt [1 1Kb] . Tui sunt celi, per quos predicata est ueritas in circuitu tuo: tua est terra, que excepit ueritatem in circuitu tuo. Denique quid de illa pluuia factum est? Orbem terrarum et plenitudinem eius tu fundasti; aquilonem et maria tu creasti. Non enim aliquid contra te ualet, contra Creatorem suum. Et malitia quidem sua, per sue uoluntatis peruersitatem seuire potest mundus; numquid tamen excedit modum positum a Creatore, qui fecit omnia? Quid ergo timeo aquilonem? quid timeo maria? Est quidem in aquilone diabolus, qui dixit, Ponam sedem meam in aquilonem, et ero similis Altissimo ; sed humiliasti sicut uulneratum superbum. Ergo quod in illis tu fecisti, plus ualet ad dominationem tuam, quam illorum uoluntas ad malitiam suam. Aquilonem et maria tu creasti.

13. Thabor et Hermon [2 1Kb] in nomine tuo exsultabunt. Montes isti intelliguntur, sed aliquid significant. Thabor et Hermon in nomine tuo exsultabunt. Thabor interpretari dicitur ueniens lumen. Sed unde uenit lumen de quo dictum est, uos estis lumen mundi ; nisi ab illo de quo dictum est, Erat lumen uerum, quod illuminat omnem hominem uenientem in hunc mundum ? Illud ergo lumen quod est lumen mundi, ab illo lumine uenit quod non aliunde accenditur, ut timendum sit ne exstinguatur. Ergo uenit lumen ab illo, lucerna illa que non ponitur sub modio, sed super candelabrum, ueniens lumen Thabor. Hermon autem interpretatur Anathema eius. Merito uenit lumen et factum est anathema eius. Cuius, nisi diaboli, uulnerati, superbi? Ut ergo illuminaremur, abs te datum est; ut anathema nobis esset qui nos in suo errore et superbia detinebat, a te nobis est. Ergo Thabor et Hermon in nomine tuo exsultabunt: non in meritis suis, sed in nomine tuo. Dicent enim isti, Non nobis, Domine, non nobis, sed nomini tuo da gloriam; propter mare seuiens: ne forte dicant Gentes, Ubi est Deus eorum ?

14. [uers. 14.] Tuum brachium cum potentia. Nemo sibi aliquid arroget. Tuum brachium cum potentia: a te facti sumus, a te defensi sumus. Tuum brachium cum potentia; confirmetur manus tua, et exaltetur dextera tua.

15. [uers. 15.] Iustitia et iudicium preparatio sedis tue. Apparebit in fine iustitia tua et iudicium tuum: nunc occulta sunt ista. Et de iudicio tuo dicitur in alio psalmo, Pro occultis filii . Erit manifestatio iudicii tui et iustitie tue. Ponentur quidam  ad dexteram, et quidam ad sinistram : et expauescent infideles, cum uiderint quod modo deridentes non credunt; gaudebunt iusti, cum uiderint quod modo non uidentes credunt. Iustitia et iudicium preparatio sedis tue: utique in die iudicii. Nunc ergo quid? Misericordia et ueritas preeunt ante faciem tuam. Preparationem sedis tue, iustitiam tuam et iudicium tuum uenturum timerem, nisi antecederet te misericordia et ueritas tua: quid timeam in fine iudicia tua, quando precedente misericordia tua deles peccata mea, et exhibendo ueritatem imples promissa tua? Misericordia et ueritas preeunt ante faciem tuam. Uniuerse enim uie Domini misericordia et ueritas .

16. [uers. 16, 17.] In his omnibus non exsultabimus? aut quod exsultamus capiemus? aut uerba sufficient letitie nostre? aut lingua idonea erit explicare gaudium nostrum? Si ergo nulla uerba sufficiunt; Beatus populus sciens iubilationem. O beate popule! putas, intelligis iubilationem? Nullo modo beatus es, nisi intelligas iubilationem. Quid est, intelligas iubilationem? Scias unde gaudeas quod uerbis explicare non possis. Gaudium enim tuum non de te, ut qui gloriatur, in Domino glorietur . Noli ergo exsultare in superbia tua, sed in gratia Dei. uide ipsam gratiam tantam esse, cui lingua explicande non sit idonea, et intellexisti iubilationem.

17. Denique si intellexisti in gratia iubilationem, ipsius gratie audi commendationem. Beatus certe populus sciens iubilationem. Quam iubilationem? uide si non de gratia, uide si non de Deo, et omnino non de te. Domine, in lumine uultus tui ambulabunt. Thabor ille, ueniens lumen, nisi in lumine uultus tui ambulet, uento superbie lucerna exstinguitur. Domine, in lumine uultus tui ambulabunt; et in nomine tuo exsultabunt tota die. Thabor ille et Hermon in nomine tuo exsultabunt: si uolunt tota die, in nomine tuo; sin autem exsultabunt in nomine suo, non tota die exsultabunt. Non enim in gaudio perseuerabunt, quando de seipsis gaudebunt, et per superbiam cadent. Ergo ut tota die exsultent, in nomine tuo exsultabunt; et in tua iustitia exaltabuntur. Non in sua iustitia, sed in tua: ne sint zelum Dei habentes, sed non secundum scientiam. Quidam enim notantur ab Apostolo, quod zelum Dei habeant, sed non secundum scientiam; ignorantes Dei iustitiam, et suam uolentes constituere, et non in lumine tuo exsultantes, iustitie Dei non sunt subiecti. Sed unde? Quia zelum Dei habent, sed non secundum scientiam . Populus autem sciens iubilationem , unde debet iubilare, unde debet exsultare, nisi in nomine tuo, ambulans in lumine uultus tui? Et exaltari quidem merebitur, sed in tua iustitia: auferat de medio Iustitiam suam, et humilietur; ueniet Dei iustitia, et exaltabitur. Et in tua iustitia exaltabuntur.

18. [uers. 18.] Quoniam gloria uirtutis eorum tu es, et in beneplacito tuo exaltabitur cornu nostrum: quia tibi beneplacuit, non quia nos digni sumus.

 19. [uers. 19.] Quoniam Domini est susceptio. Nam ego ut cumulus arene impulsus sum, et caderem; et cecidissem, nisi Dominus suscepisset me. Quoniam Domini est susceptio; et sancti Isrel regis nostri. Ipse susceptio, ipse te illuminat: in eius lumine tutus es, in eius lumine ambulas, iustitia eius exaltaris [1 1Kb] . Ipse te suscepit, infirmitatem tuam ipse custodit; ipse te facit robustum de se, non de te.

20. [uers. 20.] Tunc locutus es in aspectu filiis tuis, et dixisti. Locutus es in aspectu tuo, reuelasti hoc Prophetis tuis. Ideo locutus es eis in aspectu, id est, in reuelatione: unde Prophete uidentes dicebantur . uiderunt quiddam intus quod dicerent foris; et in occulto audierunt quod palam predicauerunt. Tunc locutus es in aspectu filiis tuis, et dixisti, Posui adiutorium super potentem. Intelligitis quem potentem. Exaltaui electum de populo meo. Intelligitis quem electum; quem iam gaudetis exaltatum.

21. [uers. 21.] Inueni Dauid seruum meum: istum [2 1Kb] Dauid ex semine Dauid. In oleo sancto meo unxi eum: de illo enim dicitur, Unxit te, Deus, Deus tuus oleo exsultationis pre participibus tuis .

22. [uers. 22.] Manus enim mea auxiliabitur ei, et brachium meum confortabit eum: secundum quod susceptio hominis facta est, secundum quod caro in utero uirginis assumpta est , secundum quod ab illo qui in forma Dei equalis est Patri, forma serui suscepta est, et factus est obediens usque ad mortem, mortem autem crucis .

23. [uers. 23.] Non proficiet inimicus in eo. Seuit quidem inimicus, sed non proficiet in eo: solet quidem nocere, sed non nocebit. Quid est ergo quod affliget? Exercebit, non nocebit: proderit seuiendo, quia in quos seuit, coronabuntur uincendo. Quid enim uincitur, si nichil contra nos seuit? aut ubi adiutor noster Deus, si nos non dimicamus? Inimicus ergo faciet quod suum est; sed non proficiet inimicus in eo, et filius iniquitatis non apponet nocere ei.

24. [uers. 24.] Et concidam inimicos eius a facie illius. Conciduntur a conspiratione sua, et quod credunt conciduntur. Paulatim enim credunt; tanquam comminuto capite uituli, uenient in potum populi Dei. Comminuit enim caput uituli Moyses, sparsit in aqua, et dedit bibere filiis Isrel . Comminuuntur omnes infideles, credunt paulatim; et a populo Dei bibuntur, in corpus Christi traiiciuntur. Et concidam inimicos eius a facie illius; et eos qui oderunt eum, fugabo: ne noceant. Sed fugatorum istorum forte aliqui dicunt: Quo ibo a spiritu tuo? et a facie tua quo fugiam ? Et uidentes non se habere quo fugiant ab Omnipotente, conuersi fugiunt ad Omnipotentem. Et eos qui oderunt eum, fugabo.

25. [uers. 25.] Et ueritas mea et misericordia mea cum ipso est. Uniuerse uie Domini misericordia et ueritas. Mementote, quantum potestis, quam sepe nobis commendentur duo hec, ut reddamus illa Deo. Sicut enim ipse exhibuit nobis misericordiam, ut deleret  peccata nostra; et ueritatem, ut impleret promissa sua: sic et nos ambulantes in uia eius, debemus ei reddere misericordiam et ueritatem; misericordiam, ut miserorum misereamur; ueritatem, ut non inique iudicemus. Non tibi tollat ueritas misericordiam, nec misericordia impediat ueritatem: si enim per misericordiam iudicaueris contra ueritatem, aut quasi rigida ueritate oblitus fueris misericordiam; non ambulabis in uia Dei, ubi misericordia et ueritas occurrerunt sibi . Et in nomine meo exaltabitur cornu eius. Quid opus est ut immoremur? Christiani estis, Christum agnoscite.

26. [uers. 26.] Et ponam in mari manum eius: hoc est, dominabitur Gentibus. Et in fluminibus dexteram eius. Flumina currunt in mare; cupidi homines in amaritudinem huius seculi prolabuntur: omnia tamen genera ista Christo subdita erunt.

27. [uers. 27, 28.] Ipse inuocabit me, Pater meus es tu, Deus meus et susceptor salutis mee. Et ego primogenitum ponam eum, excelsum apud reges terre. Martyres nostri, quorum natalitia celebramus, sanguinem suum propter hec credita et nondum uisa fuderunt: quanto fortiores nos esse debemus, uidendo [1 1Kb] quod illi crediderunt? Excelsum enim apud reges terre illi nondum uiderant Christum; adhuc principes conueniebant in unum, aduersus Dominum et aduersus Christum eius: nondum impletum erat quod in ipso psalmo sequitur, Et nunc, reges, intelligite; erudimini omnes qui iudicatis terram . Iam ergo factus est Christus excelsus apud reges terre.

28. [uers. 29.] In eternum seruabo ei misericordiam meam, et testamentum meum fidele ipsi. Propter ipsum, fidele testamentum; in ipso mediatum est testamentum; ipse mediator testamenti, ipse signator testamenti, ipse fideiussor testamenti, ipse testis testamenti ipse hereditas testamenti, ipse coheres testamenti.

29. [uers. 30.] Et ponam in seculum seculi semen eius. Non tantum in hoc seculo, sed in seculum seculi; quo transibit utique semen eius, que est hereditas eius, semen Abrahe quod est Christus. Si autem uos Christi, ergo Abrahe semen estis : et si in eternum accepturi hereditatem, ponet in seculum seculi semen eius. Et thronum eius sicut dies celi. Throni regum terrenorum sicut dies terre. Alii sunt dies celi, alii sunt dies terre. Dies celi anni sunt illi de quibus dicitur: Tu autem idem ipse es, et anni tui non deficient . Dies terre succedentibus urgentur, precedentes excluduntur, nec qui succedunt manent; sed ueniunt ut eant, et pene antequam ueniant eunt. Ita sunt dies terre. Dies autem celi et illi anni non deficientes, nec initium habent nec terminum; nec ullus ibi dies angustatur inter hesternum et crastinum: nemo ibi exspectat futurum, nemo ibi perdit preteritum; sed dies celi semper presentes sunt, ubi erit thronus eius in eternum. Quod restat, si placet, seruemus; quoniam longus est Psalmus, et adhuc uobiscum aliquid in nomine Christi acturi sumus.  Reficite ergo uires; non dico animi uestri, nam uideo quod animo infatigabiles estis: sed propter seruos anime [1 1Kb] , ut durent in ministerio corpora uestra, aliquantulum reficimini, et refecti ad cibos redite.



SERMO II  . De secunda parte Psalmi.

1. Ad reliqua psalmi de quo in matutino locuti sumus, animum intendite, et pium debitum exigite; eo reddituro per nos, qui fecit et nos et uos. Dominus Christus in superioribus Psalmi ex promisso Dei annuntiabatur, et adhuc in his etiam uerbis que tractaturi sumus, ipse annuntiatur. De illo enim inter cetera paulo superius dictum erat: Et ego primogenitum ponam eum, excelsum apud reges terre. In eternum seruabo illi misericordiam meam, et testamentum meum fidele ipsi. Et ponam in seculum seculi semen eius, et thronum eius sicut dies celi. De his et de omnibus supra ab ipso exordio, que potuimus, diximus.

2. [uers. 31-35.] Sequitur autem, »Si dereliquerint filii eius legem meam, et in iudiciis meis non ambulauerint; si iustificationes meas profanauerint, et mandata mea non custodierint: uisitabo in uirga iniquitates eorum, et in flagellis delicta eorum. Misericordiam uero meam non dispergam ab eo, neque nocebo [2 1Kb] in ueritate mea: neque profanabo testamentum meum; et que procedunt de labiis meis, non reprobabo.« Magnum firmamentum promissionis Dei. Filii huius Dauid, filii sunt sponsi: omnes ergo Christiani, filii eius dicuntur. Multum est autem quod promittit Deus, quia Si Christiani, hoc est, filii eius dereliquerint, inquit, legem meam, et in iudiciis meis non ambulauerint; si iustificationes meas profanauerint, et mandata mea non custodierint; non contemnam eos, neque in perditione dimittam eos: sed quid faciam? uisitabo in uirga iniquitates eorum, et in flagellis delicta eorum. Non ergo tantum misericordia uocantis est, sed et uerberantis et flagellantis. Sit [3 1Kb] itaque manus paterna super te, et si filius bonus es, noli repellere disciplinam: quis est enim filius, cui non dat disciplinam pater eius? Det disciplinam, dum non auferat misericordiam; cedat contumacem, dum tamen reddat hereditatem. Tu si promissa patris bene agnouisti, non timeas flagellari, sed exheredari: quem enim diligit Dominus, corripit; flagellat autem omnem filium quem recipit . Peccator filius dedignatur flagellari, cum sine peccato uideat Unicum flagellatum? uisitabo ergo, ait, in uirga iniquitates eorum. Sic et Apostolus comminatur: Quid uultis? in uirga ueniam ad uos ? Absit ut dicerent pii filii, Si cum uirga uenturus es, noli uenire. Melius est enim erudiri in uirga patris, quam in blandimento  perire predonis.

3. uisitabo, inquit, in uirga iniquitates eorum, et in flagellis delicta eorum. Misericordiam uero meam non dispergam ab eo. A quo? Ab illo scilicet Dauid cui talia promisi, quem unxi in oleo sancto meo pre participibus suis . Agnoscitis eum a quo non disperget Deus misericordiam suam? Ne quis forte sollicitus dicat, Quandoquidem Christum dicit, a quo se misericordiam suam non dispersurum esse confirmat, quid ergo peccator? Numquid enim hoc dixit. Misericordiam autem meam non dispergam ab eis? uisitabo, inquit, in uirga iniquitates eorum, et in flagellis delicta eorum. Exspectabas ad securitatem tuam, Misericordiam uero meam non dispergam ab eis. Et quidem hoc nonnulli codices habent, sed emendatiores non habent: tamen et qui hoc habent, nichil ab re habent. Quomodo enim a Christo misericordiam suam non dispergit? Numquid ipse Saluator corporis uel in terra uel in celo peccauit; qui sedet ad dexteram eius, et interpellat pro nobis ? A Christo tamen: sed a membris eius, a corpore eius quod est Ecclesia. Sic enim pro magno dicit quod ab illo non dispergat misericordiam suam, quasi non agnoscimus [1 1Kb] unigenitum Filium qui est in sinu Patris: non enim pro persona sua ibi computatur homo, sed una persona est Deus et homo. Ergo ab eo non dispergit misericordiam suam, cum a membris eius, cum a corpore eius non dispergit misericordiam suam, in quo et ipse in terra persecutiones patiebatur, cum iam sederet in celo; et de celo clamabat, Saule, Saule, non, Quid persequeris seruos meos; non, Quid persequeris sanctos meos; non, Quid persequeris discipulos meos: sed, Quid me persequeris ? Sicut ergo, cum eum sedentem in celo nemo persequeretur, clamauit, Quid me persequeris? cum caput membra sua cognosceret, et a compage corporis sui caput caritas non separaret: sic, cum misericordiam suam non dispergit ab eo, a nobis utique non dispergit, qui sumus membra eius et corpus eius. Nec ideo tamen debemus securi peccare, et peruerse nobis polliceri quoniam quidquid fecerimus, non perimus. Sunt enim quedam peccata et quedam iniquitates de quibus quidem disserere atque definire aut impossibile nobis est, aut, si iam esset possibile, certe tempori longum esset. Nemo enim potest dicere esse se sine peccato; quia si dixerit, mentietur: Si enim dixerimus quia peccatum non habemus, nos ipsos seducimus, et ueritas in nobis non est . Ergo unusquisque pro peccatis suis necessario flagellatur; sed ab eo, si christianus est, Dei misericordia non dispergitur. Plane si in tantas ieris iniquitates, ut repellas a te uirgam uerberantis, si repellas manum flagellantis, et de disciplina Dei indigneris, et fugias a Patre cedente, et nolis eum patrem pati, quia non parcit peccanti; tu te alienasti [2 1Kb] ab hereditate, ipse te non abiecit: nam si maneres flagellatus, non remaneres exheredatus. Misericordiam uero, inquit,  meam non aispergam ab eo, neque nocebo in ueritate mea. Ad hoc enim non dispergetur misericordia liberantis, ne noceat ueritas uindicantis.

4. Neque profanabo testamentum meum; et que procedunt de labiis meis non reprobabo. Non quia filii eius peccant, ideo ego mendax inueniar: promisi, facio. Pone quia uolunt illi etiam cum desperatione peccare, et sic ire omnino in peccata, ut offendant oculos Patris, et exheredari mereantur; nonne ipse est Deus de quo dictum est: De lapidibus istis suscitabit filios Abrahe ? Itaque dico uobis, fratres: multi christiani tolerabiliter peccant, multi flagello a peccato corriguntur, et emendantur, et sanantur; multi omnino auersi, dura ceruice obnitentes aduersus disciplinam Patris, et ipsam omnino Dei paternitatem [1 1Kb] recusantes, habentes tamen signum Christi, eunt in tales iniquitates, ut non possit nisi recitari contra eos, Quoniam qui talia agunt, regnum Dei non possidebunt . Non tamen propter hos remanebit Christus sine hereditate: non propter paleam etiam frumenta interibunt ; non propter pisces malos nichil ex illa sagena mittetur in uascula . Nouit Dominus qui sunt eius . Securus enim promisit, qui nos antequam essemus predestinauit: Quos autem predestinauit, illos et uocauit; quos autem uocauit, illos et iustificauit; quos autem iustificauit, illos et glorificauit. Peccent quantum uolent desperati: respondeant membra Christi, Si Deus pro nobis, quis contra nos ? Non ergo nocebit Deus in ueritate sua, nec profanabit testamentum suum. Manet immobile testamentum eius, quia ipse sibi presciens predestinauit heredes: et que procedunt de labiis eius, non reprobabit.

5. [uers. 36-38.] Audi ad confirmationem tuam, audi ad securitatem tuam, si te in membris Christi esse cognoscis. Semel iuraui in sancto meo, si Dauid mentiar. Exspectas ut iterum iuret Deus? Quoties iuraturus est, si semel iurando mentitur? Unam iurationem pro uita nostra habuit, qui pro nobis ad mortem Unicum suum misit. Semel iuraui in sancto meo, si Dauid mentiar: semen eius in eternum manebit. In eternum manet semen eius; quia nouit Dominus qui sunt eius. Et sedes eius sicut sol in conspectu meo, et sicut luna perfecta in eternum; et testis in celo fidelis. Sedes eius, quibus dominatur, in quibus sedet, in quibus regnat. Si sedes eius, et membra eius; quia etiam membra nostra sedes sunt capitis nostri. uidete quemadmodum cetera omnia membra nostra caput portent: caput autem ipsum super se non portat aliquid, sed ipsum portatur a ceteris membris nostris, quasi totum corpus hominis sedes sit capitis. Sedes ergo eius, omnes in quibus regnat Deus, sic erunt, inquit, in conspectu meo sicut sol: quia iusti fulgebunt in regno Patris mei [2 1Kb] sicut sol . Sed sol spiritualiter; non corporaliter, sicut lucet iste de celo, quem facit oriri super bonos et  malos . Denique iste sol in conspectu est non solam hominum, uerum etiam pecorum minutissimarumque muscarum: quod enim quorumlibet uilissimorum animalium non uidet solem istum? At uero de illo sole quid ait proprie? Sicut sol in conspectu meo. Non in conspectu hominum, non in conspectu carnis, non in conspectu mortalium animalium, sed in conspectu meo. Et sicut luna: sed que luna? Perfecta in eternum. Etenim, etsi perficitur luna ista quam nouimus, alio die incipit minui, posteaquam perfecta fuerit. Sicut luna, inquit, perfecta in eternum: sic perficietur sedes eius tanquam luna; sed luna in eternum perfecta. Si sol, quare et luna? Per lunam solent significare Scripture mortalitatem carnis huius, propter augmenta et decrementa, propter transitoriam speciem. Denique et Iericho Luna interpretatur: et utique quidam qui descendebat ab Ierusalem in Iericho, incidit in latrones ; descendebat enim ab immortalitate ad mortalitatem. Similis est ergo caro ista lune, que omni tempore et omni mense patitur augmenta et decrementa: sed erit caro ista nostra in resurrectione perfecta; et testis in celo fidelis. Itaque si in solo animo perficeremur. tantummodo soli nos compararet; rursus, si in solo corpore perficeremur, tantummodo lune nos compararet: sed quia perficiet nos Deus et in animo et in corpore, secundum animum dictum est, sicut sol in conspectu meo; quia animum non uidet nisi Deus: et sicut luna, iam caro; perfecta in eternum, in resurrectione mortuorum: et testis in celo fidelis; quia uera dicebantur omnia de resurrectione mortuorum. Obsecro uos, audite hoc iterum planius, et mementote: scio enim quosdam intellexisse, alios uero fortassis quid dixerim adhuc inquirere. In nulla re sic contradicitur fidei christiane, quam in resurrectione carnis. Denique ille qui natus est in signum cui contradicitur , et ipsam carnem suam resuscitauit, ut obuiam iret contradictori; et qui posset membra sua sic sanare, ut ea uulnerata fuisse non appareret, cicatrices seruauit in corpore, ut uulnus dubitationis sanaret in corde. In nulla ergo re tam uehementer, tam pertinaciter, tam obnixe et contentiose contradicitur fidei christiane, sicut de carnis resurrectione. Nam de animi immortalitate multi etiam philosophi Gentium multa disputauerunt, et immortalem esse animum humanum pluribus et multiplicibus libris conscriptum memorie reliquerunt: cum uentum fuerit ad resurrectionem carnis, non titubant, sed apertissime contradicunt, et contradictio eorum talis est, ut dicant fieri non posse ut caro ista terrena possit in celum ascendere. Ideo luna ista perfecta in eternum, et aduersus omnes contradictores testis in celo fidelis.

6. [uers. 39-46.] Hec de Christo promissa sunt, quam certa, quam firma, quam aperta, quam indubitata. Nam, etsi quedam sunt tecta mysteriis, quedam tamen sic manifesta, ut ex ipsis facillime aperiantur obscura. Hec cum ita sint, uidete quid sequitur: »Tu uero repulisti, et ad nichilum deduxisti,  distulisti Christum tuum. Euertisti testamentum serui tur; profanasti in terra sanctitatem eius. Destruxisti omnes macerias eius; posuisti munitiones eius formidinem. Diripuerunt eum omnes transeuntes uiam; factus est opprobrium uicinis suis. Exaltasti dexteram inimicorum eius; iucundasti omnes inimicos eius. Auertisti adiutorium gladii eius, et non es opitulatus ei in bello. Dissoluisti eum ab emundatione: sedem eius in terram collisisti [1 1Kb] . Minuisti dies sedis eius; perfudisti eum confusione.« Quid est hoc? Illa omnia promisisti; tu uero ista contraria fecisti. Ubi sunt promissiones ad quas paulo ante gaudebamus, de quibus tam alacriter plaudebamus, de quibus securi gratulabamur? Quasi alius promiserit, alius euerterit. Quod mirandum est, non alius; sed, Tu uero, tu qui promittebas, tu qui confirmabas, tu qui propter dubitationem humanam etiam iurabas, illa promisisti, et ista fecisti. Ubi tenebo iusiurandum tuum, ubi inueniam promissum tuum? Quid est hoc? ita uero falsum promitteret Deus, aut falsum iuraret? Quare ergo illa promisit, et ista fecit? Ego dico quia ista fecit, ut promissa firmaret. Sed quis ego qui hoc dico? uideamus si hoc ueritas dicit; tunc non erit inane quod dico. Dauid positus erat cui promitterentur hec omnia in semine eius, quod est Christus, implenda. Propter promissa ergo que dicta sunt ad Dauid, exspectabant homines ea impleri in Dauid. Proinde, ne quisquam christianus cum diceret, De Christo dixit; alius diceret, Non, sed de illo Dauid dixit; et erraret, cum uideret impleta omnia esse in Dauid: destruxit ea in Dauid, ut cum uides ea in illo non impleta, que necesse est impleri, queras alterum in quo ostendantur impleri. Ita etiam de Esau et Iacob, inuenimus maiorem adoratum a minore, cum scriptum sit, Maior seruiet minori ; ut cum in illis duobus precedentibus uideris non impletum, exspectes duos populos, in quibus impleatur quod non mendax Deus polliceri dignatur. Ecce ex semine tuo, dixit Dauid, ponam super sedem tuam . Promisit ex semine eius in eternum aliquid; et natus Salomon, factus est tante sapientie, ut promissio Dei de semine Dauid in illo putaretur impleta: sed cecidit Salomon, et dedit locum sperando Christo; ut quoniam Deus nec falli posset, nec fallere, quem sciebat casurum, non in eo poneret promissum suum, sed post casum eius respiceres tu Deum, et flagitares promissum. Ergo, Domine, mentitus es? Non imples quod promisisti? non exhibes quod iurasti? Forte hic dicturus tibi erat Deus: Iuraui quidem et promisi, sed iste noluit perseuerare. Quid ergo? tu, Domine Deus, non presciebas istum non perseueraturum? Utique sciebas. Quare ergo in non perseueraturo mihi quod eternum esset promittebas? Nonne tu dixisti: Si dereliquerint legem meam, et in iudiciis meis non ambulauerint, et mandata mea non custodierint, et testamentum meum profanauerint; manebit  tamen promissio mea, implebitur iuratio mea? Semel iuraui in sancto meo, intus in secreto quodam, in ipso fonte unde Prophete biberunt, qui nobis hec ructauerunt: Semel, inquit, iuraui, si Dauid mentiar. Exhibe ergo quod iurasti, redde quod promisisti. Sublatum est de isto Dauid, ne exspectaretur in isto Dauid. Exspecta ergo quod promisi [1 1Kb] .

7. Nouit illud et ipse Dauid. uide enim quid dicat: Tu uero repulisti, et ad nichilum deduxisti. Ergo ubi est quod promisisti? Distulisti Christum tuum. Quamuis tristitia quedam enumeret, in hoc tamen uerbo reficit nos: manet omnino, Deus, quod promisisti; nam Christum tuum non abstulisti, sed distulisti. Huic ergo Dauid, in quo sperabant ignari promissa sua Deum completurum, uidete quid accidit, ut promissa Dei firmius in alio sperata compleantur: Distulisti Christum tuum: euertisti testamentum serui tui. Ubi est enim testamentum uetus Iudeorum? ubi est terra illa promissionis, in qua habitantes peccarunt, qua deleta migrarunt? Regnum Iudeorum queris, non est: altare Iudeorum queris, non est: sacrificium Iudeorum queris, non est: sacerdotium Iudeorum queris, non est. Euertisti testamentum serui tui; profanasti in terra sanctitatem eius. Sancta illa que habebant, terrena esse ostendisti. Destruxisti omnes macerias eius, quibus eum munieras: quando enim diriperetur, nisi macerie dirute fuissent? Posuisti munitiones eius formidinem. Quid est, formidinem? Ut dicatur peccantibus, Si Deus naturalibus ramis non pepercit, neque tibi parcet . Diripuerunt eum omnes transeuntes uiam: omnes scilicet Gentes, per uiam, hoc est, per uitam istam transeuntes diripuerunt Isrel, diripuerunt Dauid. Primum uidete frusta eius in omnibus gentibus: de ipsis enim dictum est, Partes uulpium erunt . Reges quippe impios uulpes appellauit Scriptura, dolosos et timidos quos terret uirtus aliena. Ideo ipse Dominus cum de Herode comminante loqueretur: Dicite, inquit, uulpi illi . Rex qui neminem hominum timet, ipse uulpes non est: leo ille de tribu Iuda, cui dicitur, Ascendisti recumbens, dormisti sicut leo . Potestate ascendisti, potestate dormisti; quia uoluisti, dormisti [2 1Kb] . Ideo in alio psalmo dicit, Ego dormiui. Nonne plena erat sententia, Dormiui, et somnum cepi: et exsurrexi, quoniam Dominus suscipiet me ? quare additum est, Ego? Et cum magno pondere pronuntiandum est [3 1Kb] , Ego; Ego dormiui. Illi seuierunt, illi persecuti sunt, sed si noluissem, non dormissem. Ego dormiui. Ergo de quibus dictum erat, Partes uulpium erunt; de his nunc dictum est, Diripuerunt eum omnes transeuntes uiam; factus est opprobrium uicinis suis. Exaltasti dexteram inimicorum eius; iucundasti omnes inimicos eius. Aduertite Iudeos, et uidete omnia impleta que predicta sunt. Auertisti adiutorium gladii eius. Quomodo solebant pauci dimicare, multos prosternere? Auertisti adiutorium gladii eius,  et non es opitulatus ei in bello. Merito uictus, merito captus, merito a regno suo alienatus, merito dispersus: eam enim terram perdidit, pro qua Dominum occidit. Auertisti adiutorium gladii eius, et non es opitulatus ei in bello. Dissoluisti eum ab emundatione. Quid est hoc? Inter omnia mala magnus hic terror. Quantumcumque enim cedat Deus, quantumlibet irascatur, quantumlibet uerberet, flagellet; ligatum tamen flagellet, quem mundet, non dissoluat ab emundatione: si enim dissoluit ab emundatione; iam non habet mundandum, sed proiiciendum. A qua ergo emundatione dissoluitur Iudeus? A fide. Ex fide enim uiuimus ; et de fide dictum est, Fide mundans corda eorum : et quia sola fides Christi mundat, non credendo in Christum soluti sunt ab emundatione. Dissoluisti eum ab emundatione; sedem eius in terram collisisti: merito et fregisti. Minuisti dies sedis eius: putabant se in eternum regnaturos [1 1Kb] . Perfudisti eum confusione. Hec omnia euenerunt Iudeis, non tamen ablato Christo, sed dilato.

8. [uers. 47.] uideamus ergo utrum impleat Deus promissa sua. Post hec dura que commemorauit euenisse illi populo et illi regno, ne ibi putaretur Deus impleuisse quod promiserat, et [2 1Kb] non daret alterum regnum in Christo, cuius regni non erit finis; alloquitur eum Propheta, et dicit: Quousque, Domine, auerteris in finem? Forte enim non in finem et ab ipsis; quia cecitas ex parte Isrel facta est, ut plenitudo Gentium intraret, et sic omnis Isrel saluus fieret . Interea tamen, Exardescet sicut ignis ira tua

9. [uers. 48, 49.] Memento que est substantia mea. Dauid iste dicit positus in carne in Iudeis, positus in spe in Christo, Memento que est substantia mea. Non enim quia Iudei defecerunt, defecit substantia mea. Etenim de illo populo uirgo Maria, de uirgine Maria caro Christi; et caro illa non peccatrix; sed peccaterum mundatrix: ibi est, inquit, substantia mea. Memento que est substantia mea. Non enim omnino interiit radix; ueniet semen cui promissum est, dispositum per Angelos in manu Mediatoris . Memento que est substantia mea: non enim uane constituisti omnes filios hominum. Ecce omnes filii hominum ierunt in uanitatem; tu tamen non uane illos constituisti. Cum ergo ierunt omnes in uanitatem, quos tu non uane constituisti; unde eos mundares a uanitate, numquid nichil tibi seruasti? Illud quod tibi seruasti unde mundares homines a uanitate, sanctus ille tuus, in eo substantia mea. Ex illo enim mundandantur omnes, quos non frustra constituisti a propria uanitate: quibus dicitur, Filii hominum quousque graues corde? utquid diligitis uanitatem, et queritis mendacium? Forte solliciti facti conuerterentur a uanitate, inuenirent se uanitate inquinatos, quererent unde mundarentur; succurre, fac securos. Et scitote quoniam mirificauit Dominus sanctum suum . Sanctum suum admirabilem fecit; inde omnes a  uanitate mundauit: ibi est, inquit, substantia mea, memento eius. Non enim uane constituisti omnes filios hominum. Ergo seruasti aliquid unde mundarentur. Quis est iste quem seruasti? Quis est homo qui uiuet et non uidebit mortem? Ergo ille homo qui uiuet et non uidebit mortem, ipse mundat a uanitate. Non enim in uanitate constituit omnes filios hominum, aut potest illos contemnere qui fecit illos, ut [1 1Kb] non eos conuerteret et non mundaret.

10. Quis est homo qui uiuet et non uidebit mortem? Surgens enim a mortuis iam non moritur, et mors ei ultra non dominabitur . Denique cum in alio psalmo scriptum legatur, Non derelinques animam meam in inferno, nec dabis Sanctum tuum uidere corruptionem , assumit hoc testimonium apostolica disciplina, et ita in Actibus Apostolorum contra infideles disputat, dicens: uiri fratres, scimus quia Dauid patriarcha mortuus est, et caro eius uidit corruptionem; non ergo de illo dictum est, Nec dabis Sanctum tuum uidere corruptionem . Si ergo non de illo dictum est, de quo dictum est, Quis est homo qui uiuet et non uidebit mortem? Sed forte nullus est. Imo, Quis est, ut queras dictum est, non ut desperes. Sed forte est aliquis homo qui uiuet et non uidebit mortem; non tamen de Christo dixit, qui mortuus est? Nullus omnino homo est qui uiuet et non uidebit mortem, nisi qui iam pro mortalibus mortuus est. Nam ut scias quia de illo dixit, uide quid sequitur. Quis est homo qui uiuet et non uidebit mortem? Ergo nunquam fuit in morte? Fuit. Quomodo ergo uiuet et non uidebit mortem? Eruet animam suam de manibus inferni. Ecce uere solus, omnino singulariter solus uiuet et non uidebit mortem; eruet animam suam de manibus inferni: quia etsi ceteri fideles eius resurgent a mortuis, et uiuent et ipsi in eternum, et non uidebunt mortem; non tamen animam suam ipsi eruent de manibus inferni. Ille qui eruit animam suam de manibus inferni, ipse eruit animas fidelium suorum; ipsi se eruere non possunt. Proba quia ipse animam suam eruit. Potestatem habeo ponendi animam meam, et potestatem habeo iterum sumendi eam. Nemo tollit eam a me; quia ego dormiui : sed ipse eam pono a me, et iterum sumo eam , quia ipse est qui eruit animam suam de manibus inferni.

11. [uers. 50.] Sed et in ipsa fide Christi laboratum est aliquantum, et diu dixerunt Gentes frementes, Quando morietur, et peribit nomen eius ? Propter hos ergo iam in Christum credentes, sed aliquandiu laboraturos, sequitur et dicit: Ubi sunt misericordie tue antique, Domine? Iam agnouimus Christum mundatorem, iam tenemus in quo comples promissa; exhibe in illo quod promisisti. Ipse est qui uiuet et non uidebit mortem, ipse est qui eruit animam suam de manibus inferni: et nos tamen adhuc laboramus. Dixerunt ista martyres, quorum natalitia celebramus. Ipse uiuet et non uidebit mortem, ipse eruit animam suam de manibus inferni; et nos  propter te mortificamur tota die, deputati sumus uelut oues occisionis : Ubi sunt misericordie tue antique, Domine, quas iurasti Dauid in ueritate tua?

12. [uers. 51.] Memento, Domine, opprobrii, seruorum tuorum. Iam illo uiuente, iam in celo ad dexteram Patris sedente, opprobria obiecta sunt Christianis: crimen de Christo Christiani diu habuerunt. uidua illa pariens, et habens filios abundantiores quam illa que habebat uirum , audiuit ignominias, audiuit opprobria: sed Ecclesia multiplicata, extendens in dexteram atque sinistram, ignominie uiduitatis sue iam non est memor. Memento, Domine, apud quem est abundantia suauitatis memorie tue; Memento, noli obliuisci. Quid, Memento? Memento opprobrii seruorum tuorum, quod continui in sinu meo multarum gentium. Ibam, inquit, predicare, et opprobria audiebam, et in sinu meo continebam; quia implebam, Blasphemamur, rogamus; quasi purgamenta mundi facti sumus, omnium peripsema . Diu continuerunt Christiani opprobria in sinu suo, in corde suo; nec audebant resistere conuiciantibus: antea cum crimen uideretur respondere pagano, nunc iam crimen est remanere paganum. Gratias Domino; memor fuit opprobriorum nostrorum: exaltauit cornu Christi sui, fecit admirabilem apud reges terre. Iam modo nemo insultat Christianis, aut si insultat, non publice insultat: sic loquitur [1 1Kb] , ut plus timeat audiri, quam uelit credi. Quod continui in sinu meo multarum gentium.

13. [uers. 52.] Quod exprobrauerunt inimici tui, Domine: et Iudei et Pagani. Quod exprobrauerunt: quid exprobrauerunt? Commutationem Christi tui. Hoc exprobrauerunt, commutationem Christi tui: hoc enim obiecerunt, quia mortuus est Christus, quia crucifixus est Christus. Quid obiicitis insani? Quamuis iam nemo est qui obiiciat; tamen si qui reliqui remanserunt, quid obiicitis quia mortuus est Christus? Ille non perimebatur, sed commutabatur. Mortuus dicitur propter triduum. Ecce quid exprobrauerunt inimici tui: non amissionem, non perditionem: sed plane commutationem Christi tui. Mutatus est ille a temporali uita ad eternam, mutatus est a Iudeis ad Gentes, mutatus est etiam a terra in celum. Eant nunc uani inimici tui, et adhuc exprobrent commutationem Christi tui. Utinam et ipsi mutentur; commutationem Christi non exprobrabunt. Sed displicet Christi mutatio, quia ipsi mutari nolunt: neque enim est illis commutatio, et non timuerunt Deum . Quod exprobrauerunt inimici tui, commutationem Christi tui.

14. [uers. 53.] Exprobrauerunt illi commutationem: tu autem quid? Benedictio Domini [2 1Kb] in eternum: fiat, fiat. Gratias misericordie ipsius; gratias gratie ipsius [3 1Kb] Nos enim gratias agimus; non damus, nec  reddimus, nec referimus, nec rependimus: gratias [1 1Kb] uerbis agimus, re tenemus. Ipse nos gratis saluos fecit, ipse impietates nostras non [2 1Kb] attendit; ipse nos non eum querentes quesiuit, inuenit, redemit, liberauit a dominatu diaboli et potestate demoniorum: alligauit nos fide mundandos, unde soluit illos inimicos qui non credunt, et ideo mundari non possunt. Dicant qui remanserunt quotidie quidquid uolunt, in dies singulos minus minusque remanebunt: obiiciant, irrideant, exprobrent, non interitum, sed commutationem Christi tui. Non uident quia cum ista dicunt, deficiunt aut [3 1Kb] credendo, aut moriendo? Illorum enim maledictio temporalis est; benedictio autem Domini in eternum. Et ad confirmandam benedictionem, ne quis timeat: fiat, fiat. Ista subscriptio est cautionis Dei. Securi ergo de promissionibus eius, preterita credamus, presentia cognoscamus, futura speremus. Non nos auertat inimicus a uia, ut qui colligit nos tanquam pullos suos sub alis suis, foueat nos; ne aberremus ab alis eius, ne accipiter ereus rapiat implumes adhuc pullos. Non enim de se debet sperare christianus: si uult esse firmus, uapore materno nutriatur. Illa est enim gallina colligens pullos suos, de qua improperatur illi ciuitati infideli Ierusalem: »Quoties uolui colligere filios tuos tanquam gallina pullos suos sub alas suas, et noluisti? Ecce relinquetur uobis domus uestra deserta« . Hinc dictum est, Posuisti munitiones eius formidinem. Quia ergo illi noluerunt contegi sub alis galline huius, et tale exemplum dederunt, quo timere debeamus a uolaticis spiritibus immundis, querentibus quotidie quod rapiant; intremus sub alas galline huius diuine Sapientie, quoniam propter pullos suos infirmata est usque ad mortem. Amemus Dominum Deum nostrum, amemus Ecclesiam eius: illum sicut patrem, istam sicut matrem; illum sicut dominum, hanc sicut ancillam eius; quia filii ancille ipsius sumus. Sed matrimonium hoc magna caritate compaginatur: nemo offendit unum, et promeretur alterum. Nemo dicat, Ad idola quidem uado, arreptitios et sortilegos consulo: sed tamen Dei Ecclesiam non relinquo; catholicus sum. Tenens matrem, offendisti patrem. Alius item dicit, Absit a me; non consulo sortilegum, non quero arreptitium, non quero diuinationes sacrilegas, non eo ad adoranda demonia, non seruio lapidibus: sed tamen in parte Donati sum. Quid tibi prodest non offensus Pater, qui offensam uindicat matrem? quid prodest si Dominum confiteris, Deum honoras, ipsum predicas, Filium eius agnoscis, sedentem ad Patris dexteram confiteris; et blasphemas Ecclesiam eius? Non te corrigunt exempla humani coniugii? Si haberes aliquem patronum, cui quotidie obsequereris, cuius limina seruiendo contereres,  quem quotidie, non dico salutares, sed et adorares, cui impenderes fidelia obsequia; si unum crimen de eius coniuge diceres, numquid domum eius intrares? Tenete ergo, karissimi, tenete omnes unanimiter Deum patrem, et matrem Ecclesiam. Natalitia sanctorum cum sobrietate celebrate, ut imitemur eos qui precesserunt et gaudeant de uobis qui orant pro uobis; ut [1 1Kb] benedictio Domini in eternum maneat super uos: fiat, fiat.



IN PSALMUM LXXXIX ENARRATIO.

1. [uers. 1.] Oratio Moysi hominis Dei, psalmus iste prenotatur: per quem hominem suum Deus Legem dedit populo suo, quem per eumdem hominem suum de domo seruitutis liberans, quadraginta annos per eremum duxit. Fuit ergo Moyses minister Testamenti ueteris, et propheta Testamenti Noui. Omnia quippe illa in figura contingebant in illis, sicut ait Apostolus: scripta sunt autem ad correptionem nostram, in quos finis seculorum obuenit . Secundum hanc ergo dispensationem que facta est per Moysen, inspiciendus est iste psalmus, qui ex eius oratione titulum accepit.

2. Domine, inquit, refugium factus es nobis in generatione et generatione: siue in omni generatione, siue in duabus generationibus, uetere et noua; quia, sicut dixi, minister fuit ille Testamenti pertinentis ad generationem ueterem, et Propheta Testamenti pertinentis ad generationem nouam. Cuius Testamenti sponsor, sponsusque coniugii quod de illa generatione sortitus est, ait ipse iehsu: Si crederetis Moysi, crederetis et mihi; de me enim ille Scripsit . Non enim credendum est ab ipso omnino Moyse istum psalmum fuisse conscriptum, qui ullis eius litteris inditus non est, in quibus eius cantica scripta sunt: sed alicuius significationis gratia tam magni meriti serui Dei nomen adhibitum est, ex quo dirigeretur legentis uel audientis intentio. Factus es ergo nobis, inquit, Domine, refugium in generatione et generatione.

3. [uers. 2.] Quale autem refugium factus sit, quoniam scilicet nobis cepit esse quod non erat, id est refugium, non autem ipse non erat antequam nobis esset refugium, secutus adiunxit: Priusquam montes fierent, et formaretur terra et orbis terre, et a seculo [2 1Kb] usque in seculum tu es. Tu ergo qui semper es, et antequam essemus, et antequam mundus esset, refugium ex quo ad te conuersi sumus factus es nobis. Non mihi autem uidetur utcumque intelligendum quod ait, Priusquam montes fierent, et formaretur terra; uel, sicut alii codices habent, quod de uno uerbo greco expressum est, fingeretur terra. Montes quippe partes terre sunt altiores: et utique si antequam formaretur terra Deus est, a quo terra formata est; quid magnum de montibus uel quibuslibet aliis eius partibus dicitur, cum sit Deus  non solum ante terram, sed et ante celum et terram, et ante omnem corporalem spiritualemque et caturam? Sed nimirum uniuersa creatura rationalis hac differentia fortasse distincta est, ut montium nomine significentur celsitudines Angelorum, et terre nomine humilitas hominum. Et ideo quamuis omnia que creata sunt, non incongrue uel facta uel formata dicantur; tamen si uerborum istorum est ulla proprietas, facti sunt Angeli, qui cum in eius celestibus enumerarentur operibus, ita enumeratio ipsa conclusa est, Ipse dixit, et facta sunt; ipse mandauit, et creata sunt : unde autem homo secundum corpus fieret, terra formata est. Nam hoc uerbo Scriptura utitur, ubi legimus, uel, Finxit Deus; uel, Formauit Deus hominem de limo terre . Ergo priusquam fierent ea que in creatura tua summa atque magna sunt; quid enim maius rationali celesti creatura? et priusquam fingeretur terra, ut esset qui te agnosceret et laudaret in terra: et hoc parum est, quia ista ceperunt, siue in tempore, siue cum tempore; sed a seculo et usque in seculum tu es. Quod conuenientius diceretur, Ab eterno in eternum: non enim a seculo Deus, qui est ante secula; aut usque in seculum, cuius est finis, cum sit ille sine fine. Sed ex ambiguo uerbo greco fit plerumque in Scripturis ut uel seculum pro eterno, uel eternum pro seculo ponat latinus interpres. Optime autem non ait, A seculo tu fuisti, et usque in seculum tu eris: sed presentis significationis uerbum posuit, insinuans Dei substantiam omni modo incommutabilem, ubi non est, Fuit, et Erit; sed tantum, Est. Unde dictum est; Ego sum qui sum; et, Qui est, misit me ad uos ; et, Mutabis ea, et mutabuntur; tu autem idem ipse es, et anni tui non deficient . Ecce que eternitas facta est nobis refugium, ut in ea mansuri, ad eam de hac temporis mutabilitate fugiamus.

4. [uers. 3.] Sed quoniam cum hic sumus, in magnis et multis tentationibus uiuimus, quibus ne auertamur ab isto refugio metuendum est; intueamur quid consequenter oratio poscat hominis Dei. Ne auertas hominem in humilitatem: id est, ne a tuis eternis atque sublimibus homo auersus, temporalia concupiscat, sapiatque terrena. Et hoc a Deo petit quod Deus ipse precepit; simili omnino sententia qua in oratione dicimus, Ne nos inferas in tentationem . Denique et hic adiungit: Et dixisti, Conuertimini, filii hominum. Tanquam diceret, Hoc a te peto quod ipse iussisti: dans eius gratie gloriam, ut qui gloriatur, in Domino glorietur ; sine cuius adiutorio, per arbitrium uoluntatis tentationes huius uite superare non possumus. Ne auertas, inquit, hominem in humilitatem: et tamen tu dixisti, Conuertimini, filii hominum. Sed da quod iussisti, precem petentis exaudiendo, et adiuuando uolentis fidem.

5. [uers. 4.] Quoniam mille anni ante oculos tuos, tanquam dies hesterna, que preteriit. Ideo debemus ad refugium tuum, ubi sine ulla mutabilitate tu es, ab  liis pretereuntibus labentibusque conuerti; quoniam quantumlibet huic uite longum tempus optetur, mille anni ante oculos tuos, tanquam dies hesternus est, qui preteriit; non saltem tanquam dies crastinus, qui uenturus est: ita omnia que temporis fine clauduntur, pro transactis habenda sunt. Unde et ea sibi Apostoli postposuit intentio, que retro sunt obliuiscentis, ubi temporalia cuncta oportet intelligi; et in ea que ante sunt extenti , que appetitio est eternorum. Ne putarent autem aliqui mille annos sic computari apud Deum pro uno die, quasi tam longos dies Deus habeat, cum hoc ad contemnendam temporis longitudinem dictum sit: ideo addidit, Et sicut uigilia in nocte; cum uigilie [1 1Kb] spatium non habeat amplius quam tres horas. Et tamen ausi sunt homines presumere scientiam temporum; quod scire cupientibus discipulis Dominus ait, Non est uestrum scire tempora, que Pater posuit in sua potestate : et definierunt hoc seculum sex annorum millibus, tanquam sex diebus posse finiri. Nec attenderunt quod dictum est, tanquam dies unus, qui preteriit: non enim, quando dictum est, soli mille anni preterierant. Et [2 1Kb] eos maxime debuit admonere, ne temporum luderentur [3 1Kb] incerto, quod est, sicut uigilia in nocte: neque enim, sicut de sex diebus aliquid uerisimile uidentur opinati, propter sex dies primos quibus Deus perfecit opera sua; sic etiam sex uigilias; id est horas decem et octo, possunt illi opinationi coaptare.

6. [uers. 5, 6.] Deinde iste homo Dei, uel potius propheticus spiritus, uelut Dei legem in secreta eius sapientia conscriptam, ubi uite mortalium peccatrici constituit procurrendi modum ac mortalitatis erumnam, uidetur quodam modo recitare, cum dicit, Que pro nichilo habentur, anni erunt eorum. Mane sicut herba transeat, mane floreat, et pretereat; uespere decidat, durescat, et arescat. Felicitas ergo heredum ueteris Testamenti, quam pro magno bono expetiuerunt a Domino Deo suo, hanc legem accipere meruit in occulta eius prouidentia, quam uidetur recitare Moyses: Que pro nichilo habentur, anni erunt eorum. Pro nichilo enim habentur, que antequam ueniant, adhuc non sunt; cum uenerint, iam non erunt: non enim ut adsint ueniunt, sed ut non sint. Mane, id est prius, sicut herba transeat, mane floreat, et pretereat; uespere, id est, postea, decidat, durescat, et arescat. Decidat, utique in morte; durescat, in cadauere; arescat in puluere. Que, nisi caro, ubi est concupiscentia damnata carnalium? Omnis enim caro fenum, et claritas hominis ut flos feni: fenum aruit, flos decidit; uerbum autem Domini manet in eternum .

7. [uers. 7.] Hanc autem penam de peccato uenisse non tacens, continuo subiecit: Quoniam defecimus in ira tua, et in indignatione tua conturbati sumus. Defecimus, in infirmitate; conturbati sumus, mortis timore. Infirmi enim facti sumus, et infirmitatem finire trepidamus. Alter te, inquit, cinget, et feret quo tu non uis  ; quamuis martyrio non puniendum, sed coronandum [1 1Kb] : et ipsius Domini anima nos in se transfigurans, tristis erat usque ad mortem ; quoniam et Domini exitus nonnisi mortis .

8. [uers. 8.] Posuisti iniquitates nostras in conspectu tuo: id est, non ab eis dissimulasti. Seculum nostrum in illuminatione uultus tui: subauditur, posuisti. In illuminatione autem uultus tui dixit, quod superius, in conspectu tuo, et seculum nostrum, quod superius, iniquitates nostras.

9. [uers. 9, 10.] Quoniam omnes dies nostri defecerunt, et in ira tua defecimus. Satis in his uerbis ostenditur penalis esse ista mortalitas. Defecisse dies dicit, siue quod in eis deficiant homines amando que transeunt, siue quod ad paucitatem redacti sint; quod uidetur in consequentibus aperire, cum dicit: »Anni nostri sicut aranea meditabantur [2 1Kb] . Dies annorum nostrorum in ipsis septuaginta anni: si autem in potentatibus octoginta anni, et amplius eorum labor et dolor.« Hec quidem uerba uidentur exprimere breuitatem miseriamque uite huius; quia longeui appellantur hoc tempore etiam qui septuaginta annos uixerunt. Usque ad octoginta autem uidentur aliquas uires habere: his uero amplius si uixerint, multiplicatis labore doloribus uiuunt. Sed multi et intra [3 1Kb] septuaginta annos gerunt infirmissimam et erumnosissimam senectutem, et sepe ultra octoginta annos senes mirabiliter uigere probati sunt. Melius est ergo in his numeris spirituale aliquid perscrutari. Neque enim super filios Adam, per quem unum hominem peccatum intrauit in mundum, et per peccatum mors, et ita in omnes homines mors pertransiit , maior ira est Dei, quia multo breuius uiuunt quam uixerunt antiqui; cum et uite ipsorum irrisa sit longitudo, ubi mille anni comparati sunt diei hesterno atque preterito, et horis tribus: et utique tunc multum uiuebant, quando iram Dei prouocauerunt usque ad diluuium quo perierunt.

10. Septuaginta porro anni et octoginta, fiunt centum quinquaginta; quem sacratum esse numerum satis insinuat liber iste Psalmorum. Hanc enim habent in significatione rationem centum quinquaginta, quam quindecim: qui numerus fit septem et octo coniunctis; quorum primus insinuat propter sabbati obseruationem Testamentum uetus, secundus Testamentum Nouum propter Domini resurrectionem. Hinc sunt in templo quindecim gradus; hinc sunt in Psalmis quindecim cantica graduum; hinc quindecim cubitis summos montes aqua diluuii superauit ; et si quibus aliis locis sacratus commendatur hic numerus. Ergo, Anni nostri, inquit, sicut aranea meditabantur. In rebus corruptibilibus laboramus,  corruptibilia opera texebamus: que nos, secundum Isaiam prophetam, minime contegebant . Dies annorum nostrorum in ipsis septuaginta anni: si autem in potentatibus octoginta anni. Aliud est in ipsis, aliud in potentatibus. In ipsis, hoc est in annis uel diebus ipsis quod datur intelligi in temporalibus rebus: ideo septuaginta; quia temporalia promitti uidentur in uetere Testamento. Si autem, non in ipsis annis, sed in potentatibus, id est, non in rebus temporalibus, sed in eternis, octoginta anni; quod Nouum Testamentum in spe est renouationis et resurrectionis in eternum: et amplius eorum labor et dolor; id est, quisquis hanc fidem transgreditur, et amplius aliquid querit, labores inuenit et dolores. Potest et sic intelligi: Quia licet in Nouo Testamento constituti simus, quod octogenarius significat numerus, amplius habet hec uita nostra laborem et dolorem, dum in nobismetipsis ingemiscimus, adoptionem exspectantes redemptionem corporis nostri: spe enim salui facti sumus; et quod nondum uidemus, per patientiam exspectamus . Et hoc ad misericordiam Dei pertinet: unde sequitur, et dicit, Quoniam superuenit super nos mansuetudo, et corripiemur. Quem enim diligit Dominus, corripit; flagellat autem omnem filium, quem recipit : et dat etiam magnis quibusdam stimulum carnis, a quo colaphizentur, ne extollantur in magnitudine reuelationum suarum, ut uirtus in infirmitate perficiatur . Quidam sane codices non habent, corripiemur; sed erudiemur, quod ad eamdem mansuetudinem reuocatur. Non enim potest erudiri quisquam sine labore et dolore; quia uirtus in infirmitate perficitur.

11. [uers. 11, 12]. Quis nouit potestatem ire tue, et pre timore tuo iram tuam dinumerare? ualde paucorum hominum est, inquit, nosse ire tue potestatem; quia plerisque ita magis, cum parcis, irasceris, ut non ad iram, sed potius ad mansuetudinem tuam pertinere intelligatur labor et dolor, quo corripis erudisque quos diligis, ne penis excrucientur eternis: sicut enim legitur in alio psalmo, Irritauit Dominum peccator; pro magnitudine ire sue non exquiret . Quis ergo nouit, id est, quotusquisque reperitur qui nouerit potestatem ire tue, et pre timore tuo iram tuam dinumerare? Etiam hic subauditur, quis nouit. Quam difficile inuenitur qui nouerit ita pre timore tuo dinumerare iram tuam, ut etiam hoc addat, et ad eam intelligat pertinere, quod nonnullis, quibus plus irasceris, parcere uidearis, ut prosperetur peccator in uia sua, et maiora recipiat in nouissimo? Potestas quippe humane ire cum corpus occiderit, amplius non habet quid faciat; Deus uero habet potestatem et hic punire, et post corporis mortem mittere in gehennam . Et a paucis eruditis maior eius ira intelligitur uana et seductoria felicitas impiorum. Hanc ille non nouerat, cuius pene commoti sunt pedes, quia zelauit in peccatoribus, pacem peccatorum intuens: sed didicit eam, cum intraret in sanctuarium Dei, et intelligeret in nouissima ; quo pauci  intrant, ut discant pre timore Dei dinumerare iram eius, et prosperitatem hominum malorum numero applicare penarum.

12. Dexteram tuam sic notam fac. Hoc enim magis habent codices greci; non sicut quidam latini, Dexteram tuam notam fac mihi. Quid est ergo, Dexteram tuam sic notam fac; nisi Christum tuum, de quo dictum est, Et brachium Domini cui reuelatum est , sic notum fac, ut in eo discant fideles tui ea magis a te poscere et sperare premia fidei que non apparent in uetere Testamento, sed reuelantur in Nouo; ne arbitrentur pro magno habendam et cupiendam uel adamandam esse terrenorum ac temporalium bonorum felicitatem, et commoueantur pedes eorum, cum eam uiderent et in eis qui te non colunt; et gressus eorum effundantur in lapsum, dum nesciunt dinumerare iram tuam? Denique secundum hanc orationem hominis sui, sic notum fecit Christum suum, ut suis passionibus demonstraret, non ea munera que uidentur sonare in uetere Testamento, ubi sunt umbre futurorum, sed eterna esse concupiscenda. Potest in isto sensu etiam Dei dextera intelligi, in qua iustos suos ab impiis segregabit: quia et ipsa bene sic innotescit, cum flagellat omnem filium quem recipit, nec in peccatis suis prosperari sinit plus irascendo, sed in mansuetudine, sinistra [1 1Kb] flagellat, ut emendatum ad dexteram ponat . Et illud quod plerique codices habent, Dexteram tuam notam fac mihi, ad utrumque referri potest, siue ad Christum, siue ad eternam felicitatem: nam Deus ita non habet corporalis forme dexteram, sicut nec iram commotionibus turbulentam.

13. Quod uero adiungit, Et compeditos corde in sapientia: alii codices non habent, compeditos, sed, eruditos. uerbum enim grecum ita in utraque significatione similiter sonat, ut una syllaba paululum differat. Sed cum illi erudiantur in sapientia, qui iniiciunt, sicut scriptum est, pedem in compedes eius  , et eius uelut aureis uinculis illigati a uia Dei non exorbitant, nec fiunt ab illo fugitiui; quodlibet horum legatur, salua est sententia ueritatis. Et ipsos enim compeditos, uel eruditos corde in sapientia sic notos Deus fecit in Nouo Testamento, ut pro fide quam Iudeorum et Gentilium detestabatur impietas, omnia contemnerent; et eis se priuari paterentur, que magna putant promissa in uetere Testamento qui carnaliter iudicant.

14. [uers. 13.] Et quoniam cum sic noti fierent, ut illa contemnerent, et desiderandis eternis per suas passiones testimonium perhiberent , multa et multum mala et acerba temporalia pertulerunt; hoc attendit iste homo Dei, et spiritus propheticus per Moysi uocabulum figuratus, et ait: Conuertere, Domine; quousque? et deprecobilis esto super seruos tuos.  uox est eorum, uel pro eis, qui multa, persequente isto seculo, mala tolerantes, innotescunt compediti corde in sapientia, ut nec tantis malis coacti refugiant a Domino ad huius seculi bona. Secundum autem illud quod alibi scriptum est, Quousque auertis faciem tuam a me ? Etiam hoc dictum est, Conuertere, Domine; quousque? Et ut sciant qui multum carnaliter [1 1Kb] Deo tribuunt humani corporis formam, auersionem uultus eius et conuersionem non fieri motu simili motibus corporis nostri; in hoc eodem psalmo recolant superiora: Posuisti iniquitates nostras in conspectu tuo, seculum nostrum in illuminatione uultus tui. Quomodo ergo hic dicit, Conuertere, ut sit propitius, quasi faciem auertisset iratus; cum ibi sic insinuet iratum, ut non auerterit faciem ab iniquitatibus et seculo eorum quibus irasceretur, sed ea potius in conspectu suo et in illuminatione uultus sui posuerit? Quod autem dicitur, quousque, uerbum est orantis iustitie, non indignatis impatientie. Sane quod hic positum est, deprecabilis esto; alii uerbum e uerbo, deprecare, interpretati sunt. Sed qui ait, deprecabilis esto, uitauit ambiguum; quia deprecari commune uerbum est: nam et ille deprecatur qui deprecationem fundit, et ille cui funditur; dicimus enim, Deprecor te, et, deprecor a te.

15. [uers. 14, 15.] Deinde illa bona que futura sunt, spe anticipans, et uelut iam facta deputans: Repleti sumus, inquit, mane misericordia tua. Ergo in his uelut nocturnis laboribus et doloribus prophetia nobis accensa est, sicut lucerna in obscuro loco, donec dies lucescat, et lucifer oriatur in cordibus nostris . Beati enim mundi corde, quia ipsi Deum uidebunt. Tunc replebuntur eo bono iusti, quod nunc esuriunt et sitiunt , cum per fidem ambulantes peregrinantur a Domino . Unde et illud dicitur, Replebis me letitia cum uultu tuo . Mane astabunt et contemplabuntur ; et, sicut alii dixerunt interpretes, Satiati sumus mane misericordia tua, tunc satiabuntur: sicut enim alibi ait, Satiabor, dum manifestabitur gloria tua . Unde dicitur, Ostende nobis Patrem, et sufficit nobis; atque ipse Dominus ait, Ostendam meipsum illi : quod donec fiat, nichil boni nobis sufficit; nec sufficere debet, ne desiderium nostrum in uia remaneat, quod donec perueniat extendendum est. Repleti sumus mane misericordia tua; et exsultauimus, et iucundati sumus [2 1Kb] in omnibus diebus nostris. Dies ille, dies est sine fine. Simul sunt illi omnes dies; ideo satiant. Non enim succedentibus cedunt, ubi non est aliquid quod non ueniendo nondum sit, et ueniendo iam non sit. Omnes simul sunt, quia unus est qui stat et non transit: ipsa est eternitas. Hi sunt dies de quibus dicitur: Quis est homo qui uult uitam, et diligit uidere dies bonos ? Hi dies et alio loco anni appellantur, ubi Deo dicitur: Tu autem idem ipse es, et anni tui non deficient. Non enim anni sunt qui pro nichilo habentur,  aut dies sunt qui sicut umbra declinauerunt : sed dies sunt qui sunt, quorum numerum notum sibi fieri precabatur qui dicebat, Notum fac mihi, Domine, finem meum , et numerum dierum meorum qui est; utique qui est, non qui non est. Quia dies isti, de quibus et illic consequenter dicit, Ecce ueteres posuisti dies meos , non sunt, quia non stant, non manent, celerrima mutabilitate transcurrunt; nec una hora in eis inuenitur in qua ita simus, ut non alia pars eius transierit, alia uentura sit, nulla stet ut sit. Illi autem anni et dies non deficiunt, in quibus nec nos deficiemus, sed sine defectu reficiemur. Exestuet anima nostra illorum dierum desiderio, sitiat ardenter atque uehementer; ut illic repleamur, ibi satiemur, ibi dicamus quod hic predicimus: Satiati sumus mane misericordia tua; et exsultauimus, et iucundati sumus in omnibus diebus nostris. Letati sumus pro diebus quibus nos humiliasti, annis quibus uidimus mala.

16. [uers. 16.] Nunc autem in diebus adhuc malignis dicamus quod sequitur: Et respice in seruos tuos, et in opera tua. Ipsi enim serui tui opera tua sunt, non solum ut homines sint, sed etiam ut sint serui tui, id est obedientes iussis tuis. Ipsius enim sumus figmentum, non solum in Adam, sed etiam creati in Christo Iesu, in operibus bonis, que preparauit Deus ut in illis ambulemus . Deus est enim qui operatur in nobis et uelle et operari, pro bona uoluntate . Et dirige filios eorum: ut sint recti corde, quibus bonus est Deus. Bonus enim Deus Isrel, sed rectis corde. Non sicut ille cui commoti sunt pedes, quia pacem peccatorum intuenti displicere ceperat Deus, quasi ista nesciens, quasi ista non curans, et ab humani generis gubernatione [1 1Kb] dissimulans .

17. [uers. 17.] Et sit splendor Domini Dei nostri super nos. Unde dicitur, Signatum est super nos lumen uultus tui, Domine . Et opera manuum nostrarum dirige super nos: ut non ea pro rerum terrenarum mercede faciamus; tunc enim non directa, sed curua sunt. Huc usque psalmum istum multi codices habent; sed in nonnullis legitur alius ultimus uersus, Et opus manuum nostrarum dirige. Cui uersui diligentes et docti prenotant stellam, quos asteriscos uocant, quibus significant ea que in hebreo uel aliis interpretibus grecis reperiuntur, in Septuaginta uero interpretatione non sunt. Quem uersum si uelimus exponere, id mihi uidetur habere sententie, quod omnia bona opera nostra, unum opus est caritatis: plenitudo enim Legis caritas . Nam superiore uersu cum dixisset, Et opera manuum nostrarum dirige super nos; isto ultimo non opera, sed opus dixit manuum nostrarum dirige: tanquam ultimo uersu uolens ostendere ipsa opera unum opus esse, id est, ad unum opus dirigi. Tunc enim recta sunt opera, cum ad hunc unum finem diriguntur: finis enim precepti est caritas de corde puro, et conscientia bona,  et fide non ficta . Opus ergo unum est, in quo sunt omnia, fides que per dilectionem operatur : unde etiam Dominus in Euangelio dicit, Hoc est opus Dei, ut credatis in eum quem ille misit . Cum ergo in isto psalmo, et uita uetus et uita noua, et uita mortalis et uita uitalis, et anni qui pro nichilo habentur et dies habentes plenitudinem misericordie uereque letitie, id est, et pena primi hominis et regnum secundi, satis aperteque distincta sint; ad hoc existimo hominis Dei Moysi nomen titulo eius inscriptum, ut eis qui pie recteque scrutantur Scripturas, eo modo intimaretur etiam legem Dei, que per Moysen ministrata est, ubi pro bonis operibus sola uel pene sola premia terrenorum bonorum Deus polliceri uidetur, sine dubio habere sub uelamento tale aliquid, quale iste psalmus ostendit. Sed cum quisque transierit ad Christum, auferetur uelamen , et reuelabuntur oculi eius, ut consideret mirabilia de lege Dei; donante illo cui dicimus, Reuela oculos meos, et considerabo mirabilia de lege tua .



IN PSALMUM XC ENARRATIO.



SERMO I.

1. Psalmus iste est de quo Dominum nostrum Iesum Christum diabolus tentare ausus est. Audiamus ergo, ut possimus instructi resistere tentatori, non presumentes in nobis, sed in ipso qui prior tentatus est, ne nos in tentatione uinceremur. Illi enim tentatio non erat necessaria: tentatio Christi, nostra doctrina est. Si autem attendamus quid responderit diabolo, ut hoc et nos respondeamus, quando similiter tentat; intramus per ianuam, sicut audistis lectionem Euangelii. Quid est enim intrare per ianuam? Intrare per Christum. Ipse enim dixit, Ego sum ianua . Quid est autem intrare per Christum? Imitari uias Christi. In quo imitaturi sumus uias Christi? numquid in ea magnificentia qua Deus erat in carne? aut ad hoc nos exhortatur, aut hoc a nobis exigit, ut talia miracula, qualia fecit ipse, faciamus? Aut uero Dominus noster iehsu Christus non et modo et semper cum Patre totum mundum gubernat? Et numquid uel ad hoc uocat hominem faciens eum imitatorem suum, ut cum illo gubernet celum et terram, et omnia que in eis sunt; aut ut sit et ipse creator, per quem fiant omnia, sicut per Christum facta sunt omnia? Neque ad ista opera te inuitat Deus saluator Dominus noster iehsu Christus, que fecit ab initio, de quibus scriptum est, Omnia per ipsum facta sunt , neque ad illa que fecit in terra. Non hoc tibi dicit, Non eris discipulus meus, nisi ambulaueris super mare , aut nisi suscitaueris mortuum quatriduanum , aut nisi oculos ceci nati aperueris . Nec hoc. Quid est ergo intrare per ianuam? Discite a me quia mitis sum et humilis corde . Quod factus est propter te, hoc in eo debes attendere, ut  imiteris. Miracula enim et nondum natus de Maria fecit: quis enim unquam fecit, nisi ipse de quo dictum est, Qui facit mirabilia magna solus ? In ipsius enim uirtute, et antea qui fecerunt, potuerunt aliquid facere: in uirtute Christi Elias mortuum suscitauit . Nisi forte maior est Petrus quam Christus, quia Christus uoce suscitauit egrotantem , Petrus autem cum transiret, umbra ipsius tangendi proferebantur egroti . Potentior ergo Petrus quam Christus? Quis hoc dementissimus dixerit? Quare ergo tanta potentia in Petro? Quia Christus in Petro. Ideo dixit, Omnes qui uenerunt, fures sunt et latrones : id est, qui uenerunt sua sponte, a me non sunt missi, qui uenerunt sine me, in quibus ego non fui, quos ego non introduxi. Quotquot ergo miracula facta sunt, siue a precedentibus, siue a consequentibus, idem ipse Dominus fecit, qui fecit et presentia sua. Nec ad ipsa ergo miracula hortatur, que ipse fecit et antequam esset homo: sed quo te hortatur? Ut imiteris quod non posset, nisi factus homo. Tolerare enim passiones numquid posset, nisi homo? Mori et crucifigi et humiliari non posset, nisi homo. Sic [1 1Kb] ergo et tu molestias huius seculi cum pateris, quas facit diabolus, siue aperte per homines, siue occulte sicut Iob, sis fortis, sis tolerans [2 1Kb] ; habitans [3 1Kb] in adiutorio Altissimi, sicut dicit iste psalmus: quia si recedas ab adiutorio Altissimi, te ipsum non ualens adiuuare, cades.

2. Multi enim fortes sunt, quando ab hominibus patiuntur persecutionem, et uident eos aperte seuire in se; et putant quia tunc imitantur passiones Christi, si aperte eos homines persequantur: si autem occulta diaboli persecutione feriantur, putant se non coronari a Christo. Noli timere quando imitaris Christum. Nam et quando tentauit diabolus Dominum, nullus homo fuit in eremo, occulte illum tentauit; sed superatus est, et aperte seuiens superatus est . Sic et tu fac [4 1Kb] , si uis intrare per ianuam, quando occulte tentat inimicus, quando postulat hominem ut aliquid ei noceat per corporales molestias, per febres, per egritudines, per aliquos labores corporis, sicut laborauit Iob. Diabolum non uidebat, sed potestatem Dei intelligebat. Nouerat quia diabolus in eum nichil posset, nisi ab illo cuius summa potestas est, permitteretur: totam gloriam Deo dabat, potentiam diabolo non dabat. Nam et quando abstulit diabolus omnia, hoc dixit: Dominus dedit, Dominus abstulit. Non dixit, Dominus dedit, diabolus abstulit: quia nichil abstulisset diabolus, nisi permisisset Dominus. Ideo autem permisit Dominus, ut homo probaretur, diabolus uinceretur. Et quando eum plaga percussit, ille permisit. Quia cum a capite usque ad pedes in putredine [5 1Kb] uermium flueret, nec tunc tribuit diabolo aliquam potestatem Iob: sed cum ei suggessisset uxor  eius, quam solam reliquerat diabolus, non consolatricem mariti, sed adiutricem sui, et dixisset ei, Dic aliquod uerbum in Deum, et morere; dixit ei, Locuta es tanquam una de insipientibus mulieribus: si bona suscepimus de manu Domini, mala non sustinebimus ?

3. [uers. 1, 2.] Ergo qui sic imitatur Christum, ut toleret omnes molestias huius seculi, spes eius in Deo sit, ut nec illecebra capiatur, nec timore frangatur, ipse est qui habitat in adiutorio Altissimi, et in protectione Dei celi commorabitur: sicut audistis psalmum, et cantastis; nam inde incipit Psalmus. Quibus autem uerbis tentauit Dominum diabolus, cum ad ipsa uenerimus, agnoscetis: nota sunt enim. Dicet Domino, Susceptor meus es tu, et refugium meum, Deus meus. Quis hoc dicit Domino? Qui habitat in adiutorio Altissimi. Quis est qui habitat in adiutorio Altissimi? Qui non habitat in adiutorio suo. Quis est qui habitat in adiutorio Altissimi? Qui non est superbus, quomodo illi qui manducauerunt ut essent quasi dii, et perdiderunt quod erant facti homines immortales. In adiutorio enim suo habitare uoluerunt, non in adiutorio Altissimi: ideo suggestionem serpentis audierunt, preceptum Dei contempserunt; et inuenerunt hoc euenisse in se quod minatus est Deus, non quod promisit diabolus .

4. [uers. 3.] Ergo sic et tu dic, Sperabo in eum; quoniam ipse eruet me, non ego me. uide si aliud aliquid docet, nisi ut tota spes nostra non sit in nobis, non sit in homine. Unde te eruet? De muscipula uenantium, et a uerbo aspero. De muscipula uenantium, magnum aliquid est: a uerbo aspero, quid magnum? Multi in muscipulam uenantium per uerbum asperum ceciderunt. Quid est quod dico? Tendit diabolus et angeli eius, tanquam uenantes tendunt muscipulas; et longe ab ipsis muscipulis ambulant homines qui in Christo ambulant: non audet enim in Christo tendere muscipulam; circa uiam ponit, in uia non ponit. uia autem tua Christus sit, et tu non cades in muscipulam diaboli. Aberranti a uia, iam ibi est muscipula. Hinc atque hinc ponit laqueos, hinc atque inde ponit muscipulam; inter laqueos ambulas. Sed uis securus ambulare? Noli declinare in dexteram neque in sinistram; et sit tibi uia ille qui tibi [1 1Kb] factus est uia , ut perducat te ad se per se; et non timebis laqueos uenantium. Sed quid est, a uerbo aspero? Multos per uerbum asperum misit in muscipulam diabolus: uerbi gratia, qui uoluerint esse Christiani inter Paganos, insultatores patiuntur Paganos; erubescunt inter insultatores, et a uerbo aspero recedentes de uia, incidunt in laqueos uenantium. Et quid tibi facturum est uerbum asperum? Nihil. Numquid nichil tibi facturus est laqueus, quo te compellit inimicus per uerbum asperum? Quomodo retia plerumque tenduntur, ad caput sepis tenduntur auibus, et lapides mittuntur in sepem: lapides illi nichil facturi sunt auibus. Quando enim ferit auem, qui lapidem mittit in sepem? Timens autem auis inanem sonum,  cadit in retia: sic homines timentes insultatorum uerba uana et inania, et erubescentes conuiciis superfluis, cadunt in laqueos uenantium, et captiuantur a diabolo. Sed cur non dico, fratres, quod non est tacendum, quod me cogit Deus dicere? Quomodolibet hoc accipiatis, cogit me Deus dicere; et si non dixero, ego cado in laqueos uenantium: si enim detractiones hominum timeo, ut non dicam; ego ipse a uerbo aspero cado in laqueos uenantium, qui uos moneo ut non timeatis uerba hominum. Quid est ergo quod dicturus sum? Quomodo inter Paganos qui fuerit Christianus, a Paganis audit uerba aspera, quibus si erubuerit, cadit in muscipulam uenantium: sic inter Christianos qui uoluerint esse diligentiores et meliores, ab ipsis Christianis audituri sunt insultationes. Et quid prodest, frater, quod aliquando inuenis ciuitatem, ubi nullus est paganus? Nemo ibi insultat christiano quod christianus est, quia non ibi inuenitur paganus: sed sunt multi male uiuentes christiani, inter quos qui uoluerit bene uiuere, et inter ebriosos sobrius esse, et inter fornicarios castus esse, et inter consultores mathematicorum Deum sinceriter colere et nichil tale requirere, et inter spectatores nugacium theatrorum [1 1Kb] noluerit ire nisi ad ecclesiam, patitur insultatores ipsos christianos, et patitur uerba aspera; et dicunt, Magnus tu, iustus, tu es Elias, tu es Petrus, de celo uenisti. Insultant; quocumque se uerterit, audit hinc atque inde uerbum asperum. Quod si timet et recedit a uia Christi, cadit in laqueos uenantium. Quomodo autem cum audiuntur hec uerba, non receditur a uia? Quid est, non recedere a uia? Quando audit uerba aspera, unde sibi habet facere solatium, ut non curet uerba aspera, nec recedat a uia, et intret per ianuam? Dicat: qualia uerba audio, seruus, peccator? Dominus meus audiuit: Demonium habes . Modo audistis uerbum asperum quod dictum est in Dominum: non opus erat ut Dominus hoc audiret, sed te monuit aduersus uerba aspera ne incidas in laqueos uenantium.

5. [uers. 4.] Inter scapulas suas obumbrabit tibi, et sub alis eius sperabis. Hoc dicit, ne tua protectio a te tibi sit, ne putes quia tu te potes protegere: ille te proteget, ut eruat; et cruet de muscipula uenantium, et a uerbo aspero. Inter scapulas suas obumbrabit tibi, et a tergo potes intelligere, et a pectore: scapule enim circa caput sunt. Sed quia dicit, sub alis eius sperabis, manifestum est quia protectio alarum expansarum facit te esse inter scapulas Dei, ut hinc atque hinc ale Dei te ponant in medio: et non timebis ne quis tibi noceat; tantum tu noli inde recedere, quo nullus inimicus audet accedere. Si gallina protegit pullos suos sub alis suis; quanto magis tu sub alis Dei tutus eris, et aduersus diabolum et angelos eius, que eree potestates tanquam accipitres circumuolitant, ut infirmum pullum auferant? Neque enim sine causa comparata est gallina ipsi Sapientie Dei; nam Christus ipse Dominus noster et saluator tanquam gallinam se dixit: Ierusalem, Ierusalem, quoties uolui  colligere filios tuos, tanquam gallina pullos suos, et noluisti ? Noluit illa Ierusalem; uelimus nos. Illa rapta est ab ereis potestatibus fugiens alas galline, presumens de uiribus suis, cum esset infirma: nos confitentes infirmitatem nostram, sub alas Dei fugiamus; erit nobis enim tanquam gallina protegens pullos suos. Non est enim iniuriosum nomen galline. Attendite ceteras aues, fratres: multe aues ante nos fetant, calefaciunt pullos suos; nulla sic auis infirmatur cum pullis, quomodo gallina. Attendat Charitas uestra: hirundines, passeres [1 1Kb] et ciconias uidemus extra nidos suos, nec cognoscimus utrum fetus habeant; at uero gallinam cognoscimus in infirmitate uocis, in relaxatione plumarum: tota mutatur affectu pullorum; quia illi infirmi sunt, infirmam se facit. Quia ergo et nos infirmi eramus, infirmam se fecit Sapientia Dei; quia uerbum caro factum est, et habitauit in nobis , ut sub alis eius speremus.

6. [uers. 5, 6.] Scuto circumdabit te ueritas eius. Que sunt ale, hoc est scutum; quia nec ale sunt, nec scutum. Si aliquid horum proprie esset, numquid ale scutum esse possent, uel scutum ale? Sed quia figurate per similitudines dici omnia ista possunt, ideo et ale et scutum esse potuerunt. Si uere lapis esset Christus, leo non esset; et si leo esset, agnus non esset: ideo et leo , et agnus , et lapis , et uitulus, et si quid huiusmodi; quia nec lapis, nec leo, nec agnus, nec uitulus, sed saluator omnium iehsu Christus. Iste enim similitudines sunt, non proprietates. ueritas eius, inquit, circumdabit te. Tanquam scutum ueritas eius est; ut non misceat eos qui in seipsis sperant, cum eis qui in Deo sperant. Peccator est, et peccator: sed da peccatorem de se presumentem, contemnentem, peccata sua non confitentem, et dicet, Si Deo displicerent peccata mea, non permitteret me uiuere. Alius autem oculos non audebat leuare, sed percutiebat pectus suum, dicens, Domine, propitius esto mihi peccatori . Et ille peccator, et ille: sed ille irridens, iste plangens; ille contemptor, hic confessor peccatorum suorum. ueritas autem Dei que non personas accipit, discernit penitentem a defendente, discernit humilem a superbo, discernit presumentem de seipso a presumente de Deo. Ergo ueritas eius tanquam scuto circumdabit te.

7. Non timebis a timore nocturno, a sagitta uolante per diem, a negotio perambulante in tenebris, a ruina et demonio meridiano. Duobus que supra dixit, redduntur duo que infra dixit. Non timebis a timore nocturno, a sagitta uolante per diem: et propter timorem nocturnum, a negotio perambulante in tenebris; et propter sagittam uolantem per diem, a ruina et demonio meridiano. Quid est timendum in nocte, et quid in die? Cum quisque ignorans peccat, tanquam in nocte peccat: cum autem sciens peccat, tanquam in die peccat. Duo ergo illa leuiora; ipsa sunt grauiora, que repetita sunt. Intendite, ut diligenter hoc, si  Dominus annuerit, exponatur uobis: obscurum est enim, et erit magnus fructus si intellexeritis. Tentationem que fit in ignorantibus leuis, timorem nocturnum appellauit; et tentationem que fit in scientibus leuis, sagittam uolantem per diem appellauit. Que sunt leues tentationes? Que non sic instant, non sic urgent, ut cogant, sed possunt cito declinata transire. Eadem rursus fac grauia. Si persecutor instat, et uehementer terret ignorantes, id est nondum firmos in fide, nec scientes quod ad hoc sunt christiani, ut futuram uitam sperent; cum ceperint terreri de malis temporalibus, putant quod deseruit illos Christus, et sine causa sunt christiani; non norunt enim, ut dixi, quia ad hoc sunt christiani, ut presentia superent, et futura sperent: inuenit illos negotium perambulans in tenebris, et capit eos. Sunt autem quidam qui nouerunt se ad futuram spem uocatos; quia quod nobis promisit Deus, non est de ista terra, non est de ista uita; quia iste omnes tentationes tolerande sunt, ut illud accipiamus, illud acquiramus quod nobis promisit Deus in eternum; norunt ista: sed quando ceperit persecutor instare uehementius, agere minis, penis, tormentis, aliquando cedunt, et scientes tanquam in die cadunt.

8. Quare autem in meridie? Quia multum feruet persecutio: maiores estus dixit meridiem. Attendat hoc Charitas uestra de Scripturis me probantem. Quando de seminante dicebat Dominus, quia exiit seminans seminare, et aliud cecidit in uiam, aliud in petrosa, aliud inter spinas; dignatus est ipse exponere similitudinem, et cum uenisset ad petrosa, hoc ait: Hi sunt qui audiunt uerbum, et ad horam gaudent ad uerbum; et in tribulatione que fit propter uerbum, continuo scandalizantur. Quid enim dixerat de his que exierant in petrosis? Exorto sole, inquit, aruerunt, quia non habebant altam radicem . Hi sunt ergo qui ad horam gaudent ad uerbum, et cum persecutio facta fuerit propter uerbum, arescunt. Quare arescunt? Quia non habebant firmam radicem. Que est radix? Charitas: hoc enim dicit Apostolus, Ut in caritate radicati et fundati . Quomodo enim radix omnium malorum cupiditas , sic radix omnium bonorum caritas est. Nostis hoc, et sepe dictum est: sed quare hoc uolui commemorare? Ut intelligatis Psalmum, quia demonium meridianum propter estum uehementis persecutionis positum est. Sic enim Dominus dicit: Ortus est sol, et aruit herba, quia radicem non habebat. Et exponens nobis quid est a sole herbam arescere, dixit, quia persecutione facta non manent illi [1 1Kb] , quia altam radicem non habebant. Recte hic intelligimus demonium meridianum persecutionem uehementem. Qualis fuit illa persecutio aliquando, fratres, commemorem, unde Dominus liberauit Ecclesiam suam, dignetur attendere Charitas uestra. Primo, quod imperatores et reges seculi putauerunt se persequendo tollere posse de terra nomen Christi et nomen Christianorum, iusserunt ut quisquis se confiteretur christianum, feriretur. Quicumque  noluit feriri, negauit se christianum, sciens quid mali faceret; peruenit ad illum sagitta uolans per diem. Quicumque autem non curauit presentem uitam, sed certus sperauit futuram, declinauit sagittam uolantem per diem, confessus est se christianum: percussus carne, liberatus est spiritu; exspectare cepit positus apud Deum in quiete, etiam redemptionem corporis sui in resurrectione mortuorum: euasit a tentatione illa, a sagitta uolante per diem. Ergo, Quicumque se confessus fuerit christianum, feriatur; quomodo sagitta uolans per diem fuit. Nondum erat demonium meridianum, flagrans uehementi persecutione, et faciens magnos estus etiam fortibus. Audite enim quid secutum sit: cum uidissent inimici quod multi festinarent ad martyrium, et tanto plures crederent in Christum, quanto plures patiebantur, dixerunt apud se, Nos occisuri sumus genus humanum, tot millia que credunt in hoc nomine, si occiderimus omnes, prope nullus in terra remanebit. Cepit feruere sol, cepit feruere estus. Audite enim quid iusserint: quomodo antea iusserant, Quicumque confessus se fuerit christianum, feriatur; iusserunt postea, Quicumque confessus se fuerit christianum, torqueatur, et tamdiu torqueatur, donec neget se esse christianum  . Comparate sagittam uolantem per diem, et demonium meridianum. Sagitta uolans per diem quid erat? Qui se confessus fuerit christianum, feriatur. Quis fidelis eam mortis celeritate non declinaret [1 1Kb] ? Illud autem, Si se confitetur christianum, non occidatur; sed torqueatur, donec neget; si se negauerit, dimittatur: demonium meridianum erat. Multi ergo non negantes, in tormentis deficiebant; tamdiu enim torquebantur, donec negarent. Perseuerantibus autem in non negando Christum, quid facturus erat gladius, uno ictu occidendo corpus, animam ad Deum mittendo? Hoc faciebant et diuturna tormenta: sed quis tandem inueniretur qui duraret aduersus tantos et tam longos cruciatus? Multi defecerunt: et, credo, illi defecerunt qui de se presumpserunt, qui non habitabant in adiutorio Altissimi, et in protectione Dei celi; qui non dixerunt Domino, Susceptor meus es; qui non sub umbra alarum eius sperauerunt, sed uiribus suis multum dederunt. Deiecti sunt a Deo, ut ostenderet illis quia ipse protegit, ipse temperat tentationes, ipse tantum uenire permittit, quantum potest ferre cui uenit.

9. [uers. 7.] Multi ergo ceciderunt a demonio meridiano. Quam multi, uultis nosse? Sequitur, et dicit: Cadent a latere tuo mille, et dena millia a dextris tuis: ad te autem non appropinquabit. Cui dicitur hoc? cui, fratres, nisi Domino Iesu Christo? Dominus enim iehsu, non solum in se, sed et in nobis. Recordamini uerba illa: Saule, Saule, quid me persequeris ? Quando ipsum nemo tangebat, et dicebat, Quid me persequeris? numquid non in nobis seipsum computabat? Quando dicebat, Qui fecit uni ex minimis meis, mihi fecit ; nonne in nobis  seipsum computabat? Non enim diuisa sunt ab inuicem membra, caput et corpus. Quid est caput et corpus? Saluator et Ecclesia. Quomodo ergo dictum est, Cadent a latere tuo mille, et dena millia a dextris tuis? Cadent enim a demonio meridiano. Magnus terror, fratres, a latere Christi cadere, a dextris Christi cadere. Quomodo cadent a latere? Quare illi a latere, illi a dextris? Quare mille a latere, et dena millia a dextris? Quid est, a latere mille? Quia pauciores sunt mille, quam dena millia que a dextris cadent. Qui sunt isti? Modo planum erit in nomine Christi, modo apertum erit. Quibusdam promisit Christus quia cum illo iudicabunt; Apostolis scilicet, qui dimiserunt omnia, et secuti sunt eum. Nam Petrus ait illi, Ecce nos dimisimus omnia, et secuti sumus te; et hoc illis promisit, Sedebitis super duodecim sedes, iudicantes duodecim tribus Isrel . Nolite putare quia ipsis solis promisit Dominus. Ubi enim sedebit Paulus apostolus, qui plus omnibus illis laborauit , si non ibi sedebunt nisi duodecim? Ille enim tertius decimus est. Nam de duodecim cecidit Iudas; in locum autem Iude traditoris Matthias ordinatus est: in Actibus Apostolorum legimus . Implete sunt duodecim sedes. Non ibi sedebit qui plus omnibus illis laborauit? An duodecim sedes perfectio est tribunalis  ? Nam millia sedebunt in duodecim sedibus. Sed unde mihi probas, ait aliquis, quia et Paulus inter iudices erit? Audi illum dicentem: Nescitis quia angelos iudicabimus ? Iudicabimus, inquit. Et ipse non dubitauit in presumptione, qua credidit, computare [1 1Kb] se inter illos qui iudicabunt cum Christo. Qui ergo iudicabunt cum Christo, principes Ecclesie sunt, perfecti sunt. Talibus dixit: Si uis esse perfectus, uade, uende omnia tua, et da pauperibus. Quid est, uis esse perfectus? uis mecum iudicare, et non iudicari. Ille contristatus abscessit ; sed multi hoc fecerunt, et multi hoc faciunt: ergo isti cum illo iudicabunt. Sed multi promittunt sibi quia iudicabunt cum Christo, quia dimittunt omnia sua et sequuntur Christum, sed habent presumptionem de se, habent quemdam typhum et superbiam, quam Deus solus potest nosse, et non possunt euitare demonium meridianum, id est, casum feruentis caloris nimie persecutionis. Tales multi cum essent illo tempore, qui distribuerant omnia sua pauperibus, et sibi iam promittebant quia sessuri erant cum Christo, et iudicaturi gentes, feruente calore persecutionis tanquam a demonio meridiano defecerunt in tormentis, et negauerunt Christum. Ipsi sunt qui a latere ceciderunt: tanquam sessuri cum Christo ad mundum iudicandum, ceciderunt.

10. A dextris autem dicam qui cadunt. Nostis quia cum apparuerit ipsum tribunal, ubi cum Christo Domino iudicabunt qui uoluerunt esse et uere fuerunt  perfecti, radicati et fundati in caritate, ut non arescerent de sole et demonio meridiano, hoc ait Dominus, Congregabuntur ante eum omnes gentes, et diuidet illos ab inuicem, sicut pastor diuidit oues ab hedis; et oues ponet a dextris, hedos autem a sinistris; et iudicabuntur. Multi erunt qui iudicabunt, sed pauciores erunt quam illi qui ante tribunal stabunt: quia illi tanquam mille, illi tanquam dena millia. A dextris positis quid dicturus est? Esuriui, et dedistis mihi manducare; hospes fui, et suscepistis me. Manifestum est quia his dicet qui habent substantiam huius seculi, unde ista humana faciant. Tamen et ipsi cum illis regnabunt: quia illi tanquam milites, illi tanquam annonam prebentes Prouinciales  , sub uno tamen Imperatore et miles et prouincialis in regno est. Miles fortis, prouincialis deuotus: miles fortis orationibus pugnat aduersus diabolum, douotus prouincialis annonam tribuit militibus. Intelligat Charitas uestra. Et audient in fine ad dexteram positi: uenite, benedicti Patris mei, percipite regnum quod uobis paratum est ab origine mundi. Erant ergo illo tempore multi, quando grauiter inferbuerat sol persecutionis et demonium meridianum, erant qui sibi promittebant quia iudicaturi erant cum Christo; non potuerunt ferre estum persecutionis, et ceciderunt a latere ipsius: erant ibi alii, qui non sibi promittebant sedes iudicantium; sed per eleemosynas promittebant sibi quia ad dexteram futuri erant, quibus dicturus erat Christus, uenite, benedicti Patris mei, percipite regnum quod uobis paratum est ab origine mundi. Et quia multi de spe illa iudicandi ceciderunt, multi autem et multo plures de spe illa dextere ceciderunt, ideo dictum est Christo: Cadent a latere tuo mille, et dena millia a dextris tuis. Et quia multi erunt cum illo, qui omnia illa non curarunt, cum quibus tanquam membris unus est Christus: Ad te autem, inquit, non appropinquabit. Numquid ad solum caput dixit, non appropinquabit? Non utique; sed nec ad Petrum, nec ad Paulum, nec ad omnes Apostolos, nec ad omnes martyres, qui in tormentis non defecerunt. Quomodo ergo non appropinquabit? cur sic torti sunt. Propinquauit carni tormentum, sed non peruenit ad locum fidei. Itaque longe erat fides ipsorum a terrore torquentium. Torqueant, nec appropinquabit terror; torqueant, sed irridebunt tormentum, presumentes in illo qui prior uicit, ut ceteri uincerent. Et qui uincunt, nisi qui de se non presumpserunt? Intendat Charitas uestra; ad hoc enim dixit omnia superiora. Dicet Domino, Susceptor meus es tu, et refugium meum; et, Sperabo in eum; quoniam ipse eruet me de muscipula uenantium. Ipse eruet me, non ego me. Inter scapulas suas obumbrabit tibi: sed quando? Quando sub alis eius sperabis. Scuto circumdabit te ueritas eius. Quia ergo in illo presumpsisti, et totam spem tuam in illo posuisti, sequitur, quid? Non timebis a timore nocturno, a sagitta uolante per diem, a negotio perambulante in tenebris, a  ruina et demonio meridiano. Quis non timebit? Qui non in se, sed in Christo presumit. Qui autem de se presumunt, etsi iam sibi sperabant latus Christi tanquam iudicaturi, etsi futuros se iam sperabant a dextris Christi, quasi diceret illis, uenite, benedicti Patris mei, percipite regnum quod uobis paratum est ab origine mundi; uenit demonium meridianum, id est, feruens estus persecutionis, uehementer terrens, et ceciderunt multi a spe sedis iudiciarie, de quibus dictum est, Cadent a latere tuo mille; et multi a spe remunerationis obsequiorum suorum, de quibus dictum est, Et dena millia a dextris tuis. Ad te autem, id est, ad caput et corpus, non appropinquabit, ruina et demonium meridianum; quoniam nouit Dominus qui sunt eius .

11. [uers. 8.] uerumtamen oculis tuis considerabis, et retributionem peccatorum uidebis. Quid est hoc? quare uerumtamen? Quia licuit impiis superbire in seruos tuos, licuit impiis persequi seruos tuos. Impune ergo erit impiis, quia persecuti sunt seruos tuos? Non erit impune. Quamuis enim tu permiseris, et magis inde tui coronati sint; uerumtamen oculis tuis considerabis, et retributionem peccatorum uidebis. Malum enim quod uoluerunt, non bonum quod per nescientes actum est, eis retribuetur. Modo opus est ut oculos fidei habeamus, et uideamus quia exaltantur ad tempus, et plangent in eternum; et quibus datur potestas in seruos Dei temporaliter, dicetur eis: Ite in ignem eternum, qui paratus est diabolo et angelis eius . Sed si habeat quisque oculos, sicut dixit, oculis tuis considerabis; non est leue uidere impium florentem in hoc seculo, et habere ad illum oculos, ut consideres fide quid ille passurus est in fine, si se non correxerit: quia qui modo tonare uolunt, postea fulminantur. uerumtamen oculis tuis considerabis, et retributionem peccatorum uidebis.

12. [uers. 9.] Quoniam tu es, Domine, spes mea. Ecce uenit ad illud, quare non cadat a ruina et demonio meridiano: Quoniam tu es, Domine, spes mea; altissimum posuisti refugium tuum. Quid est quod in alto est refugium tuum? Multi enim sic sibi faciunt refugium Dei, quo fugiant a temporalibus estibus. In alto est enim refugium Dei, ualde in occulto est, quo fugias ab ira uentura. Intus »altissimum posuisti refugium tuum. Non accedent ad te mala, et flagellum non appropinquabit tabernaculo tuo. Quoniam Angegelis suis mandauit de te, ut custodiant te in omnibus uiis tuis. In manibus tollent te, nequando offendas ad lapidem pedem tuum.« Ista sunt uerba que diabolus dixit Domino Iesu Christo, quando illum tentauit. Sed quia diligentius consideranda sunt, ne uos fatigemus, differamus in crastinum , ut ab isto loco Psalmi rursus incipiamus, propter tedium uestrum; ne cum uolumus finire res obscuras, precipitemus, et non perueniant ad intelligentiam uestram.



SERMO II.

1. Sicut non dubito meminisse Charitatem uestram,  qui hesterno die sermoni adfuistis, psalmum quem ceperamus exponere, ne ad terminum perueniret, angustia temporis impediuit; et dilata est pars eius in hodiernum diem. Hoc qui heri adfuistis, recordamini, qui non adfuistis, cognoscite. Propterea fecimus ipsam lectionem Euangelii recitari, ubi Dominus tentatus est per ea uerba Psalmi, que hic audistis . Ideo tentatus est Christus, ne uincatur a tentatore christianus. Ille quippe magister in omnibus tentari uoluit, quia tentamur; sicut mori uoluit, quia morimur; sicut resurgere uoluit, quia resurrecturi sumus. Illa enim que ostendit in homine, qui factus est propter nos homo, cum esset Deus per quem facti sumus, propter nos ostendit. Et sepe commendauimus Charitati uestre, quod nos sepe iterare non piget; ut quia forte multi uestrum legere non possunt, quia non eis uacat legere, aut litteras non norunt, saltem assidue audiendo non obliuiscantur salubrem fidem suam. Certe ea repetendo quibusdam molesti uideamur, dum tamen quosdam edificemus. Nouimus enim multos esse et memoria preualentes, et lectionis diuine studiosos, qui ea que dicturi sumus nouerunt; et forte nos ea uolunt dicere que non nouerunt. Sed si celeriores sunt, intueantur quia cum tardioribus ambulant uiam. Quando autem duo comites unam uiam ambulant, quorum est unus celerior, alter tardior, in potestate celerioris est ut cum illo ambulet tardior, non in potestate tardioris; quia si uelit celerior tantum facere quantum potest, tardior illum non sequitur. Opus est ergo ut celerior refrenet celeritatem suam, et non relinquat comitem tardiorem. Hoc est ergo quod dixi me sepe dixisse, et nunc iterum dico: sicut dicit Apostolus, Eadem scribere uobis, mihi quidem non pigrum, uobis autem tutum . Dominus noster iehsu Christus, tanquam totus perfectus uir, et caput, et corpus: caput in illo homine agnoscimus, qui natus est de Maria uirgine, passus sub Pontio Pilato, sepultus, resurrexit, ascendit in celum, sedet ad dexteram Patris, inde illum exspectamus iudicem uiuorum atque mortuorum; hoc est caput Ecclesie . Corpus huius capitis Ecclesia est, non que hoc loco est, sed et que hoc loco et per totum orbem terrarum: nec illa que hoc temore, sed ab ipso Abel usque ad eos qui nascituri sunt usque in finem et credituri in Christum, totus populus sanctorum ad unam ciuitatem pertinentium; que ciuitas corpus est Christi, cui caput est Christus. Ibi sunt et Angeli ciues nostri: sed quia nos peregrinamur, laboramus; illi autem in ciuitate exspectant aduentum nostrum. Et de illa ciuitate unde peregrinamur, littere nobis uenerunt: ipse sunt Scripture, que nos hortantur ut bene uiuamus. Quid dicam uenisse litteras? Ipse rex descendit, et factus est nobis uia in peregrinatione; ut in illo ambulantes, nec erremus, nec deficiamus, nec in latrocinantes incidamus, nec in laqueos irruamus, qui ponuntur iuxta uiam. Talem ergo scientes Christum totum atque uniuersum simul cum Ecclesia; ipsum autem solum natum de uirgine, caput Ecclesie, mediatorem scilicet inter Deum et  homines Christum Iesum : ad hoc mediatorem, ut eos qui recesserant, per re reconciliet; medius enim non est nisi inter duos. Recesseramus a maiestate Dei, et peccato nostro offenderamus eum: missus est Filius mediator, qui sanguine suo solueret peccata nostra, quibus separabamur a Deo; et interpositus redderet nos ei et reconciliaret, a quo auersi in peccatis nostris et delictis tenebamur. Ipse est caput nostrum, ipse est Deus equalis Patri, uerbum Dei per quod facta sunt omnia : sed Deus ut crearet, homo ut recrearet [1 1Kb] ; Deus ut faceret, homo ut reficeret. Hunc intuentes, sic audiamus Psalmum: intendat Charitas uestra. Disciplina est ista et doctrina schole huius, que uobis ualeat non ad unum psalmum intelligendum, sed ad multos, si teneatis hanc regulam. Aliquando psalmus, non solum psalmus, sed et omnis prophetia, aliquando sic loquitur de Christo, ut caput solum commendet, et aliquando a capite it ad corpus, id est ad Ecclesiam, et non uidetur mutasse personam; quia non separatur caput a corpore, sed tanquam de uno loquitur. uideat enim Charitas uestra quod dico. Manifestus est certe omnibus psalmus ubi de passione Domini dicitur: »Foderunt manus meas et pedes; dinumerauerunt omnia ossa mea: diuiserunt sibi uestimenta mea, et super uestimentum meum miserunt sortem.« Hoc et Iudei quando audiunt erubescunt; euidentissime enim prophetia de passione Domini nostri Iesu Christi prolata est. Delicta autem non habebat Dominus noster iehsu Christus; et tamen in capite ipsius psalmi dicit: Deus, Deus meus, utquid me dereliquisti? Longe a salute mea uerba delictorum meorum . uidetis ergo quid dicatur ex persona capitis, quid ex persona corporis. Delicta ad nos pertinent, passio pro nobis ad caput pertinet: sed propter passionem illius pro nobis, et quod ad nos pertinet delictorum soluitur [2 1Kb] . Sic et in isto psalmo.

2. [uers. 1-8.] Iam istos uersus hesterna die tractauimus: breuiter commemoremus illos. Qui habitat in adiutorio Altissimi, in protectione Dei celi commorabitur. Hoc commendauimus Charitati uestre in istis uersibus, ne quisquam in se spem ponat, sed totam spem suam in illo ponat, in quo sunt uires nostre; ex adiutorio enim eius uincimus, non ex nostra presumptione. Protegit ergo nos Deus celi, si dicamus Domino quod sequitur: Dicet Domino, Susceptor meus es tu, et refugium meum, Deus meus, sperabo in eum; quoniam ipse eruet me de muscipula uenantium, et a uerbo aspero. Diximus quia multi timentes asperum uerbum incidunt in muscipulam uenantium. Insultatur homini, quia christianus est; et penitet illum, quia christianus factus est, et ab aspero uerbo incidit in muscipulam diaboli. Insultatur etiam homini, quia inter multos christianos melius uiuit; et timens aspera uerba insultatorum, incidit in laqueos diaboli, ut non sit triticum in area, sed paleam sequatur. Qui autem  in Deo sperat, eruitur a muscipula uenantium et a uerbo aspero. Quomodo autem te protegit Deus? Inter scapulas suas obumbrabit tibi: id est, ante pectus suum te ponet, ut alis suis te protegat; si modo agnoscas infirmitatem tuam, ut quasi pullus infirmus fugias sub alas matris, ne a miluo rapiaris. Milui sunt enim eree potestates, diabolus et angeli eius: rapere uolunt infirmitatem nostram. Fugiamus sub alas matris Sapientie, quia et ipsa Sapientia infirmata est propter nos; quia uerbum caro factum est . Sicut infirmatur gallina cum pullis suis, ut protegat eos alis suis : sic Dominus noster iehsu Christus, qui cum in forma Dei esset, non rapinam arbitratus est esse equalis Deo, ut infirmaretur nobiscum, et alis suis protegeret nos, semetipsum exinaniuit formam serui accipiens, in similitudinem hominum factus, et habitu inuentus ut homo . Et sub alis eius sperabis. Scuto circumdabit te ueritas eius; non timebis a timore nocturno. Tentationes ignorantie, timor nocturnus; peccata scientie, sagitta uolans per diem: in nocte enim ignorantia intelligitur, in die manifestatio. Sunt qui ignorantes peccant, sunt qui scientes peccant: qui ignorantes peccant, a timore nocturno supplantantur; qui scientes peccant, a sagitta uolante per diem percussi sunt. Hec autem cum in grauioribus persecutionibus fiunt, quousque perueniatur tanquam ad meridiem, quicumque illo calore ceciderit, tanquam a demonio meridiano cadet. Et multi a calore isto ceciderunt, sicut iam exposuimus hesterno die Charitati uestre; quia feruente persecutione dictum est, Torqueantur Christiani, donec negent quod christiani sunt. Cum antea solerent confessi percuti, ad hoc postea torquebantur ut negarent: et cum omnis reus tamdiu torqueatur, quamdiu neget; Christianorum confessio torquebatur, negatio dimittebatur. Erat ergo tunc magnus estus persequentium. Quicumque in illa tentatione ceciderunt, tanquam a demonio meridiano ceciderunt. Et quanti ceciderunt! Multi qui se sperabant sessuros cum Domino et iudicaturos, illi a latere ceciderunt. Item multi qui se sperabant ad dexteram futuros, in plebe sancta stipendiaria tanquam prouinciales, qui annonam militibus prebent, quibus dici habet, Esuriui, et dedistis mihi manducare ; et de ipsa spe ceciderunt, et plures inde, quia plures ibi. Pauciores enim qui cum Domino iudicabunt, et plures qui stabunt ante illum: sed non una conditio eorum. Alii ad sinistram, alii ad dexteram; alii ut regnent, alii ut puniantur; alii ut audiant, uenite, benedicti Patris mei, percipite regnum; alii ut audiant. Ite in ignem eternum, qui preparatus est diabolo et angelis eius . Ergo qui [1 1Kb] a ruina et demonio meridiano cadent, mille a latere, et dena millia a dextris. Ad te autem non appropinquabit: quid? Demonium meridianum te non deiicit. Quid mirum si caput non deiicit? Sed non deiicit et illos qui sic herent capiti, quomodo ait Apostolus, Nouit Dominus qui sunt eius .  Sunt enim quidam ita predestinati, ut nouerit Dominus qui pertineant ad corpus ipsius. Cum ergo ad hos non accedet illa tentatio, ut deiiciat eos; isti intelliguntur in eo quod scriptum est, Ad te autem non appropinquabit. Sed ne illi peccatores quibus tanta licuit exercere in Christianos, attendantur a quibusdam infirmis, et dicatur, Ecce, quid uoluit Deus, ut tantum impiis et sceleratis liceat in seruos Dei? modicum considera oculis tuis, oculis fidei, et uidebis retributionem peccatorum in fine, quibus modo tanta permittuntur, ut exercearis. Hoc enim sequitur: uerumtamen oculis tuis considerabis, et retributionem peccatorum uidebis.

3. [uers. 9-12.] Quoniam tu es, Domine, spes mea, altissimum posuisti refugium tuum. Non accedent ad te mala. Domino dicit: Quoniam tu es, Domine, spes mea; altissimum posuisti refugium tuum. Non accedent ad te mala; et flagellum non appropinquabit tabernaculo tuo. Deinde iam uerba que audistis dicta a diabolo: Quoniam Angelis suis mandauit de te, ut custodiant te in omnibus uiis tuis. In manibus tollent te, nequando offendas ad lapidem pedem tuum. Cui hoc dicit? Cui dixit, Quoniam tu es, Domine, spes mea. Iam puto non esse exponendum Christianis quis sit Dominus. Si Deum Patrem intelligunt, quomodo illum tollent Angeli in manibus, ne offendat ad lapidem pedem suum? uidetis ergo quia et Christus Dominus, dum loqueretur de corpore, subito cepit loqui de capite. Caput nostrum appellatum est modo, cum diceretur: Quoniam tu es, Domine, spes mea; altissimum posuisti refugium tuum. Ideo posuisti altissimum refugium tuum, quoniam tu es, Domine, spes mea. Quid sibi hoc uult? Attendat Charitas uestra: Quoniam tu es, Domine, spes mea; altissimum posuisti refugium tuum. Iam non est mirandum: propterea enim sequitur, Non accedent ad te mala, quia altissimum posuisti refugium tuum; et flagellum non appropinquabit tabernaculo tuo, quia altissimum posuisti refugium tuum. Non autem legimus in Euangelio quia alicubi Angeli portauerunt Dominum, ne offenderet ad lapidem: et tamen intelligimus. Hec enim iam facta sunt, et non sine causa prophetata sunt, nisi quia futura erant. Et non possumus dicere, Postea uenturus est Christus, ut non offendat ad lapidem pedem suum: iudicaturus enim ueniet. Ubi ergo completum est? Intendat Charitas uestra.

4. Primo hos uersus audite: Quoniam tu es, Domine, spes mea; altissimum posuisti refugium tuum. Genus humanum mori hominem nouerat, resurgere non nouerat: ideo quod timeret habebat, quod speraret non habebat. Ut ergo ille qui propter disciplinam fecit timorem mortis, propter premium future uite eterne daret spem resurrectionis, prior resurrexit Dominus noster iehsu Christus. Mortuus est post multos; resurrexit ante omnes. Hoc passus est moriendo quod iam multi passi erant; hoc iam fecit resurgendo, quod nullus ante illum: quando enim hoc accipiet Ecclesia, nisi in fine? Precessit in capite quod membra sperent: nouit enim Charitas uestra  quomodo inter se dicant. Dicat ergo Ecclesia Domino suo Iesu Christo, dicat corpus capiti suo, Quoniam tu es, Domine, spes mea; altissimum posuisti refugium tuum: id est, ideo resurrexisti a mortuis, et in celum ascendisti, ut altum poneres refugium tuum ascendens, et fieres spes mea, qui in terra desperabam, et me resurrecturum esse non credebam; modo iam credo, quia ascendit in celum caput meum; quo caput precessit, et membra secutura sunt. Puto iam manifestum esse quod dictum est, Quoniam tu es, Domine, spes mea; altissimum posuisti refugium tuum. Hoc planius dixerim. Ut haberem spem resurrectionis quam non habebam, ideo prior resurrexisti, ut quo precessisti, illuc me secuturum sperarem. uox enim est Ecclesie ad Dominum suum, uox est corporis ad caput suum.

5. Noli ergo mirari: Non accedent ad te mala, et flagellum non appropinquabit tabernaculo tuo. Tabernaculum Dei caro est. In carne inhabitauit uerbum, et caro facta est tabernaculum Deo: in ipso tabernaculo Imperator militauit pro nobis; in ipso tabernaculo ab hoste tentatus est, ne miles deficeret. Et quia ipsam carnem ostendit oculis nostris, quia oculi nostri ista luce gaudent, et uisibili lumine isto delectantur, quia in manifestatione posuit carnem suam, ut omnes uiderent; ideo psalmus dicit, In sole posuit tabernaculum suum. Quid est, in sole? In aperto, in manifesto, in luce terrena; id est, in luce que terras de celo perfundit, ibi posuit tabernaculum suum. Sed quomodo ibi poneret tabernaculum suum, si non tanquam sponsus procederet de thalamo suo? hoc enim sequitur. In sole posuit tabernaculum suum: et quasi diceretur ei, Quomodo? Et ipse, inquit, tanquam sponsus procedens de thalamo suo; exsultauit ut gigas ad currendam uiam . Quod est tabernaculum, ipsa est sponsa. uerbum sponsus, caro sponsa, et thalamus uterus uirginis. Et quid dicit Apostolus? Et erunt duo in carne una. Sacramentum hoc magnum est; ego autem dico in Christo et in Ecclesia . Et quid ipse Dominus in Euangelio? Igitur iam non sunt duo, sed una caro . Ex duobus unum, ex uerbo et carne unus homo, unus Deus. Hoc autem tabernaculum eius sensit flagella in terra; manifestum est quia flagellatus est Dominus . Numquid in celo sentit [1 1Kb] flagella? Nequaquam [2 1Kb] . Quare? Quia altissimum posuit refugium suum, ut esset spes nostra; et non ad eum accedent mala, nec flagellum propinquabit tabernaculo eius. Longe est super omnes celos, sed pedes habet in terra: caput in celo est, corpus in terra. Cum autem pedes ipsius flagellarentur et calcarentur a Saulo, clamauit caput: Saule, Saule, quid me persequeris ? Ecce caput nemo persequitur, ecce caput in celo: quia Christus resurgens a mortuis, iam non moritur, et mors ei ultra non dominabitur , Non accedent ad te mala, et flagellum non appropinquabit tabernaculo tuo.  Sed ne putemus quia separatum est caput a corpore: discretum est enim locis, sed iunctum est affectu; ipsa affectus coniunctio clamauit de celo, Saule, Saule, quid me persequeris? Prostrauit enim eum uoce obiurgante, et leuauit dextera miserante. Qui corpus Christi persequebatur, factus est membrum Christi; ut quod faciebat, ipse ibi pateretur.

6. Quid ergo, fratres? de capite nostro quid dictum est? »Quoniam tu es, Domine, spes mea; altissimum posuisti refugium tuum. Non accedent ad te mala, et flagellum non appropinquabit tabernaculo tuo.« Dicta sunt hec. »Quoniam Angelis suis mandauit de te, ut custodiant te in omnibus uiis tuis.« Audistis modo, cum Euangelium recitaretur : attendite. Baptizatus Dominus ieiunauit. Quare baptizatus? Ut non aspernaremur baptizari. Nam cum ipse Ioannes diceret Domino, Tu ad me uenis baptizari; ego a te debeo baptizari; et Dominus, Sine modo; sic enim decet nos implere omnem iustitiam : uoluit implere humilitatem, ut ablueretur qui sordes non habebat. Utquid hoc? Propter superbiam futurorum. Existit enim aliquando aliquis catechumenus qui forte doctrina et moribus uincit multos fideles; attendit iam baptizatos multos imperitos, et multos non sic uiuentes quomodo ipse uiuit, non in tanta continentia, non in tanta castitate; iam ille nec uxorem querit, et uidet aliquando fidelem, si non fornicantem, tamen uxore intemperantius utentem: potest erigere ceruicem superbie, et dicere, Quid mihi iam opus est baptizari, ut hoc accipiam quod iste habet, quem iam et uita et doctrina precedo? Huic Dominus, Quid precessisti? quantum precessisti? tantumne quantum ego te? Non est seruus super dominum suum, neque discipulus super magistrum suum: sufficit seruo ut sit sicut dominus eius, et discipulo ut sit sicut magister eius . Noli extolli, ut non queras Baptismum. Baptismum queres Domini, ego serui quesiui. Baptizatus est ergo Dominus, et post baptismum tentatus est, ieiunauit quadraginta diebus in mysterio, quod sepe uobis commemoraui. Non omnia uno tempore dici possunt, ne occupent necessaria tempora. Post quadraginta dies esuriuit. Poterat et nunquam esurire: sed quomodo tentaretur? Aut si ille non uinceret tentatorem, quomodo disceres tu cum tentatore pugnare? Esuriuit: et iam tentator, Dic lapidibus istis ut panes fiant, si Filius Dei es. Quid magnum erat Domino Iesu Christo de lapidibus panem facere, qui de quinque panibus tot millia saturauit ? De nichilo fecit panem. Tanta enim multitudo esce, que saturaret tot millia, unde processit? Fontes panis [1 1Kb] erant in manibus Domini. Non est mirum: nam ipse fecit de quinque panibus multum panis unde saturaret tot milla, qui facit quotidie in terra de paucis granis messes ingentes. Ipsa enim sunt miracula Domini; sed assiduitate uiluerunt. Quid ergo,  fratres, impossibile erat Domino de lapidibus panes facere? Homines fecit de lapidibus, dicente ipso Ioanne Baptista: Potens est Deus de lapidibus istis suscitare filios Abrahe . Quare ergo non fecit? Ut te doceret respondere tentatori, ut si forte in aliqua angustia positus fueris, et suggesserit tibi tentator, Si christianus esses et ad Christum pertineres, desereret te modo? non tibi misisset auxilium? Et forte adhuc medicus secat, et ideo deserit: sed non deserit. Quomodo Paulum ipsum ideo non exaudiuit, quia exaudiuit. Nam dicit Paulus non se esse exauditum de stimulo carnis sue angelo satane, a quo colaphizari se dixit: Propter quod Dominum ter rogaui ut auferret eum a me, et dixit mihi, Sufficit tibi gratia mea; nam uirtus in infirmitate perficitur . Tanquam medico diceretur, posito forte epithemate: Molestum est mihi hoc emplastrum; rogo te, tolle illud. Et medicus: Non, opus est diu ibi sit; non enim aliter sanari poteris. Aegrotum non exaudiuit medicus ad uoluntatem, quia exaudiuit ad salutem. Ideoque fortes estote, fratres; et quando aliqua inopia tentamini, Deo flagellante et erudiente uos, quibus et parat et seruat eternam hereditatem, non uobis suggerat diabolus: Si iustus esses, nonne tibi per coruum mitteret panem, quomodo misit Elie ? ubi est quod legisti, Nunquam uidi iustum derelictum, nec semen eius querens panem ? Tu responde diabolo: uerum dicit Scriptura, Nunquam uidi iustum derelictum, nec semen eius querens panem; habeo enim panem meum quem tu non nosti. Quem panem? Audi Dominum: Non in solo pane uiuit homo, sed in omni uerbo Dei. Putasne uerbum Dei panem [1 1Kb] ? Si non esset panis uerbum Dei per quod facta sunt omnia, non diceret: Ego sum panis uiuus, qui de celo descendi . Didicisti ergo quid respondeas tentatori in angustia famis.

7. Quid, si te sic tentat, ut dicat tibi: Si christianus esses, faceres miracula, quomodo fecerunt multi christiani? Tu iam suggestione mala deceptus, tentares Dominum Deum tuum, ut diceres Domino Deo nostro: Si christianus sum, et sum ante oculos tuos, et in aliquo numero tuorum me computas, faciam et ego aliquid, qualia multa fecerunt sancti tui? Tentasti Deum, quasi non sis christianus si hoc non facias. Multi talia desiderantes ceciderunt. Nam Simon ille magus talia desiderauit ab Apostolis, qui Spiritum sanctum pecunia uoluit comparare . Amauit potentiam miraculorum, et non amauit imitationem humilitatis. Ideo quidam discipulus, uel quidam de turba cum uellet sequi Dominum, attendens miracula que faciebat; uidit illum Dominus superbum non querere uiam humilitatis, sed typhum potentie, et ait: uulpes foueas habent, et uolucres celi nidos; Filius autem hominis non habet ubi caput reclinet . uulpes in te foueas habent; uolucres celi nidos in te habent. uulpes dolus est; uolucres celi superbia est: sicut enim uolucres alta petunt, sic superbi; ut et uulpes cauernas habent dolosas, ita omnes  insidiatores. Quid ergo respondit Dominus? Potest in te habitare superbia et dolus; Christus non habet ubi in te habitet, ubi reclinet caput suum. Quia reclinatio capitis, humilitas Christi est. Nisi reclinaret caput, non iustificareris. Talia desiderantes et discipuli, et uolentes iam appetere [1 1Kb] sedem regni, antequam uiam humilitatis caperent, quando illi suggestum est a matre discipulorum, Dic ut unus sedeat ad dexteram, et alius ad sinistram tuam; potentiam querebant: sed per passionem [2 1Kb] humilitatis uenitur ad potentiam regni. Ait Dominus: Potestis bibere calicem quem ego bibiturus sum ? Quid cogitatis altitudinem regni, et non imitamini humilitatem meam? Ergo quid, si sic te tentet, Fac miracula? ne tu tentes Deum, quid debes respondere? Quod respondit Dominus. Ait illi diabolus. Mitte te deorsum; quia scriptum est, Angelis suis mandauit de te, ut in manibus tollant te, ne forte offendas ad lapidem pedem tuum. Si te miseris, Angeli te suscipient. Et posset quidem fieri, fratres, ut si se misisset Dominus, obsequia Angelorum susciperent carnem Domini: sed quid illi ait? Iterum scriptum est, Non tentabis Dominum Deum tuum. Hominem me putas. Ad hoc enim accessit diabolus, ut tentaret utrum Filius Dei ipse esset. uidebat carnem; sed maiestas in operibus apparebat. Angeli testimonium dixerant. Ille uidebat mortalem, ut tentaret, ut Christo tentato doceretur christianus. Quid ergo scriptum est? Non tentabis Dominum Deum tuum. Itaque non tentemus Dominum, ut dicamus. Si ad te pertinemus, miraculum faciamus.

8. Redeamus propter uerba Psalmi. Angelis suis, inquit, mandauit de te, ut custodiant te in omnibus uiis tuis. In manibus tollent te, nequando offendas ad lapidem pedem tuum. Sublatus est Christus in manibus Angelorum, quando assumptus est in celum; non quia, si non portarent Angeli, ruiturus erat; sed quia obsequebantur regi. Ne forte dicatis: Meliores sunt qui portabant, quam ille qui portabatur. Ergo meliora sunt iumenta quam homines? Sed quia infirmitatem hominum portant iumenta; nec hoc debemus dicere: etenim iumenta si se subtrahant, cadunt qui sedent. Sed quomodo debemus dicere? Nam et de Deo dictum est: Celum mihi sedes est . Quia ergo celum portat, et Deus sedet, ideo melius est celum? Sic ergo et de obsequio Angelorum in hoc psalmo intelligere poterimus, non ad infirmitatem Domini pertinet, sed ad illorum [3 1Kb] honorificentiam, ad illorum seruitutem. Resurrexit autem Dominus iehsu Christus, propter quid? Apostolum audite. Mortuus est propter delicta nostra, et resurrexit propter iustificationem nostram . Item de Spiritu sancto Euangelium: Spiritus, inquit, nondum erat datus, quia iehsu nondum erat clarificatus . Que est clarificatio Iesu? Resurrexit, et ascendit in celum. A Deo clarificatus ascensione in celum, misit Spiritum suum sanctum die Pentecostes. In  Lege autem, in libro Moysi Exodo, a die agni occisi et manducati quinquaginta dies numerantur; et data est Lex in tabulis lapideis scripta digito Dei . Quid sit digitus Dei, Euangelium nobis exponit: quia digitus Dei Spiritus sanctus est. Quomodo probamus? Dominus respondens eis qui illum dicebant in nomine Beelzebub eiicere demonia, ait, Si ego in Spiritu Dei eiicio demonia : alius euangelista cum hoc narraret, Si ego, inquit, in digito Dei eiicio demonia . Quod ergo positum est in uno aperte, positum est in altero obscure: nesciebas quid sit digitus Dei, exponit alius euangelista, dicens eum esse Spiritum Dei. Digito ergo Dei scripta Lex data est die quinquagesimo ab occisione agni, et Spiritus sanctus uenit die quinquagesimo a passione Domini nostri Iesu Christi. Occisus est agnus, factum est Pascha, impleti sunt quinquaginta dies, data est Lex. Sed Lex illa ad timorem, non ad amorem: ut autem timor conuerteretur in amorem, occisus est iustus iam in ueritate; cuius typus erat ille agnus quem occidebant Iudei. Resurrexit; et a die Pasche Domini, sicut a die Pasche agni occisi, numerantur quinquaginta dies; et uenit Spiritus sanctus , iam in plenitudine amoris, non in pena timoris. Quare hoc dixi? Ad hoc ergo resurrexit Dominus et glorificatus est, ut mitteret Spiritum sanctum. Et dixeram iamdudum quia caput in celo est, pedes in terra. Si caput in celo, pedes in terra; quid est, pedes Domini in terra, nisi [1 1Kb] sancti Domini in terra? Qui sunt pedes Domini? Apostoli missi per totum orbem terrarum. Qui sunt pedes Domini? Omnes Euangeliste, in quibus peragrat Dominus uniuersas gentes. Metuendum erat ne Euangeliste offenderent in lapidem: illo enim in celo posito capite, pedes qui in terra laborabant, possent offendere in lapidem. In quem lapidem? In Legem in tabulis lapideis datam. Ne ergo Legis rei fierent, non accepta gratia, et in Lege rei tenerentur; ipsa est enim offensio reatus: quos Lex tenebat reos, absoluit Dominus, ut iam in Legem non offenderent. Ne pedes huius capitis incurrerent in Legis reatum, missus est Spiritus sanctus ut amorem faceret, et solueret a timore. Timor Legem non implebat, amor impleuit. Timuerunt homines, et non impleuerunt; amauerunt et impleuerunt. Quomodo timuerunt, et non impleuerunt; amauerunt, et impleuerunt? Timebant homines, et rapiebant res alienas; amauerunt, et donauerunt suas. Ergo non est mirandum quia ideo in manibus Angelorum assumptus est Dominus in celum, ne offenderet ad lapidem pes eius: ne illi qui in terra laborabant in corpore eius, peragrantes totum orbem terrarum fierent rei Legis, subtraxit ab eis timorem, et impleuit eos amore. Timore Petrus ter negauit ; nondum enim acceperat Spiritum sanctum: accepto postea Spiritu sancto, cum fiducia cepit predicare. Qui ad uocem ancille ter negauit; accepto Spiritu sancto, inter flagella  principum confessus est quem negauerat . Non mirum; quia Dominus ipsum trinum timorem trino amore dissoluit. Resurgens enim a mortuis ait Petro: Petre, amas me? Non dixit: Times me? Nam si adhuc timeret, offenderet ad lapidem pedem suum. Amas me? inquit; et ille: Amo. Sufficiebat semel. Forte mihi sufficeret, qui cor non uideo; quanto magis sufficeret Domino, qui uidebat quibus medullis uiscerum suorum dicebat Petrus: Amo? Non sufficit Domino respondere semel; interrogat iterum, et respondet ille: Amo [1 1Kb] . Interrogat tertio, et iam tedio affectus Petrus, quasi dubitaret Dominus de amore ipsius: Domine, tu, inquit, scis omnia, tu scis quia amo te . Sed Dominus cum illo sic egit, tanquam diceret: Ter me negasti timendo, ter confitere amando. Isto amore et ista caritate repleuit discipulos suos. Quare? Quia altissimum posuit refugium suum: quia clarificatus misit Spiritum sanctum, soluit credentes a reatu Legis, ne in lapidem offenderent pedes eius.

9. [uers. 13.] Iam cetera manifesta sunt, fratres, quia sepe tractata sunt. Super aspidem et basiliscum ambulabis, et conculcabis leonem et draconem  . Quis sit serpens, nostis: quomodo super illum calcet Ecclesia, que non uincitur, quia cauet astutias ipsius. Quemadmodum autem sit leo et draco, puto et hoc nosse Charitatem uestram. Leo aperte seuit; draco occulte insidiatur: utramque uim et potestatem habet diabolus. Quando martyres occidebantur, leo erat seuiens: quando heretici insidiantur, draco est subrepens. uicisti leonem, uince et draconem: non te fregit [2 1Kb] leo, non te decipiat draco. Probemus quia leo erat, quando aperte seuiebat. Exhortans martyres Petrus ait: Nescitis quia aduersarius uester diabolus tanquam leo rugiens circuit, querens quem deuoret ? Aperte seuiens leo querebat quem deuoraret: draco quomodo insidiatur? Per hereticos. Tales timens Paulus, ne ab illis corrumperetur Ecclesia a uirginitate fidei, quam gestat in corde, ait: »Desponsaui enim uos uni uiro uirginem castam exhibere Christo; et timeo ne sicut serpens Euam seduxit astutia sua, ita et mentes uestre corrumpantur a castitate que est in Christo« . uirginitatem corporis pauce femine habent in Ecclesia; sed uirginitatem cordis omnes fideles habent. In ipsa fide uirginitatem cordis timebat corrumpi a diabolo; quam qui perdiderint, sine causa sunt uirgines corpore. Corrupta corde quid seruat in corpore? Adeo mulier catholica precedit uirginem hercticam. Illa enim non est uirgo in corpore, ista mulier facta est in corde; et mulier non a marito Deo, sed a serpente. Quid autem Ecclesia? Super aspidem et basiliscum ambulabis. Rex est serpentium basiliscus, sicut diabolus rex est demoniorum. Et conculcabis leonem et draconem.

10. [uers. 14.] Iam uerba Dei ad Ecclesiam: Quoniam  in me sperauit, eruam eum. Non solum ergo caput, quod modo sedet in celo, quia altissimum posuit refugium suum, ad quod non accedent mala, et flagellum non appropinquabit tabernaculo eius; sed et nos qui laboramus in terra, et adhuc in tentationibus uiuimus, quorum gressus timentur, ne in laqueos incidant, audiamus uocem Domini Dei nostri consolantis nos, et dicentis nobis: Quoniam in me sperauit, eruam eum; protegam eum, quoniam cognouit nomen meum.

11. [uers. 15.] Inuocabit [1 1Kb] me, et ego exaudiam eum; cum ipso sum in tribulatione. Noli timere quando tribularis, ne quasi non tecum sit Deus. Fides sit tecum, et tecum est Deus in tribulatione. Fluctus sunt maris, turbaris in nauigio, quia dormit Christus. Dormiebat in naui Christus, peribant homines . Si fides tua dormit in corde tuo, tanquam in naui tua dormit Christus: quia Christus per fidem in te habitat. Cum turbari ceperis, excita Christum dormientem; erige fidem tuam, et noueris quia non te deserit. Sed ideo putas te deseri, quia non quando  uis eripit. Eripuit tres pueros de igne . Qui eripuit tres pueros, deseruit Machabeos ? Absit. Et illos eripuit, et illos: illos corporaliter, ut infideles confunderentur; istos spiritualiter, ut fideles imitarentur. Cum ipso sum in tribulatione; et eximam eum, et glorificabo eum.

12. [uers. 16.] Longitudine dierum replebo eum. Que est longitudo dierum? uita eterna. Fratres, nolite putare longitudinem dierum dici, sicut sunt hieme dies minores, estate dies maiores. Tales dies nobis habet dare? Longitudo illa est que non habet finem, eterna uita que nobis promittitur in diebus longis. Et uere, quia sufficit, non sine causa dixit, replebo eum. Non nobis sufficit quidquid longum est in tempore, si habet finem; et ideo nec longum dicendum est. Et si auari sumus, uite eterne debemus esse auari: talem uitam desiderate, que non habet finem. Ecce ubi extendatur auaritia nostra. Argentum uis sine fine? uitam eternam desidera sine fine. Non uis ut habeat finem possessio tua? uitam eternam quere. Longitudine dierum replebo eum.

13. Et ostendam illi salutare meum. Nec hoc, fratres, breuiter pretereundum est. Ostendam illi salutare meum: hoc dicit, Ostendam illi ipsum Christum. Quare? non est uisus in terra? Quid magnum nobis habet ostendere? Sed non est uisus tali uisu, quali uidebimus. Tali uisu uisus est, quali qui uiderunt, crucifixerunt: ecce qui uiderunt, crucifixerunt; nos non uidimus, et credidimus [2 1Kb] . Illi oculos habebant, nos non habemus? Imo et nos cordis habemus; sed per fidem adhuc uidemus [3 1Kb] , non per speciem. Quando erit species? Quando uidebimus facie ad faciem,  quod dicit Apostolus : quod nobis promittit Deus in magno premio omnium laborum nostrorum. Quidquid laboras, ad hoc laboras, ut uideas. Nescio quid magnum est quod uisuri sumus, quando tota merces nostra uisio est: et ipsum magnum uisum hoc est, Dominus noster iehsu Christus. Ipse qui humilis uisus est, ipse uidebitur magnus, et letificabit nos, quomodo uidetur modo ab Angelis: In principio erat uerbum, et uerbum erat apud Deum, et Deus erat uerbum . Attendite qui hoc promisit, ipsum Dominum in Euangelio dicentem: Qui diligit me, diligetur a Patre meo, et ego diligam eum. Et quasi diceretur ei, Et quid ei dabis qui diligit te? Ostendam, inquit, meipsum illi . Desideremus, et amemus: flagremus, si sponsa sumus. Sponsus absens est, sustineamus: ueniet quem desideramus. Tantum pignus dedit, non timeat sponsa ne deseratur ab sponso: non dimittit pignus suum. Quod pignus dedit? Sanguinem suum fudit. Quod pignus dedit? Spiritum sanctum misit. Talia pignora dimittet ille sponsus? Si non amaret, talia pignora non daret. Iam amat. O si sic amaremus! Maiorem dilectionem nemo habet, quam ut animam suam ponat pro amicis suis : et nos quomodo possumus ponere animas nostras pro illo? Quid illi prodest, quando iam altissimum posuit refugium suum, et flagellum non appropinquat tabernaculo eius? Sed quid dicit Ioannes? Sicut Christus pro nobis animam posuit, sic et nos debemus pro fratribus animam ponere . Unusquisque ponens pro fratre animam, pro Christo ponit; quomodo pascens fratrem, Christum pascit: Cum uni ex minimis meis fecistis, mihi fecistis . Amemus, et imitemur; curramus post unguenta eius, quomodo dicitur in Canticis canticorum: Post odorem unguentorum tuorum curremus . uenit enim et oleuit, et odor ipsius impleuit mundum. Unde odor? De celo. Sequere ergo ad celum, si non falsum respondes cum dicitur, Sursum cor, sursum cogitationem, sursum amorem, sursum spem; ne putrescat in terra. Triticum non audes ponere in humida terra, ne putrescat, quia laborasti et messuisti, triturasti et uentilasti. Queris locum tritico tuo, et non queris locum cordi tuo? non queris locum thesauro tuo? Fac quidquid poteris in terra: eroga; non perdes, sed recondes. Et quis seruat? Christus qui et te seruat. Te nouit seruare, thesaurum tuum non nouit seruare? Quare autem uult ut locum mutes thesauro tuo, nisi ut locum mutes cordi tuo? Nemo enim cogitat nisi de thesauro suo. Quam multi hic sunt qui me modo audiunt, et non est cor eorum nisi in saccellis suis? In terra estis, quia in terra est quod amatis: mittatur in celum, et erit ibi cor uestrum. Ubi enim fuerit thesaurus tuus, ibi erit et cor tuum .



IN PSALMUM XCI ENARRATIO.



SERMO  .

1. Attendite ad Psalmum: det nobis Dominus aperire mysteria que hic continentur; cum propter fastidium animorum eadem diuerse uarieque tractantur. Nam nullum aliud canticum nos docet Deus, nisi fidei, spei, et caritatis: ut fides nostra firma sit in ipso, quamdiu non illum uidemus, credentes in eum quem non uidemus, ut gaudeamus cum uiderimus, et fidei nostre succedat species lucis eius, ubi iam non nobis dicetur, Crede quod non uides; sed, gaude quia uides. Spes etiam nostra incommutabilis sit, et figatur in illo, et non nutet et fluctuet, non agitetur; sicut ipse Deus in quo figitur, non potest agitari. Spes enim modo uocatur; tunc non spes, sed res erit. Tamdiu enim uocatur spes, quamdiu non uidetur quod speratur, dicente Apostolo: Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Modo ergo patientia necessaria est, quamdiu ueniat quod promissum est. Nemo autem patiens est in bonis. Quando exigitur de homine patientia, in malis agit: quando dicitur, Patiens esto, tolera, sustine, molestia est, sub qua te Deus uult esse fortem, tolerantem, longanimem, patientem. Sed numquid decipit qui promisit? Medicus exserit ferrum ad secandum uulnera, et dicit ei quem secturus est, Patiens esto, sustine, tolera: in doloribus exigit patientiam, sed post dolores promittit salutem. Et ille qui tolerat dolores in ferro medici, nisi sibi proponat sanitatem, quam nondum habet, deficit in dolore quem patitur. Multa ergo mala sunt in isto seculo, intus, foris; prorsus non cessant, abundant scandala: nemo illa sentit, nisi qui graditur uiam Dei. Ei dicitur in omnibus diuinis paginis, ut toleret presentia, speret futura, amet quem non uidet, ut amplectatur cum uiderit. Charitas enim que tertia nobis adiungitur ad fidem et spem, maior est supra fidem et spem : quia fides rerum est que non uidentur; erit autem species [1 1Kb] cum uise fuerint: et spes rei est que non tenetur; que adueniente ipsa re, non erit iam spes, quia tenebimus, non sperabimus: caritas autem non nouit nisi crescere magis magisque. Si enim amamus quem non uidemus, quomodo amaturi sumus cum uiderimus? Desiderium ergo nostrum crescat. Christiani non sumus [2 1Kb] , nisi propter futurum seculum: nemo presentia bona speret, nemo sibi promittat felicitatem mundi, quia christianus est; sed utatur felicitate presenti, ut potest, quomodo potest, quando potest, quantum potest. Cum adest, consolationi Dei gratias agat: cum deest, iustitie Dei gratias agat. Ubique sit gratus, nusquam ingratus: et Patri consolanti et blandienti gratus sit; et Patri emendanti et flagellanti et disciplinam danti gratus sit;  amat enim ille semper, siue blandiatur, siue minetur: et dicat quod audistis in Psalmo, Bonum est confiteri Domino, et psallere nomini tuo, Altissime.

2. [uers. 1.] Titulus Psalmi habet, Psalmus cantici in diem [1 1Kb] sabbati. Ecce et hodiernus dies sabbati est: hunc in presenti tempore otio quodam corporaliter languido et fluxo et luxurioso celebrant Iudei. uacant enim ad nugas; et cum Deus preceperit sabbatum , illi in his que Deus prohibet exercent sabbatum. uacatio nostra a malis operibus, uacatio illorum a bonis operibus est. Melius est enim arare, quam saltare. Illi ab opere bono uacant; ab opere nugatorio non uacant. Nobis sabbatum indicit Deus. Quale? Primo ubi sit uidete. Intus est, in corde est sabbatum nostrum. Multi enim uacant membris, et tumultuantur conscientia. Omnis homo malus, sabbatum habere non potest: nusquam enim illi conquiescit conscientia; necesse est in perturbationibus uiuat. Cui autem bona est conscientia, tranquillus est; et ipsa tranquillitas sabbatum est cordis. Attendit enim promissorem Dominum; et si laborat in presenti, extenditur spe futuri, et serenatur omne nubilum tristitie; sicut dicit Apostolus, Spe gaudentes . Ipsum autem gaudium in tranquillitate spei nostre, sabbatum nostrum est. Hoc commendatur, hoc cantatur in isto psalmo, quomodo sit homo christianus in sabbato cordis sui, id est, in uacatione et tranquillitate et serenitate conscientie sue non perturbatus. Inde dicit hic, unde solent perturbari homines, et docet te agere sabbatum in corde tuo.

3. [uers. 2.] Primum est, ut tu ipse, si aliquid profecisti, Deo confitearis ex eo quod profecisti, quia munera ipsius sunt, non merita tua. Hinc incipe sabbatum, non tibi tribuendo quasi non acceperis quod accepisti ; neque excusando te ab eo quod facis mali, quia ipsa sunt tua. Peruersi enim homines et perturbati, qui non agunt sabbatum, mala sua Deo tribuunt, bona sua sibi. Si quid boni fecerit, Ego feci, dicit: si quid mali fecerit, querit quem accuset, ne confiteatur Deo [2 1Kb] . Et quid est, Querit quem accuset? Si non est ualde impius, ad manum habet satanam quem accuset: Satanas fecit, dicit, ipse mihi persuasit: quasi satanas habeat potestatem cogendi. Astutiam suadendi habet. Sed si satanas loqueretur, et taceret Deus, haberes unde te excusares: modo aures tue posite sunt inter monentem Deum, et suggerentem serpentem. Quare huc flectuntur, hinc auertuntur? Non cessat satanas suadere malum; sed nec Deus cessat admonere bonum. Satanas autem non cogit inuitum: in tua potestate est consentire, aut non consentire. Si aliquid persuadente satana mali feceris; dimitte satanam, accusa te, ut accusatione tua Dei misericordiam merearis. Expetis [3 1Kb] illum accusare qui non habet ueniam? Te accusa, et accipis indulgentiam. Deinde multi non accusant satanam,  sed accusant fatum. Fatum meum me duxit, dicit. Cum dixeris illi, Quare fecisti? quare peccasti? Et ille: Fato meo malo. Ne dicat, Ego feci, iam manus ad Deum tendit; lingua blasphemat. Nondum quidem hoc aperte dicit, sed tamen attende, et uide quia hoc dicit. Queris ab illo quid sit fatum; et dicit, Stelle male. Queris ab illo quis fecit stellas, quis ordinauit stellas; non habet quid tibi respondeat, nisi Deus, Restat ergo ut siue per transennam, siue per cannam longam, siue per proximum [1 1Kb] , Deum accuset; et cum Deus puniat peccata, Deum faciat auctorem peccatorum suorum. Non potest enim fieri ut puniat quod fecit: punit quod facis, ut liberet quod fecit. Aliquando autem, dimissis omnibus, omnino directe eunt in Deum; et quando peccant, dicunt: Deus hoc uoluit; si nollet Deus, non peccarem. Ad hoc monet ut non solum non audiatur ut non pecces, sed accusetur quia peccas? Quid ergo nos docet psalmus iste? Bonum est confiteri Domino. Quid est, confiteri Domino? In utraque re, et in peccato tuo, quia tu fecisti, et in bono facto, confitere Domino, quia ipse fecit. Tunc psalles nomini Dei altissimi: querens gloriam Dei, non tuam; nomen ipsius, non tuum. Si enim tu queris nomen Dei, querit et ipse nomen tuum: si autem tu neglexeris nomen Dei, delet et ipse nomen tuum. Quomodo autem dixi, Querit nomen tuum? Quomodo dixit discipulis suis uenientibus, posteaquam misit eos euangelizare. Cum fecissent multa miracula, et in nomine Christi demonia eiecissent, redeuntes dixerunt: Domine, ecce demonia nobis subiecta sunt. Dixerunt quidem, in nomine tuo; sed ille uidit in eis quia ipsa glorificatione gaudebant, et extollebant se, et ibant inde in superbiam, quia licuit illis expellere demonia. uidit illos querere gloriam suam, et ait illis, querens ipse, imo conseruans nomina eorum apud se: Nolite gaudere in hoc; gaudete autem quod nomina uestra scripta sunt in celo . Ecce ubi habes nomen, si tu nomen Dei non negligas. Psalle ergo nomini Dei, ut fixum sit apud Deum nomen tuum. Psallere autem quid est, fratres? Psalterium organi genus est; chordas habet. Opus nostrum, psalterium nostrum est: quicumque manibus operatur opera bona, psallit Deo; quicumque ore confitetur, cantat Deo. Canta ore, psalle operibus. Ad quam rem?

4. [uers. 3.] Ad annuntiandum mane misericordiam tuam, et ueritatem tuam per noctem. Quid sibi uult quia mane annuntianda est misericordia Dei, et per noctem ueritas Dei? Mane dicitur, quando nobis bene est: nox dicitur, quando tristitia tribulationis est. Quid ergo dixit breuiter? Quando tibi bene est, gaude Deo, quia misericordia ipsius est. Iam tu forte diceres: Si ergo gaudeo Deo, quando mihi bene est, quia misericordia ipsius est; quando in tristitia, in tribulatione sum, quid facio? Misericordia ipsius est, quando mihi bene est; crudelitas ergo ipsius, quando male est? Si laudo misericordiam, quando bene est; reprehendam ergo crudelitatem, quando male est? Non. Sed quando bene est, lauda misericordiam;  quando male, lauda ueritatem: quia peccata flagellat, non est iniquus. In nocte erat Daniel, quando orabat: erat enim in captiuitate Ierusalem, erat in potestate hostium. Tunc multa mala sancti patiebantur: tunc ipse in lacum leonum missus est, tunc tres pueri in ignem precipitati sunt . Hec patiebatur in captiuitate populus Isrel: nox erat. Per noctem confitebatur Daniel ueritatem Dei; dicebat in oratione, Peccauimus, impie egimus, iniquitatem fecimus: tibi, Domine, gloria, nobis confusio . ueritatem Dei annuntiabat per noctem. Quid est, ueritatem Dei annuntiare per noctem? Non accusare Deum, quia pateris aliquid mali; sed tribuere illud peccatis tuis, emendationi ipsius: Ad annuntiandum mane misericordiam ipsius, et ueritatem per noctem. Cum misericordiam annuntias mane, et ueritatem per noctem, semper laudas Deum, semper confiteris Deo, et psallis nomini eius.

5. [uers. 4.] In decachordo psalterio, cum cantico in cithara. Dechachordum psalterium non modo audistis. Decachordum psalterium significat decem precepta Legis. Sed cantare in illo opus est, non portare psalterium. Nam et Iudei habent Legem; portant, non psallunt. Qui sunt qui psallunt? Qui operantur. Parum est: qui operantur cum tristitia, nondum psallunt. Qui sunt qui psallunt? Qui cum hilaritate faciunt bene. In psallendo enim hilaritas est. Et quid dicit Apostolus? Hilarem enim datorem diligit Deus . Quidquid facis, cum hilaritate fac: bonum tunc et bene facis. Si autem cum tristitia facis, fit de te, non facis; et portas magis psalterium, non cantas. In psalterio decachordo, cum cantico in cithara: hoc est, uerbo et opere. Cum cantico, uerbo; in cithara, opere. Si uerba sola dicis, quasi canticum solum habes, citharam non habes: si operaris, et non loqueris, quasi solam citharam habes. Propter hoc et loquere bene, et fac bene, si uis habere canticum cum cithara.

6. [uers. 5.] Quia iucundasti me, Domine, in factura tua, et in operibus manuum tuarum exsultabo. uidetis quid dicat. Tu me fecisti bene uiuentem, tu me formasti: si quid forte boni facio, in factura manuum tuarum exsultabo: quomodo dicit Apostolus, Ipsius enim sumus figmentum, creati in operibus bonis . Nisi enim te formaret ad opera bona, non nosses nisi opera tua mala. Qui enim loquitur mendacium, de suo loquitur : hoc Euangelium dicit. Omne peccatum mendacium est. Contra legem enim et contra ueritatem quidquid est, mendacium dicitur. Ergo quid ait? Qui loquitur mendacium, de suo loquitur; id est, qui peccat, de suo peccat. Attendite sententiam contra. Si enim qui loquitur mendacium, de suo loquitur; restat ut qui loquitur ueritatem, de Dei [1 1Kb] loquatur. Ideo dicitur in alio loco: Deus solus uerax; omnis autem homo mendax . Non tibi dicitur in hac sententia, uade, securus mentire, quia homo es: imo uide te hominem, quia mendax es; et ut sis uerax, bibe ueritatem,  ut de Deo ructes, ut sis uerax. Quia de tuo illam non potes habere [1 1Kb] , restat ut inde illam bibas , unde fluit. Quomodo si a luce recesseris, in tenebris es: quomodo lapis non de se feruet, sed uel a sole uel ab igne, si eum calori subtraxeris [2 1Kb] , frigescit; ibi apparet, quia quod feruebat, non erat ipsius; sed feruebat uel a sole uel ab igne: sic et tu si a Deo recesseris, frigesces; si ad Deum accesseris, feruesces; sicut dicit Apostolus, Spiritu feruentes . Item de luce quid dicit? Si ad eum accesseris, in lumine eris; ideo psalmus dicit: Accedite ad eum, et illuminamini; et uultus uestri non erubescent . Quia ergo nichil boni potes operari, nisi illuminatus a lumine Dei, et feruefactus a Spiritu Dei; quando uideris te bene operantem, confitere Deo, et dic quod ait Apostolus, dic tibi ne extollaris: Quid enim habes quod non accepisti? Si autem accepisti, quid gloriaris quasi non acceperis ? Hic ergo confitetur Deo et docet nos bonam confessionem, quia dicit [3 1Kb] : Iucundasti me, Domine, in factura tua, et in operibus manuum tuarum exsultabo.

7. Quid agimus de illis qui male uiuunt, et florent? Hinc enim perturbatum animum habet qui perdit sabbatum [4 1Kb] : uidet se in bonis operibus quotidie uersantem, et laborantem in angustia rerum, forte in inopia rei familiaris, forte in fame et siti et nuditate, forte se in carcere bona facientem, et illum a quo in carcerem missus est et mala facientem et exsultantem; et subintrat cor pessima cogitatio aduersus Deum, et dicit: Deus, quare tibi seruio? quare obedio uerbis tuis? Non rapui aliena, non furtum feci, non hominem occidi, non cuiusquam rem concupiui, non falsum testimonium aduersus aliquem dixi, non patri uel matri iniuriam feci, non ad idola inclinatus sum, non accepi nomen Domini Dei in uanum: seruaui me a peccato. Enumerat decem chordas, id est, decem precepta Legis , et interrogat se secundum singula, et uidet se non peccasse, nec in uno; et contristatur quia talia mala patitur. Et illi qui, non dico, aliquas chordas tangunt, sed nec tangunt ipsum psalterium, et nichil boni operantur, consulunt idola: et forte tunc uidentur christiani, quando nichil mali patitur domus eorum; quando autem aliqua ibi tribulatio est, currunt ad pythonem, aut sortilegum, aut mathematicum. Dicitur illi nomen Christi; subsannat, torquet os. Dicitur illi: Fidelis, consulis mathematicum? Et ille: Recede a me: ipse mihi prodidit res meas; nam perdidissem, et in planctu remansissem. Homo bone, nonne signas te signo crucis Christi? Et lex omnia ista prohibet. Gaudes quia res tuas inuenisti; non es tristis quia tu peristi? Quanto melius tunica tua periret quam anima tua? Subsannat in his omnibus; contumeliosus est parentibus, odit inimicum, insectatur usque ad mortem,  furatur ubi occasionem inuenerit, a falso testimonio non cessat, insidiatur matrimonio alieno, concupiscit rem proximi sui: facit hec omnia, et floret in diuitiis, in honoribus, in excellentia mundi huius. uidet eum ille miser bene operans, et mala patiens; perturbatur et dicit: Deus, puto, mali tibi placent, et bonos odisti, amas eos qui faciunt iniquitatem. Si commotus fuerit, et illi cogitationi consenserit, perdet sabbatum de corde: iam incipit ad psalterium hoc non attendere; deuiauit inde, sine causa cantat, Bonum est confiteri Domino, et psallere nomini tuo, Altissime. Iam perdito sabbato ab interiore homine et exclusa quiete cordis, et bona cogitatione repulsa, incipit iam imitari illum quem uidet in malis florentem; et conuertit se et ipse ad facienda mala. Deus autem patiens est, quia eternus est, et nouit diem iudicii sui, ubi omnia examinat.

8. [uers. 6.] Hoc nos docens quid ait? Quam magnificata sunt opera tua, Domine! Nimis profunde facte sunt cogitationes tue. Reuera, fratres mei, nullum mare tam profundum est quam est ista cogitatio Dei, ut mali floreant, et boni laborent: nichil tam profundum, nichil tam altum; ibi naufragat omnis infidelis, in isto alto, in isto profundo. uis transire profundum hoc? A ligno Christi noli resilire; non mergeris: tene te ad Christum. Quid est quod dico, tene te ad Christum? Ideo uoluit ipse in terra laborare. Audistis, cum propheta legeretur, non auertisse eum scapulas a flagellis, non auertisse eum faciem a sputis hominum, non auertisse maxillam a psalmis eorum : quare omnia ista pati uoluit, nisi ut consoletur patientes? Et poterat et ipse in fine rescuscitare carnem suam; sed tu qui non uideras, non esset quod sperares: non distulit resurrectionem suam, ne tu adhuc dubitares. Eo ergo fine patere et tolera tribulationes in mundo, quem [1 1Kb] attendisti in Christo; et non te moueant qui faciunt mala, et in isto seculo florent. Nimis profunde facte sunt cogitationes Dei. Ubi est [2 1Kb] cogitatio Dei? Ad presens habenas laxat; sed postea astringet. Noli gaudere ad piscem qui in esca sua exsultat; nondum traxit hamum [3 1Kb] piscator: nam iam ille hamum habet in faucibus. Et quod tibi uidetur longum, breue est: omnia ista cito transeunt. Quid est longa uita hominis ad eternitatem Dei? uis esse longanimis? uide eternitatem Dei. Nam attendis ad dies tuos paucos, et diebus tuis paucis uis impleri omnia. Que omnia? Ut damnentur omnes impii, et coronentur omnes boni. Istis diebus tuis uis hec impleri? Implet illa Deus tempore suo. Quid tu tedium pateris et facis [4 1Kb] ? Aeternus est; tardat, longanimis est: tu autem dicis, Ideo ego non sum longanimis, quia temporalis sum. Sed in potestate habes: iunge cor tuum eternitati Dei, et cum illo eternus eris. Quid enim dictum est de temporanbus?  Omnis caro fenum, et omnis claritas carnis ut flos feni: fenum aruit, et flos decidit . Omnia ergo arescunt et decidunt; non uerbum illud: uerbum enim Domini manet in eternum. Transit fenum, transit claritas feni; sed habes quo te teneas: uerbum Domini manet in eternum. Dic ergo illi: Nimis profunde facte sunt cogitationes tue. Tenuisti lignum, transis per istam profunditatem. uides ibi aliquid? intelligis ibi aliquid? Intelligo, dicis: Si fam christianus es, et bene eruditus, dicis: Deus iudicio suo reseruat omnia. Boni laborant, quia flagellantur ut filii: mali exsultant, quia damnantur ut alieni. Duos filios habet homo; alterum castigat, alterum dimittit: facit unus male, et non corripitur a patre; alter mox ut se mouerit, colaphis ceditur, flagellatur. Unde ille dimittitur, ille ceditur, nisi quia huic ceso hereditas seruatur, ille autem dimissus exheredatus est? uidet eum non habere spem, et dimittit eum ut faciat quod uult. Puer autem qui flagellatur, si cor non habuerit, et imprudens fuerit et stultus, gratulatur fratri suo qui non uapulat; et gemit de se, et dicit in corde suo: Tanta mala facit frater meus, quidquid uult facit contra precepta patris mei, et nemo illi facit uerbum durum; ego, mox ut me mouero, cedor. Stultus est, imprudens est; attendit quid patitur, non attendit quid illi seruatur.

9. [uers. 7, 8.] Ideo cum dixisset, Nimis profunde facte sunt cogitationes tue; subiecit statim, uir imprudens non cognoscet, et stultus non intelliget ea. Que sunt que non intelliget stultus, et que non cognoscet imprudens? Cum exoriuntur peccatores sicut fenum. Quid est, sicut fenum? uirent cum hiems est; sed arescent estate. Attendis florem feni. Quid citius transit? Quid lucidius? quid uiridius? Non te delectet uiriditas ipsius, sed time ariditatem ipsius. Audisti peccatores sicut fenum, audi et iustos: Quoniam ecce [1 1Kb] . Interim uidete peccatores; sicut fenum florent, bene: sed qui sunt qui non cognoscunt? Stulti et imprudentes. Cum exoriuntur peccatores sicut fenum, et prospexerint omnes qui operantur iniquitatem. Omnes qui in corde suo non recta sentiunt de Deo, prospexerunt peccatores exorientes sicut fenum, id est, florentes ad tempus. Quare illos prospiciunt? Ut intereant in seculum seculi. Attendunt enim florem ipsorum temporalem, imitantur illos, et uolentes cum illis florere ad tempus, intereunt in eternum: hoc est, Ut intereant in seculum seculi.

10. [uers. 9, 10.] Tu autem Altissimus in eternum es, Domine. Expectans desuper ex eternitate tua quando transeat tempus iniquorum, et ueniat tempus iustorum. Quoniam ecce. Intendite, fratres. Iam et ipse qui loquitur [2 1Kb] , iam iunxit se eternitati Dei: sicut uobis paulo ante dicebam, longanimis est Deus et patiens, omnia ista  que uidet mala a malis fieri tolerat. Quare? Quia eternus est, et uidet quid illis seruet. uis et tu esse longanimis et patiens? Iunge te eternitati Dei; cum illo exspecta illa que infra te sunt: cum enim adheserit cor tuum Altissimo, infra te erunt omnia mortalia; et dic quod sequitur, Quoniam ecce inimici tui peribunt. Qui modo florent, postea peribunt. Qui sunt inimici Dei? Fratres, forte illos solos putatis inimicos Dei qui blasphemant? Sunt quidem et ipsi, et atroces isti qui nec lingua nec cogitationibus malis parcunt iniuriis Dei. Et quid faciunt Deo excelso, eterno? Si pugno in columnam ferias, tu lederis: et putas quia blasphemia Deum percutiens non tu disrumperis? nam nichil facis Deo. Sed inimici Dei aperte blasphematores sunt, et quotidie occulti inueniuntur. Cauete tales inimicitias Dei. Quosdam enim occultos inimicos Dei Scriptura aperit; ut quia non illos potes nosse corde tuo, noueris illos in Scriptura Dei, et caueas inueniri cum illis. Aperte dicit Iacobus in Epistola sua: Nescitis quia amicus huius mundi, inimicus Dei constituitur ? Audisti. Non uis esse inimicus Dei? Noli esse amicus huius mundi: nam si amicus fueris huius mundi, inimicus eris Deo. Quomodo enim non potest fieri adultera coniux, nisi inimica sit uiro suo: sic anima adultera amore rerum secularium, non potest nisi inimica esse Deo. Timet, sed non amat: penam timet, non iustitia delectatur. Ergo inimici Dei omnes amatores mundi, omnes inquisitores nugarum, omnes consultores sortilegorum, mathematicorum, pythonum. Intrent [1 1Kb] ecclesias, non intrent ecclesias; inimici Dei sunt. Ad tempus possunt florere sicut fenum; peribunt autem, cum ille inspicere ceperit, et iudicium suum in omnem carnem adduxerit. Iunge te Scripture Dei, et dic illud cum isto psalmo: Quoniam ecce inimici tui peribunt. Non ibi inueniaris, ubi peribunt. Et dispergentur omnes qui operantur iniquitatem.

11. [uers. 11.] Quid tu qui laboras modo, si inimici Dei peribunt, et dispergentur omnes qui operantur iniquitatem? tu qui inter ista scandala, inter iniquitates humanas gemis, qui tribularis in carne, sed gaudes in corde, quid tu? que tibi spes, o corpus Christi? O Christe, qui in celis sedes ad dexteram Patris, sed pedibus tuis et membris tuis laboras in terra, et dicis, Saule, Saule, quid me persequeris ? tu quam spem habebis, si inimici Dei peribunt, et dispergentur omnes qui operantur iniquitatem? quid tibi erit? Et exaltabitur sicut unicornis cornu meum. Quare dixit, sicut unicornis? Aliquando unicornis significat superbiam, aliquando unicornis exaltationem unitatis significat: quia unitas exaltatur, omnes hereses cum inimicis Dei peribunt. Et exaltabitur sicut unicornis cornu meum. Et quando erit? Et senectus mea in misericordia pingui. Quid dixit, senectus mea? Nouissima mea. Quomodo in etatibus nostris nouissima senectus est; sic totum hoc quod modo patitur corpus Christi in laboribus, in erumnis, in uigiliis, in fame, in siti, in scandalis, in iniquitatibus, in pressuris, iuuentus  ipsius est: senectus ipsius, id est, nouissima ipsius in letitia erunt. Et intendat Charitas uestra, quia dixit senectutem, ne putetis et mortem: homo enim in carne ideo senescit, ut moriatur. Senecta Ecclesie candida erit recte factis, morte autem non corrumpetur. Quod est caput senis, hoc erunt opera nostra. uidetis quemadmodum canescat caput, et inalbescat, quantumcumque senectus accedit. Qui bene senescit ordine suo, queris illi aliquando in capite capillum nigrum, et non inuenis: sic cum fuerit uita nostra talis, ut queratur nigritudo peccatorum, et non inueniatur; senecta ista iuuenilis est, senecta ista uiridis est, semper uirebit. Audistis de feno peccatorum, audite de senecta iustorum: Senectus in mea misericordia pingui.

12. [uers. 12.] Et respexit oculus meus in inimicis meis [1 1Kb] . Quos dicit inimicos suos? Omnes qui operantur iniquitatem. Noli attendere quia amicus tuus est iniquus [2 1Kb] : incurrat negotium, et ibi illum probas. Incipis uenire contra iniquitatem ipsius, et ibi uidebis, quia quando tibi blandiebatur, inimicus erat; sed nondum pulsaueras, non ut institueretur in corde quod non erat, sed ut erumperet quod erat. Et respexit oculus meus in inimicis meis; et in eis qui insurgunt in me malignantibus, audiet auris mea. Quando? In senecta. Quid est, in senecta? In nouissimo. Et quid audiet auris nostra? Stantes ad dexteram audiemus quod dicetur eis qui sunt ad sinistram: Ite in ignem eternum, qui paratus est diabolo et angelis eius . Ab isto auditu malo iustus non timebit. Scitis quia dictum est in quodam psalmo: »In memoria eterna erit iustus; ab auditu malo non timebit« . Quo auditu malo? Ite in ignem eternum, qui paratus est diabolo et angelis eius. Et in eis qui insurgunt in me malignantibus, audiet auris mea.«

13. [uers. 13.] Transit fenum, transit flos peccatorum: quid de iustis? Iustus ut palma florebit. Illi exoriuntur sicut fenum; iustus ut palma florebit. In palma altitudinem significauit. Forte et hoc significauit in palma, quia in nouissimis suis pulchra est; ut initium eius a terra ducas, finem ipsius in cacumine, ubi habet totam pulchritudinem: aspera radix uidetur in terra, pulchra coma sub celo est. Erit ergo et tua pulchritudo in fine. Radix tua fixa sit: sed sursum uersus habemus [3 1Kb] radicem nostram. Radix enim nostra Christus est, qui ascendit in celum. Humiliatus exaltabitur. uelut cedrus in Libano, multiplicabitur. uidete quas arbores dixit: Iustus ut palma florebit; uelut cedrus in Libano, multiplicabitur. Numquid cum sol exierit, arescit palma? numquid arescit cedrus? Cum autem sol candens aliquando fuerit, arescit fenum. ueniet ergo iudicium, ut arescant peccatores, et uirescant fideles. uelut cedrus in Libano, multiplicabitur.

14. [uers. 14-16.] Plantati in domo Domini, in atriis  domus Dei nostri florebunt, Adhuc multiplicabuntur in senecta uberi: et tranquilli erunt, ut annuntient. Hoc est sabbatum quod uobis paulo ante commendaui, unde habet titulum Psalmus. Tranquilli erunt, ut annuntient. Quare tranquilli annuntiant? Non illos mouet fenum peccatorum: cedrus et palma nec in tempestatibus curuantur. Ergo tranquilli sint, ut annuntient: et uere, quia modo annuntiandum est et subsannantibus hominibus. O miseri homines amatores mundi! annuntiant uobis qui plantati sunt in domo Domini; qui confitentur Domino in cantico et cithara, in uerbo et opere, annuntiant uobis, et dicunt uobis: Nolite seduci felicitate iniquorum, nolite attendere florem feni; nolite attendere ad tempus beatos, in eternum miseros. Nec ista beatitudo que modo foris uidetur, uera est; nec in corde beati sunt, quia torquentur mala conscientia. Tu autem tranquillus esto, sperans de promissis Domini Dei tui. Quid enim annuntiabis in tranquillitate? Quoniam rectus Dominus Deus, et non est iniquitas in eo. Attendite, fratres, si plantati estis in domo Domini, si uultis florere sicut palma, et multiplicari sicut cedrus, Libani, et non arescere sicut fenum sole candente; sicut hi qui uidentur florere sole absente. Si ergo non uultis esse fenum, sed palma et cedrus, quid annuntiabitis [1 1Kb] ? Quoniam rectus Dominus Deus, et non est iniquitas in illo. Quomodo non est iniquitas? Tanta mala facit [2 1Kb] ; sanus est, filios habet, plenam domum, abundat gloria, exaltatur honoribus, de inimicis uindicatur, et omnia mala committit: alius innocens sui negotii [3 1Kb] , non rapiens aliena, non contra quemquam faciens, laborat in uinculis, in carceribus, in inopia estuat et suspirat. Quomodo non est iniquitas in eo? Esto tranquillus, et intelliges; nam perturbaris, et in cubiculo tuo obscuras tibi lucem. Radiare tibi uult eternus Deus; noli tibi facere nubilum de perturbatione. Esto tranquillus in te, et uide quid tibi dicam. Quia Deus eternus est, quia modo parcit malis, adducens illos ad penitentiam; flagellat bonos, erudiens illos ad regnum celorum; non est iniquitas in eo: noli timere. Ecce ego flagellatus sum tantum, manifestum est, confiteor, peccaui - non enim dico me iustum. Hoc enim dicunt plerique. Quando est forte quisquam in aliqua miseria, in doloribus, intras consolari illum: et ille, Peccaui, fateor, sunt peccata mea, agnosco illa; sed numquid tanta peccaui, quanta ille? Ego noui quanta fecit ille, ego noui quanta commisit: peccata mea sunt, fateor illa Deo, sed minora sunt quam illius; et ecce ille nichil mali patitur. Noli turbari, tranquillus esto, ut scias quoniam rectus Dominus, et non est iniquitas in eo. Quid, si te propterea flagellat modo, quia non tibi seruat ignem sempiternum? Quid, si illum propterea dimittit modo, quia auditurus est, Ite in ignem eternum? Sed quando? Cum tu positus fueris ad dexteram, tunc dicetur positis ad sinistram: Ite in ignem eternum, qui paratus est diabolo et angelis eius. Non  te ergo ista moueant: tranquillus esto, sabbatiza, et annuntia quoniam rectus Dominus Deus, et non est iniquitas in eo.



IN PSALMUM XCII ENARRATIO.



SERMO AD PLEBEM.

1. Psalmi huius titulum, cum pronuntiaretur, audiuimus; et quid sibi uelit, de Scriptura Dei, hoc est ex libro Genesis, non est difficile cognoscere: in titulo enim tanquam admonemur in limine quid intus queramus. Inscriptus ergo est ita: Laus cantici ipsi [1 1Kb] Dauid, in diem ante sabbatum, quando fundata est terra. Recordantes ergo per omnes dies quid fecerit Deus, quando creauit et ordinauit uniuersa a primo die usque ad sextum diem , et inuenimus eum sexto die fecisse  omnia animalia in terra: deinde ipso die fecit hominem ad imaginem et similitudinem suam. Non autem sine causa illi dies sic sunt ordinati, nisi quia et secula sic cursura erant, antequam requiescamus in Deo. Tunc autem requiescimus, si facimus opera bona. Ad hoc exemplum scriptum est de Deo, Requieuit Deus septimo die, cum fecisset omnia opera bona ualde . Non enim fatigatus est, ut requiesceret, aut modo non operatur; cum aperte Dominus Christus dicat: Pater meus usque nunc operatur . Dicit illud enim Iudeis, qui carnaliter sentiebant de Deo, nec intelligebant quia Deus cum quiete operatur, et semper operatur, et semper quietus est. Ergo et nos, quos in se uoluit Deus tunc figurare, post omnia opera bona habebimus requiem. Et quidem opera bona nostra, fratres, que hic operamur in seculo ante requiem, quasi cum labore sunt; et requies illa in spe est, nondum tenetur in re: et nisi esset in spe, deficeremus in labore; sed transeunt opera laboriosa et bona. Quid enim tam bonum, quam porrigere panem esurienti? et quod audiebamus modo, cum Euangelium legeretur, quid tam bonum, quam id quod admonebat generaliter, Omnis qui habet duas tunicas, det non habenti; et qui habet escas, pascat esurientem ? Nudum uestire, bonum opus est: numquid semper erit hoc opus bonum? Habet aliquantulum laborem, sed habet solatium in spe future quietis. Quantum autem laborem habet quod uestis nudum? Bonum opus non multum laborat: malum opus habet laborem. Qui enim uestit nudum, si habet unde faciat, non laborat: si non habet unde faciat, Gloria in excelsis Deo, et in terra pax hominibus bone uoluntatis . Qui autem uult spoliare uestitum, quantum laboret, quis numerat? Et tamen et ista transitura sunt, cum uenerimus ad illam requiem, ubi nemo esurit qui pascatur, nemo nudus est qui uestiatur. Ideo quia et ista transitura sunt opera bona, et sextus iste dies, quando perficiuntur opera  bona ualde, habet uesperam. In sabbato autem non inuenimus esse uesperam, quia requies nostra non habebit finem: uespera enim pro fine ponitur. Sicut ergo sexto die fecit Deus hominem ad imaginem suam; sic inuenimus sexto seculo uenisse Dominum Iesum Christum, ut reformaretur homo ad imaginem Dei. Primum enim tempus, tanquam primus dies, ab Adam usque ad Ne: secundum tempus, tanquam secundus dies, a Ne usque ad Abraham: tertium tempus, tanquam tertius dies, ab Abraham usque ad Dauid: quartum tempus, tanquam quartus dies, a Dauid usque ad transmigrationem Babylonie: quintum tempus, tanquam quintus dies, a transmigratione Babylonie usque ad predicationem Ioannis. Sextus dies iam a predicatione Ioannis agitur usque ad finem, et post finem sexti diei peruenimus ad requiem. Modo ergo sextus dies agitur. Si sextus dies agitur, uidete quid habeat titulus: In diem ante sabbatum, quando fundata est terra. Iam audiamus [1 1Kb] ipsum Psalmum; ipsum interrogemus quomodo fundata est terra, ne forte tunc facta est terra: nec in Genesi sic legimus. Quando ergo fundata est terra? Quando, nisi cum fit quod lectum est modo in Apostolo: Si tamen statis in fide, ait, stabiles et immobiles ? Cum omnes qui credunt per uniuersam terram immobiles sunt in fide, fundata est terra: tunc fit homo ad imaginem Dei. Quod significat sextus ille dies de Genesi. Sed quomodo illud fecit Deus? quomodo fundata est terra? Christus uenit, ut fundaret terram. Fundamentum enim nemo potest ponere preter id quod positum est, quod est Christus iehsu . De illo ergo cantat Psalmus:

2. [uers. 1.] Dominus regnauit, decorem induit; induit; Dominus fortitudinem, et precinctus est. uidemus quia duas res induit, decorem et fortitudinem. Utquid autem? Ut fundaret terram. Sequitur enim: Etenim confirmauit orbem terre, qui non commouebitur. Unde confirmauit? Quia decorem induit. Non confirmaret, si solum decorem indueret, non et fortitudinem. Quare ergo decorem? quare fortitudinem? Utrumque enim dixit: Dominus regnauit, decorem induit; induit Dominus fortitudinem; et precinctus est. Nostis, fratres, quia Dominus noster cum uenisset in carne, his quibus [2 1Kb] predicabat Euangelium regni, aliis placebat, aliis displicebat. Nam diuise sunt aduersus se lingue Iudeorum: Alii dicebant, Quia bonus est; alii dicebant, Non, sed seducit turbas . Alii ergo bene loquebantur; alii detrahebant, lacerabant [3 1Kb] , mordebant, conuiciabantur. Ad eos ergo quibus placebat, decorem induit: ad eos quibus displicebat, fortitudinem induit. Imitare ergo et tu Dominum tuum, ut possis esse uestis ipsius: esto cum decore ad eos quibus placent bona opera tua; esto fortis aduersus detractores. Audi apostolum Paulum imitantem Dominum suum, quomodo et ipse habuit decorem, habuit fortitudinem. Christi bonus odor sumus,  inquit, in omni loco, et in his qui salui fiunt, et in his qui pereunt. Quibus enim placet bonum, salui fiunt; qui detrahunt bono, pereunt. Quod suum erat, ille odorem habebat bonum; imo bonus odor erat: sed ue miseris qui et bono odore moriuntur. Non enim ait, Illis bonus odor sumus, illis malus odor sumus; sed, Christi bonus odor sumus, ait, in omni loco, et in his qui salui fiunt, et in his qui pereunt. Subiecit statim, Aliis quidem sumus odor uite in uitam, aliis odor mortis in mortem . Quibus erat odor uite in uitam, decorem induerat: quibus erat odor mortis in mortem, fortitudinem induerat. Si autem tunc gaudes, quando te laudant homines, et placent illis bona opera tua; cum autem uituperauerint, deficis in bonis operibus, et quasi fructum bonorum te perdidisse arbitraris, quia inuenis reprehensores: non stetisti immobilis; non pertines ad orbem terrarum, qui non commouebitur. Induit Dominus fortitudinem, et precinctus est. De ipso decore et fortitudine habet alium locum apostolus Paulus: Per arma iustitie dextra et sinistra. uide ubi decorem, ubi fortitudinem: Per gloriam, et ignobilitatem. In gloria decorus, in ignobilitate fortis. Apud alios gloriosus predicabatur; apud alios ignobilis contemnebatur. Decorem afferebat eis quibus placebat, fortitudinem aduersus eos quibus displicebat. Et sic enumerat omnia usque in finem, ubi dicit: Quasi nichil habentes, et omnia possidentes . Cum omnia possidet, decorus est; cum nichil habet, fortis est. Non ergo mirum, si sequitur, Etenim confirmauit orbem terre, qui non commouebitur. Quomodo enim non commouebitur orbis terrarum? Cum credunt in Christum omnes fideles, et parati sunt ad utrumque; gaudere cum laudantibus, fortes esse aduersus uituperantes; non mollescere linguis laudantium, nec frangi linguis uituperantium.

3. Forte queramus et de hoc uerbo, quare dixit, precinctus est. Cinctio opera significat: tunc enim se quisque cingit, cum operaturus est. Sed quare non dixit, Cinctus est; sed, precinctus est? Dicit enim in alio psalmo: Accingere gladium tuum circa femur, potentissime; populi sub te cadent . Nec ibi dixit, Cingere, neque, precingere, sed, accingere: accingeris enim quando aliquid adiungis lateri tuo per cinctionem; ideo, Accingere gladium tuum. Gladius Domini unde debellauit orbem terrarum, occidendo nequitiam, Spiritus Dei est [1 1Kb] in ueritate sermonis Dei. Quare circa femur accingere dicitur gladium? Aliud quidem ex alio [2 1Kb] de alio psalmo ad cinctionem diximus; sed tamen quia commemoratum est, non est pretermittendum. Quid est accinctio gladii circa femur? Per femur carnem significat. Non enim aliter debellaret Dominus orbem terrarum, nisi in carnem ueniret gladius ueritatis. Hic ergo quare precinctus est? Qui se precingit, ante se ponit aliquid quo precingitur:  unde dictum est, Precinctus est linteo, et lauit pedes discipulorum suorum. Quia enim tunc humilis fuit, quando linteo precinctus est, lauit pedes discipulorum suorum. Omnis autem fortitudo in humilitate; quia fragilis est omnis superbia: ideo cum de fortitudine diceret, addidit, precinctus est; ut recolas Deum precinctum humilem, quando pedes discipulorum lauit. Et exhorruit Petrus Dominum suum, magistrum suum  curuantem se ad pedes suos, et lauantem sibi pedes, expauit, et dixit: Domine, non lauabis mihi pedes. Et ille: Quod ego facio, tu nescis modo; scies autem postea. Et ille: Non lauabis mihi pedes in eternum. Et ille: Si non lauero te, non habebis partem mecum. Qui primo Petrus expauerat Dominum lauantem sibi pedes, plus expauit, Non habebis partem mecum; et credidit non sine causa hoc facere Dominum, nisi quia aliquod erat illud forte sacramentum, et ait: Domine, non pedes tantum, sed et caput, et totum. Et ille: Qui lotus est semel, non habet necessitatem iterum lauandi, sed est mundus totus. Non ergo ad sacramentum tanquam [1 1Kb] mundationis pertinebat, quod lauit eis pedes, sed ad exemplum humilitatis: hoc enim dixerat, Quod enim ego facio, nescis; scies autem postea. uideamus si scierunt postea, uideamus si aperuit illis quod faciebat, ut uideamus Dominum precinctum fortitudine; quia in humilitate est tota fortitudo. Cum lauisset eis pedes, rursus discubuit, et ait illis: Dicitis me Magistrum, et uerum dicitis; sum enim: dicitis me Dominum, et uerum dicitis; sum enim: si ergo ego Magister et Dominus uester laui uobis pedes, quomodo oportet uobis inuicem faciatis ? Si ergo in humilitate est fortitudo, nolite timere superbos. Humiles tanquam petra sunt: petra deorsum uidetur, sed solida est. Superbi quid? Quasi fumus: etsi alti sunt, euanescunt. Ergo ad humilitatem Domini referre debemus quod precinctus est, secundum commemorationem Euangelii, quod precinctus est, ut lauaret pedes discipulis suis.

4. Est aliud quod in hoc uerbo possimus intelligere. Diximus quia qui se precingit, ante se ponit quod sibi adiungit, ut se cingat. Quia ergo illi qui detrahunt nobis, aliquando nobis absentibus faciunt, tanquam post dorsum; aliquando coram in faciem, sicut Domino faciebant pendenti in cruce, Si filius Dei est, descendat de cruce : non opus habes fortitudine quando tibi aliquis detrahit absenti, quia non audis, nec sentis; si autem in faciem tibi dicat, opus est ut fortis sis. Quid est, Fortis sis? Ut feras: ne forte ideo te putes fortem, cum audieris, quia percutis pugno uictus conuicio. Non est ista fortitudo, si conuiciatus percutias, quoniam ab ira uictus es [2 1Kb] : et ualde stultum est, hominem uictum fortem dicere, cum dicat Scriptura, Melior est qui uincit iram, quam qui capit ciuitatem . Meliorem dixit ire uictorem, quam ciuitatis captiuatorem. Habes ergo  aduersarium magnum in teipso. Cum audito conuicio ira ceperit surgere, ut reddas malum pro malo, recordare uerba Apostoli: Non reddentes malum pro malo, neque maledictum pro maledicto . His uerbis recordatis frangis iram, tenes fortitudinem; et quia coram te ille tibi maledixit, non post dorsum tuum, precinctus es illa.

5. Iam cetera audiamus: breuis est Psalmus, Etenim confirmauit orbem terre, qui non commouebitur. uidetis, fratres, multi credunt in Christum, magna turba est: et tamen in hac magna turba, audistis modo cum Euangelium legeretur, quia ueniet Dominus ferens palam in manu sua, et mundabit arcam suam; frumentum recondet in horreo, paleas comburet igni inexstinguibili . Sunt ergo per totam terram et boni et mali: boni grana sunt, mali palea. In aream intrat tribula: paleam concidit, triticum purgat. Quis est ergo orbis terrarum qui non commouebitur? Quod utique non diceret, nisi esset et orbis terrarum qui commouebitur. Est orbis terrarum qui non commouebitur, est orbis terrarum qui commouebitur. Quia et boni qui stabiles sunt in fide, orbis terrarum est; ne quis diceret, In parte sunt: et mali, qui non stant in fide cum senserint aliquam tribulationem, per orbem terrarum sunt. Est ergo orbis terrarum mobilis, est orbis terrarum immobilis: de quo [1 1Kb] dicit Apostolus. uide orbem terrarum mobilem. Rogo te, de quibus dicebat Apostolus, »Ex quibus est Hymeneus et Philetus, qui circa ueritatem aberrauerunt, dicentes resurrectionem iam factam esse, et fidem quorumdam subuertunt?« Numquid isti ad orbem terrarum pertinebant, qui non commouebitur? sed palea erant: Et fidem, inquit, quorumdam subuertunt. Non dixit, Omnium; et si omnium diceret, omnes intelligere deberemus pertinentes ad ciuitatem Babyloniam, que habet damnari cum diabolo: tamen fidem quorumdam dixit. Et quasi diceretur ei, Et quis eis potest resistere? subiecit statim: Firmum autem fundamentum Dei stat. Ecce habes orbem terrarum qui non commouebitur. Habens signaculum hoc. Quod signaculum habet firmum fundamentum? Nouit Dominus qui sunt eius. Iste est orbis terrarum qui non commouebitur: Nouit Dominus qui sunt eius. Et quod signaculum habet? Et recedat ab iniustitia omnis qui nominat nomen Domini . Modo ab iniquitate recedat: ab iniquis enim non potest recedere, quia mixta est palea tritico usque dum uentiletur. Quid dicimus, fratres? Et in ipsa area, mira res est de tritico: recedit a palea, cum exspoliatur; et non recedit ab area, cum trituratur. Quando autem omnino separabitur? Cum uenerit uentilator. Ergo modo area in orbe terrarum est: necesse est ut, si proficis, inter iniquos uiuas. Ab iniquis recedere non potes; ab iniquitate recede. Recedat ab iniquitate omnis qui nominat nomen Domini; et erit in orbe terrarum qui non commouebitur.

6. [uers. 2.] Parata est sedes tua, Deus, ex illo [2 1Kb] . Ex  illo, quid est? Ex tunc. Tanquam si diceret, Que est sedes Dei? ubi sedet Deus? In sanctis suis. uis esse sedes Dei? Para locum in corde tuo ubi sedeat. Que est sedes Dei, nisi ubi habitat Deus? Ubi habitat Deus, nisi in templo suo? Quod est templum eius? Parietibus instruitur? Absit. Mundus iste est forte templum ipsius, quia ualde magnus est, et digna res que capiat Deum? Nec capit eum a quo factus est. Et ubi capitur? In anima quieta, in anima iusta: ipsa illum portat. Magna res, fratres: certe magnus est Deus; fortibus grauis, infirmis leuis est. Quos dixi fortes? Superbos, qui quasi habent presumptionem uirium suarum. Nam infirmitas illa in humilitate maior fortitudo est. Audi Apostolum dicentem, Quando infirmor, tunc potens sum . Hoc est quod commendaui [1 1Kb] , quia Dominus precinctus est fortitudine, quando humilitatem docebat. Ergo ipsa est sedes Dei, que aperte alio loco in propheta dicitur, Super quem requiescet Spiritus meus? id est, ubi requiescet Spiritus Dei, nisi in sede Dei? Audi quomodo describat ipsam sedem. Forte auditurus eras marmoratam domum, ampla spatia atriorum, in magna altitudine et fulgore tectorum [2 1Kb] . Audi quid sibi paret Deus: Super quem requiescet Spiritus meus? Super humilem et quietum, et trementem uerba mea . Ecce humilis es et quietus, et in te habitat Deus [3 1Kb] . Altus est Deus, non in te habitat, si altus esse uolueris. Certe altus uis esse, ut habitet in te: humilis esto et tremens uerba eius, et ibi habitat. Non timet trementem domum, quia ipse illam firmat. Parata est sedes tua, Deus, ex illo. Ex illo, id est, ex tunc; id est, quasi quoddam tempus significat. Ex tunc, ex quo? Forte ex die ante sabbatum. Ex illo, quia titulus Psalmi prescribit nobis ex quo. Sexto enim die, id est, tempore huius mundi sexto, uenit Dominus in carne. Ex illo ergo, plane ex illo secundum hominem, ex illo ex utero. Quid enim dicit alius psalmus? In splendore sanctorum ex utero. In splendore sanctorum, id est, ut illuminentur sancti, ut uideant Deum in carne; et purgetur cor, unde uideatur in diuinitate. In splendore sanctorum ex utero. Sed quid ibi sequitur? Ne forte ex utero inde incipere putares esse Christum: Ante luciferum genui te . Cum dixisset, In splendore sanctorum ex utero, subiecit statim, ne putares Christum a tempore esse cepisse ex quo natus est, sicut cepit Adam, sicut Abraham, sicut Dauid, Ante luciferum genui te: ante omne quod illuminatur [4 1Kb] . Per luciferum enim, aut stellas omnes significat, et per stellas tempora, quia fecit Deus stellas in signa temporum , ut ante tempora inuenias natum esse Christum: et utique qui natus est ante tempora, non potest uideri natus ex tempore; quia et tempora creatura Dei sunt. Et utique si omnia per  ipsum facta sunt  et tempora per ipsum facta sunt. Aut certe ante omnem spiritum qui illuminatur, de Sapientia dixit, Ante luciferum genui te. Intendat Charitas uestra. Quomodo ergo cum dixisset, Ex utero, ueluti precauens fidei nostre, ne inde putaremus cepisse Christum ex quo ex utero uirginis natus est; subiecit statim, Ante luciferum genui te: sic et hic cum dixisset, Ex illo, id est, ex quodam tempore, ex die ante sabbatum, ex illa sexta etate mundi, quando uenit Dominus Christus, et in carne natus est, quia dignatus est, homo factus propter nos, Deus [1 1Kb] non solum ante Abraham, sed ante celum et terram, qui dixit, Ante Abraham ego sum : non solum ante Abraham, sed ante Adam; non solum ante Adam, sed ante omnes Angelos, ante celum et terram, quia omnia per ipsum facta sunt: subiecit, ne tu intendens diem natiuitatis Domini ex quo natus est, putares ex illo esse cepisse, Parata est sedes tua, Deus. Sed quis Deus? A seculo tu es: ab eterno dixit ; sic habet grecus: aliquando seculum ponitur, aliquando eternum ponitur. Ergo, o tu qui ex illo uideris natus, ex eterno es. Non autem natiuitas humana cogitetur, sed cogitetur eternitas diuina. Ergo cepit ex quo natus est, creuit: audistis Euangelium. Elegit discipulos, impleuit illos, ceperunt predicare discipuli. Forte hoc est quod consequenter dicit.

7. [uers. 3-4.] Eleuauerunt flumina uoces suas. Que sunt ista flumina que eleuauerunt uoces suas? Non audiuimus: neque quando natus est Dominus, audiuimus locuta flumina, neque quando baptizatus est, neque quando passus est; non audiuimus flumina locuta. Legite Euangelium, non inuenitis quia locuta sunt flumina. Parum est quia locuta sunt, eleuauerunt uoces suas: non solum locuta sunt, sed fortiter, magne, excelse. Que sunt ista flumina que locuta sunt? Diximus quod in Euangelio non legimus; tamen ibi queramus. Nam si ibi non inuenimus, ubi inueniemus? Ego uobis fingere potero: et subito ero non certus dispensator [2 1Kb] , sed ineptus fabulator. In Euangelio queramus, simul queramus que sunt flumina que eleuauerunt uoces suas. Stabat iehsu, et clamabat, dictum est in Euangelio. Quid clamabat? Ecce iam ipsum caput fluminum clamat; ipse fons uite unde sunt flumina cursura, leuauit prior uocem suam. Et quid stans iehsu clamabat [3 1Kb] ? »Qui credit in me, sicut Scriptura dicit, flumina aque uiue de uentre eius fluent.« Euangelista sequitur statim: »Hoc autem dicebat de Spiritu, quem accepturi erant hi qui in eum erant credituri. Spiritus autem nondum erat datus, quia iehsu nondum erat glorificatus . Cum autem glorificatus esset iehsu in resurrectione et ascensione in celos, sicut nostis, fratres; impletis ibi decem diebus propter quoddam sacramentum, misit Spiritum suum sanctum, impleuit discipulos . Ipse Spiritus magnum flumen,  unde impleta sunt multa flumina. De ipso flumine dicit psalmus alio loco: Fluminis impetus letificat ciuitatem Dei . Ergo facta sunt flumina currentia de uentre discipulorum, cum acceperunt Spiritum sanctum: ipsa flumina accepto Spiritu sancto. Unde flumina [1 1Kb] eleuauerunt uoces suas? quare eleuauerunt? Quia primo timuerunt. Petrus nondum fuit flumen, quando interrogatione ancille ter Christum negauit: Nescio hominem . Hic [2 1Kb] timens mentitur; nondum eleuat uocem, nondum est flumen. Ubi autem impleti sunt Spiritu sancto, accersierunt eos Iudei, et preceperunt eis ne omnino loquerentur, neque docerent in nomine Iesu. Petrus autem et Ioannes dixerunt ad eos: »Si iustum est coram Deo, ut uobis obediamus magis quam Deo, iudicate: non enim possumus que uidimus et audiuimus non loqui. Eleuauerunt« ergo »flumina uocem suam, a uocibus aquarum multarum.« Ad ipsam eleuationem uocis pertinet quod ibi scriptum est, »Stetit autem Petrus cum undecim, et eleuata uoce dixit ad eos, uiri Iudei« ; et cetera quibus annuntiat Iesum sine timore cum magna fiducia. Eleuauerunt enim flumina uocem suam, a uocibus aquarum multarum. Nam et cum dimissi essent Apostoli de concilio Iudeorum, uenerunt ad suos, et indicauerunt quanta eis sacerdotes et seniores dixerunt: at illi audientes leuauerunt uocem unanimes omnes ad Dominum, et dixerunt, Domine, tu es qui fecisti celum et terram, et mare, et omnia que in eis sunt ; et cetera que dicere potuerunt flumina eleuantia uocem suam. Mirabiles suspensure maris. Cum enim illi eleuassent uoces suas discipuli, crediderunt multi, et acceperunt multi Spiritum sanctum, et ceperunt multa flumina clamare de paucis. Ideo sequitur, A uocibus aquarum multarum mirabiles suspensure maris: id est, huius seculi. Cum cepisset Christus tantis uocibus predicari, cepit irasci mare, ceperunt crebrescere persecutiones. Cum eleuassent ergo flumina uocem suam, a uocibus aquarum multarum mirabiles suspensure maris. Suspensure, exaltationes sunt; quia quando irascitur mare, suspenduntur fluctus. Suspendantur fluctus quantum uolunt, fremat mare quantum uult; mirabiles quidem suspensure maris, mirabiles mine, mirabiles persecutiones, sed uide quid sequitur: Mirabilis in excelsis Dominus. Compescat se ergo mare, et aliquando tranquilletur, detur pax Christianis. Turbabatur mare, fluctuabat nauicula. Nauicula Ecclesia est, mare seculum est. uenit Dominus, ambulauit super mare, et pressit fluctus . Quomodo ambulauit Dominus super mare? Super capita istorum fluctuum magnorum spumantium. Potestates, et reges crediderunt, subiugati sunt Christo. Ergo non terreamur, quia mirabiles suspensure maris: Mirabilis in excelsis Dominus.

8. [uers. 5.] Testimonia tua credita facta sunt nimis.  Magis quam [1 1Kb] mirabiles erant suspensure maris, et mirabilis in excelsis Dominus. »Testimonia tua credita facta sunt nimis. Testimonia tua,« quia dixerat illud ante: »Hec dico uobis, ut in me pacem habeatis, in mundo autem pressuram.« Ergo quia mundus pressuram uobis facturus est, dico uobis. Ceperunt pati, et confirmarunt in se quod illis predixerat Dominus, et magis fortes sunt facti. Cum enim uidebant impleri in se passiones, sperabant compleri in se et coronas: et ideo »mirabiles suspensure maris; mirabilis in excelsis Dominus. Ut in me,« inquit, »pacem habeatis, in mundo autem pressuram.« Ergo quid facimus? Seuit mare, extolluntur fluctus, et rabidi fremunt; pressuras patimur: nonne forte deficimus? Absit. »Mirabilis in excelsis Dominus.« Adeo et ibi cum diceret, »ut in me pacem habeatis, in mundo autem pressuram;« quasi dicerent, Putas non premet nos mundus, et exstinguet nos? statim subiecit, Sed gaudete, quia ego uici seculum . Si ergo ait, ego uici seculum, adherete illi qui uicit seculum, qui uicit mare. Gaudete ad eum, quia [2 1Kb] mirabilis est in excelsis Dominus, et testimonia tua credita facta sunt nimis. Et quid factum est de his omnibus? Domum tuam decet sanctificatio, Domine. Domum tuam, totam domum tuam: non hic, aut hic, aut ibi; sed domum tuam totam, per totum orbem terrarum? Quare per totum orbem terrarum Quia correxit orbem terre, qui non commouebitur . Domus Domini fortis erit; per totum orbem terrarum erit: multi cadent, sed domus illa stat; multi turbabuntur, sed domus illa non mouebitur. Domum tuam decet sanctificatio, Domine. Numquid paruo tempore? Absit. In longitudinem dierum.



IN PSALMUM XCIII ENARRATIO.



SERMO  .

1. Sicut intentissime audiuimus, cum psalmus iste legeretur; ita intente audiamus, cum reuelat Dominus que hic dignatus est opacare mysteria. Ad hoc enim clauduntur quedam sacramenta Scripturarum, non ut denegentur, sed ut pulsantibus aperiantur. Si ergo affectu pio et sincera cordis caritate pulsetis, ille aperiet  qui uidet unde pulsetis. Notum est omnibus nobis , multos murmurare aduersus Dei patientiam, et dolere iniquos homines et impios uel uiuere in hac terra, uel etiam plurimum posse; et quod est amplius, plerumque plurimum posse malos aduersus bonos, et sepe malos premere bonos; malos exsultare, bonos laborare; malos superbire, bonos humiliari. Attendentes talia in genere humano , peruertuntur impatientes et infirmi animi, quasi frustra sint boni; quia Deus auertit uel auertere uidetur oculos suos a bonis operibus piorum et fidelium,  et augere malos in his que diligunt. Putantes ergo infirmi frustra se bene uiuere, aut inuitantur ad imitandam malitiam eorum quos quasi florere conspiciunt: aut si per infirmitatem uel persone sue uel animi, timent male facere, ne aliquid illis secundum leges seculi mali accidat; non quia iustitiam diligunt, sed, ut dicam apertius, timentes damnari inter homines ab hominibus, abstinent se quidem a factis malis, sed non se abstinent a cogitationibus malis. Et inter cogitationes eorum iniquas, precipue caput iniquitatis illa tenet impietas, qua uidetur eis Deus negligere et non curare res humanas; et aut equaliter habere bonos et malos; aut etiam, quod est perniciosius cogitare, insectari bonos et malis fauere. Qui talia cogitat, etsi nichil mali alicui faciat, facit plurimum sibi, et in seipsum impius est; et iniquitate sua non ledit Deum, sed interficit se. Neque nocent hominibus, quia timidi sunt qui talia cogitant; sed tamen homicidia eorum, adulteria eorum, fraudes et rapinas eorum uidet Deus, et punit in cogitationibus eorum. Quid enim uelint, ille attendit, cuius oculus non repellitur carne, ut non uideat uoluntatem. Tales si occasiones inueniant, non mali fiunt, sed manifestantur: non ut sentias quod [1 1Kb] natum sit manifestum, sed ut intelligas quod latebat inclusum. Paucis his annis, et prope hesterno die uiderunt hec homines, et probauerunt etiam qui tarde intelligunt. Erat enim hic una domus potentissima ad tempus, de qua flagellum fecerat Deus generi humano, et castigatum est inde genus humanum; si cognoscat flagellum patris, et timeat sententiam iudicis. Cum ergo esset hic eadem domus magna, multi sub illa gemebant, murmurabant, reprehendebant, detestabantur, blasphemabant. Quomodo se arctant homines, et dantur diuino illo iudicio multi in concupiscentias cordis sui ? Subito fiebant ipsius domus [2 1Kb] illi qui murmurabant de ipsa domo; et ab eis talia homines patiebantur, qualia se pati ipsi a talibus paulo ante querebantur. Bonus ergo ille est, qui et quando potest male facere, non facit; de quo scriptum est: Qui potuit transgredi, et non est transgressus; et facere mala, et non fecit. Quis est hic, et laudabimus eum? Fecit enim mirabilia in uita sua . Loquebatur Scriptura de potentibus innocentibus. Et lupus enim tantum uult nocere, quantum leo: dissimiliter nocent, sed non dissimiliter cupiunt. Leo enim non solum contemnit canem latrantem; sed etiam fugat, et uenit ad ouile, et obmutescentibus canibus rapit quod potest: lupus non audet inter latratus canum. Numquid propterea quia non potuit auferre a canibus territus, innocentior remeauit? Docet ergo Deus innocentiam, ut quisque innocens sit non timore pene, sed amore iustitie. Tunc enim liber est innocens et uerus est innocens. Qui autem timore innocens, fit, non est innocens, quamuis non noceat cui uult nocere. Non enim nocet alteri per factum malum, sed sibi plurimum per cupiditatem malam. Nam quomodo sibi noceat, audi Scripturam: Qui autem amat  iniquitatem, odit animam suam . Et reuera multum errant homines qui putant iniustitiam suam aliis nocere, et sibi non nocere. Ad alios procedit iniquitas cuiuslibet, ut corpori noceat, ut rem familiarem ledat, ut uillam inuadat, ut mancipium abducat, ut aurum auferat, aut argentum, uel si quid aliud possidet [1 1Kb] . Ad hoc profertur ad alterum illa iniquitas. Ergo iniquitas tua alieno corpori nocet, tuo animo non nocet?

2. Contra istam simplicem ueracemque doctrinam, qua insinuatur hominibus bonis, ut ipsam iustitiam diligant, et ex ea placere Deo uelint; ab illo [2 1Kb] intelligant luce quadam intelligibili perfundi animam suam, ut faciant iusta opera, et illam lucem sapientie omnibus que in seculo diliguntur preponant: contra istam doctrinam talia murmura sunt hominum; et si non procedunt in uoce, roduntur in corde. Quid ergo dicunt? uere placiturus sum Deo per iustitiam? aut iusti illi placent, sub cuius imperio mali florent? Tanta mala committunt, et nichil illis euenit mali. Aut si forte euenit aliquid mali; quid tibi dicunt illi, cum eis ceperis dicere: Ecce quanta fecit mala, quomodo illi redditum est? qualem exitum habui? Incipiunt illi cogitare iustos quibus mala euenerunt, et opponunt nobis, et dicunt: Si illi propterea mali aliquid accidit, quia iniquus fuit; illi quare accidit, qui tam iuste uixit? Qui eleemosynas tantas fecit, qui tam multa bona operatus est in Ecclesia, quare talem sortem inuenit? quare talem exitum habuit, qualem ille homo qui multa iniqua commisit? Ad hoc autem ista dicunt, ut ostendant se propterea non facere male, quia non possunt, aut quia non audent. Nam quid uelit cor, lingua testatur: et quidem, etiamsi lingua obmutesceret et ipsa timore compressa, Deus uideret intus quid cogitaret homo, etiamsi alium hominem lateret. Tacitas ergo cogitationes hominum tales, aut etiam erumpentes in uerba uel facta, curat iste psalmus, si curari uelint. Intendant ergo, et curentur. Atque utinam in hac multitudine tota que nunc est inter istos parietes, et audit per nos uerbum Domini, nulla sint talia uulnera que curentur; utinam nulla sint. Non tamen rem superfluam facimus dicere, si nulla ibi sunt uulnera. Instruantur corda ad sanandos alios, cum audire talia ceperint. Credo enim quia unusquisque christianus, cum audierit aliquem talia dicentem, si bonus fidelis est, et bene credit Deo, et spes eius est in futuro seculo, non in hac terra, non in hac uita est, et non frustra audit ut sursum cor habeat; irridet et dolet talia murmurantes, et dicit sibi: Deus nouit quid agat, nos non possumus nosse consilium ipsius, quare parcit malis ad tempus, uel quare laborant boni ad tempus; sufficit mihi tamen hoc scire, quia et ad tempus laborat bonus, et ad tempus floret malus. Qui ergo talis est, securus est; et patienter fert omnes felicitates malorum, et labores bonorum patienter fert, tolerat, donec finiatur hoc seculum, donec transeat iniquitas. Iam talis beatus  est, et erudiuit eum Deus de lege sua, et mitigauit eum a diebus malignis, donec fodiatur peccatori fouea. Qui uero nondum est talis, audiat per nos quod Domino placet. Plura autem ipse dicat in corde, qui melius uidet uulnus quod curet.

3. Psalmus hunc titulum habet, id est hanc inscriptionem: Psalmus ipsi Dauid, quarta sabbatorum [1 1Kb] . Docturus est psalmus iste patientiam in laboribus iustorum: contra iniquorum felicitates patientiam docet, patientiam edificat. Hoc habet totus a capite usque in finem. Quare ergo talem habet titulum, in quarta sabbati? Una sabbati, dies dominicus est; secunda sabbati, secunda feria, quem seculares diem Lune uocant; tertia sabbati, tertia feria, quem diem illi Martis uocant. Quarta ergo sabbatorum, quarta feria, qui Mercurii dies dicitur a Paganis, et a multis Christianis: sed nollemus; atque utinam corrigant, et non dicant sic. Habent enim linguam suam qua utantur. Non enim et in omnibus gentibus ista dicuntur: multe gentes alie atque alie aliter atque aliter uocant. Melius ergo de ore christiano ritus loquendi ecclesiasticus procedit. Tamen si quem forte consuetudo traxerit, ut illud exeat ex ore quod improbat corde, intelligat illos omnes, de quorum nominibus appellata sunt sidera, homines fuisse, nec ex eo esse cepisse ista sidera in celo, ex quo illi ceperunt: et ante ibi fuerunt; sed per beneficia quedam mortalium mortalia, illi homines pro tempore suo, quia plurimum potuerunt et eminuerunt in hoc seculo, cum cari essent hominibus, non propter uitam eternam, sed propter commodum temporale, deferebantur eis diuini honores. ueteres enim seculi decepti [2 1Kb] , et decipere uolentes, in eorum adulationem qui sibi aliquid secundum amorem seculi prestitissent, sidera ostendebant in celo, dicentes quod illius esset illud sidus, et illud illius: homines autem qui antea non aspexerant, ut uiderent quia ibi erant et illa sidera antequam nascerentur, decepti crediderunt; et concepta est opinio uanitatis. Hanc opinionem erroris diabolus confirmauit, Christus euertit. Nos ergo secundum quod loquimur, quarta sabbatorum quartus dies intelligitur a die dominico. Attendat itaque Charitas uestra quid sibi uelit iste titulus: hic grande mysterium, et reuera occultum. Nam pleraque ipsius Psalmi manifeste sonant, et manifeste mouent, et cito intelliguntur; hic autem titulus, quod fatendum est, habet non parum obscuritatis: sed aderit Dominus, serenabit nubilum, et uidebitis Psalmum, et ex fronte Psalmi cognoscetis eum. In fronte enim habet psalmus iste, Psalmus ipsi Dauid, quarta sabbatorum. In limine est titulus, in postibus fixus est. uolunt homines titulum cognoscere, et sic domum intrare. Recolamus ergo Scripturam sanctam in Genesi, primo die quid sit factum; inuenimus lucem: secundo die quid sit factum; inuenimus firmamentum, quod appellauit Deus celum: tertio die quid sit factum; inuenimus  speciem terre et maris, et segregationem, ut omnis congregatio aquarum uocaretur mare, te arida uocaretur terra. Quarto die, luminaria fecit Deus in celo ; solem in potestatem diei, lunam et stellas in potestatem noctis : hoc quarto die fecit. Quid sibi ergo uult quod de quarto die accepit Psalmus titulum; in quo psalmo docetur patientia aduersus felicitates malorum, et labores bonorum? Habes Paulum apostolum dicentem sanctis fidelibus roboratis in Christo: »Omnia facite sine murmuratione et disceptatione; ut sitis irreprehensibiles, et sinceres [1 1Kb] , immaculati filii Dei in medio nationis tortuose et peruerse, in quibus apparetis sicut luminaria in mundo, uerbum uite habentes« . Similitudo de luminaribus data est ad sanctos, ut sine murmuratione sint in natione tortuosa et peruersa.

4. Sed ne quisquam propterea putet colenda esse et adoranda luminaria celi, quia inde aliqua similitudo ducta est ad significationem sanctorum; prius hoc explicemus in nomine Christi, quam non sit consequens, ut propterea tibi uideatur adorandus sol, aut luna, aut stelle, aut celum, quia aliqua de illis similitudo ducta est, qua significarentur sancti; quia multa sunt de quibus ducta est similitudo ad significandos sanctos, que non adorantur. Si enim quidquid est unde similitudo ducitur ad sanctos, adorandum tibi putas; adora montes et colles, quia dictum est: Montes exsultauerunt uelut arietes, et colles uelut agni ouium . Tu de sanctis dicis, ego de ipso Christo dico. Adora leonem, quia dictum est, uicit leo de tribu Iuda : adora petram, quia dictum est, Petra autem erat Christus . Si autem non adoras in Christo ista terrena, quamuis de illis similitudo quedam data est; ad significandos sanctos de quacumque creatura ducta fuerit similitudo, tu intellige similitudinem creature, et adora artificem creature. Dictus est sol Dominus noster iehsu Christus : numquid iste sol quem et minutissima animalia nobiscum uident? Sed de quo dictum est: Erat lumen uerum, quod illuminat omnem hominem uenientem in hunc mundum . Nam lux ista non hominem solum illuminat, sed et iumenta et pecora et omnia animalia: quod autem illuminat omnem hominem, in corde illuminat, ubi intellectum solum habet.

5. Intelligat ergo Charitas uestra, quibus dixit Apostolus, In natione tortuosa et peruersa, id est, inter iniquos, in quibus apparetis sicut luminaria in mundo, uerbum uite habentes: quodam modo admonuit nos et istum psalmum intelligere, et prenoscere titulum ipsius. Tales enim sancti in quibus est uerbum uite, de conuersatione quam habent in celo, despiciunt omnia iniqua que fiunt in terra: et quomodo luminaria in celo per diem et per noctem procedunt, peragunt itinera sua, cursus suos certos habent, et committuntur tanta mala, nec deuiant desuper stelle fixe in celo, agentes per tractus celestes, que illis prestituit  et constituit Creator ipsarum; sic debent sancti, sed si in celo figantur corda eorum, si non frustra audiant et respondeant sursum se habere cor, si imitentur eum qui ait, Nostra autem conuersatio in celis est . Quia ergo sunt in supernis, et de supernis cogitant, sicut dictum est, Ubi est thesaurus tuus, ibi est et cor tuum ; de ipsis cogitationibus supernorum patientes fiunt; et quidquid in terra committitur, sic non curant, donec peragant itinera sua, quemadmodum non curant luminaria celi, nisi quomodo exerceant dies et noctes, quamuis tanta mala uideant fieri super terram. Sed facile est forte, ut ferant iusti iniquitates malorum, que non in ipsos fiunt: sed sicut ferunt que in alios fiunt, sic ferant et que in ipsos fiunt. Non enim propterea debent ferre et tolerare, quia in alios fiunt: et si in se fiant, non debent perdere tolerantiam. Nam qui perdiderit tolerantiam, cecidit de celo: qui autem fixum habet cor in celo, terra ipsius laborat in terra. Quanta et de ipsis luminaribus fingunt homines, et patienter ferunt? Quo modo iusti patienter debent ferre omnes etiam de se falsas criminationes. Hoc ipsum quod iam dudum dixi, quia illa stella Mercurii est, et illa stella Saturni est, et illa stella Iouis est, conuicia fiunt stellis. Quid? ille cum audiunt tanta conuicia, numquid mouentur, aut non exercent cursus suos? Sic et homo qui in natione peruersa et tortuosa habet uerbum Dei, sicut luminare est fulgens in celo [1 1Kb] . Quanti qui sibi uidentur honorare solem, de illo mentiuntur? Qui dicunt, Christus est sol, mentiuntur de sole. Nouit sol Dominum suum esse Christum et Creatorem suum. Et si indignari potest, acerbius indignatur contra falso honorantem, quam contra contumeliosum. Seruo enim bono maior contumelia est iniuria Domini. Quanta falsa de ipsis luminaribus quidam dicunt? Et ferunt, tolerant, et non mouentur. Quare? Quia in celo sunt. Celum autem quid est? Nec hoc pretermittamus: quanta mentiuntur homines, quando uident obscurari lunam, et dicunt, Malefici illam deponunt? cum certis temporibus defectum suum habeat secundum Dei dispositionem. Non curat tamen ista uerba hominum illa que in celo est. Sed quid est, In celo? In firmamento celi est. Cuius ergo cor in firmamento libri Dei est, ista non curat.

6. Nam celum, id est, firmamentum, intelligitur per figuram Liber Legis. Ideo quodam loco dicitur, Extendit celum sicut pellem . Si extenditur sicut pellis, tanquam liber est extentus, ut legatur. Transacto autem tempore non legitur [2 1Kb] . Propterea enim legitur Lex, quia nondum uenimus ad illam Sapientiam que implet corda et mentes intuentium: et non opus erit ut aliquid ibi nobis legatur. Quia in eo quod nobis legitur, syllabe sonant et transeunt: illa lux ueritatis non preterit, sed fixa permanens inebriat corda uidentium; quomodo dictum est, Inebriabuntur ab ubertate domus tue, et torrente deliciarum  tuarum potabis eos; quoniam apud te est, Domine, fons uite. Et uide ipsum fontem: In lumine, inquit, tuo uidebimus lumen . Modo ergo lectio necessaria est, quamdiu ex parte cognoscimus, et ex parte prophetamus, sicut dicit Apostolus: cum autem uenerit quod perfectum est, auferetur quod ex parte est . Non enim [1 1Kb] in illa ciuitate Ierusalem, ubi Angeli uiuunt, unde nos modo peregrinamur, et peregrinatio nostra gemit; gemit autem, si scimus quia peregrinamur; nam odit ualde patriam, qui putat sibi bene esse cum peregrinatur: numquid in illa ciuitate ubi sunt Angeli, Euangelium legitur, aut Apostolus? uerbo Dei pascuntur: quod uerbum Dei, ut sonaret nobis ad tempus, uerbum caro factum est, et habitauit in nobis . Sed tamen ipsa Lex, que scripta est, firmamentum nobis est: ibi si sit cor nostrum, non conuellitur [2 1Kb] iniquitatibus hominum. Dictum est ergo, Extendit celum sicut pellem. Cum autem transeunt tempora necessitatis librorum, quid dictum est? Celum plicabitur ut liber . Qui ergo sursum habet cor, ipsum cor ipsius luminare est: in celo fulget, nec uincitur tenebris. Infra enim sunt tenebre: tenebre autem iniquitas; non incommutabiles tenebre. Iam et hesterno die commemorauimus. Sed qui hodie tenebre sunt, si uelint, cras lux erunt: qui tenebre huc ingressi sunt, si uelint, iam lux esse possunt. Aperte enim Apostolus, ne quis putaret naturales esse iniquitates, que mutari non possunt: Fuistis enim, inquit, aliquando tenebre; nunc autem lux in Domino: sicut filii lucis ambulate . Lux, inquit, in Domino: non in uobis. Cor ergo in libro: si cor in libro, cor in firmamento celi. Si ibi est cor, inde luceat, et non mouebitur iniquitatibus subterpositis: non quia ibi est in celo per carnem, sed quia ibi est per conuersationem, secundum quod dictum est, Nostra autem conuersatio in celis est. Non potes cogitare illam ciuitatem, quia nondum uides. uis cogitare celum? Librum Dei cogita. Audi psalmum: Et in lege eius meditabitur die ac nocte. Et ibi beatus dictus est qui non abiit in consilio impiorum, et in uia peccatorum non stetit, et in cathedra pestilentie non sedit; sed in lege Domini fuit uoluntas eius . uide luminare in celo: Et in lege eius meditabitur die ac nocte. uult patienter ferre omnia? Non descendat de celo, et in lege eius meditetur die ac nocte. Ergo in celo cor eius: si in celo cor eius, omnes iniquitates que fiunt in terra ad tempus, omnes felicitates malorum hominum, omnes labores iustorum meditanti die ac nocte legem Dei, nulli sunt; et patienter tolerat omnia, et erit beatus eruditus a Deo. Et quomodo in firmamento celi? Quia lex firmamentum est. Beatus uir quem tu erudieris, Domine, et ex lege tua docueris eum: ut mitiges eum a diebus malignis, donec fodiatur peccatori fouea. Attendite ergo luminaria quomodo procedunt, et occidunt, et redeunt,  agunt cursus suos, distinguunt diem et noctem, uoluunt annos et tempora; et tanta mala fiunt in terra, illis quietem in celo habentibus. Quid est ergo quod nos docet Deus? Iam attendamus Psalmum.

7. [uers. 1.] Deus ultionum Dominus, Deus ultionum fidenter egit. Tu putas quia non uindicat? uindicat De is ultionum. Quid est, Deus ultionum? Deus uindictarum. In eo certe murmuras, quia non uindicatur in malos. Noli murmurare, ne inter illos sis in quos uindicatur. Facit ille furtum, et uiuit: tu murmuras aduersus Deum, quia non moritur qui tibi furtum fecit. Si iam non facis furtum, uide: si enim iam non facis, uide ne aliquando fecisti. Si iam dies es, recole noctem tuam: si iam fixus in celo es, recole terram tuam. Inuenis te furem forte fuisse aliquando; et aliquem alium forte stomachatum, quia et tu furtum faciens uixisti, et non es mortuus: quomodo autem tu quando faciebas, ideo uixisti ut postea non faceres; noli quia tu transisti, uelle misericordie Dei pontem subuertere. Nescis illac multos transituros, qua et tu transisti? Esses modo qui murmurares, si aduersus te audiretur qui prior de te murmurauit? Et tamen et nunc optas uindictam Dei in malos, ut fur moriatur, et murmuras aduersus Deum, quia fur non moritur. Appende in statera equitatis furem et blasphemum: iam dicis quia fur non es; sed murmurando aduersus Deum, blasphemus es. Ille captat somnum hominis, ut aliquid inuolet; et tu dicis quia dormit Deus, et hominem non uidet. Ergo uis ille ut corrigat manum, prior tu linguam corrige: uis ille ut corrigat cor aduersus hominem, tu corrige cor aduersus Deum; ne forte cum optas uindictam Dei, si uenerit, te priorem inueniat. Nam ille ueniet, ueniet et iudicabit perseuerantes in nequitia sua, ingratos prerogationi misericordie ipsius, ingratos patientie ipsius, thesaurizantes sibi iram in die ire et reuelationis iusti iudicii Dei, qui reddet unicuique secundum opera sua : quia Deus ultionum Dominus, Deus ultionum, ideo fidenter egit. Nulli enim pepercit, quando hic locutus est: ipse Dominus erat in carnis infirmitate, sed in uirtute sermonis. Non accepit personas principum Iudeorum. Quanta in illos dicit? et, quomodo dictum est [1 1Kb] , uere in fiducia: quia scriptum est in Psalmis de illo, Propter miseriam inopum et gemitum pauperum, nunc exsurgam, dicit Dominus. Qui sunt pauperes? qui sunt inopes? Qui spem non habent nisi in illo solo, in quo solo spes non fallitur. Attendite, fratres, qui sunt pauperes et inopes. Non omnino pauperes qui nichil habent, uidentur dici ab Scriptura, quando laudantur pauperes. Inuenis enim pauperem hominem, qui quando patitur aliquam iniuriam, non attendit nisi patronum suum, in cuius forte domo manet, cuius inquilinus est, cuius colonus est, cuius cliens est; et ideo se indigne pati asserit, quia ad illum pertinet: cor ipsius in homine, spes ipsius in  homine, cinis in cinere. Sunt autem alii qui opulenti sunt, et honoribus secundum tempus humanis fulciuntur; et tamen nec in pecunia sua spem ponunt, nec in fundis suis spem ponunt, nec in familia sua spem ponunt, nec in claritate transitorie dignitatis; sed totam spem in illo ponunt, cui non succeditur, qui mori non potest, qui falli et qui fallere non potest: tales etsi multa uidentur habere secundum seculum, bene ea tamen gubernant ad refectionem indigentium; inter pauperes Domini numerantur. uident enim periculose se uiuere in hac uita, sentiunt se esse peregrinos: sic diuersantur in opulentia diuitiarum suarum, quomodo uiator in stabulo, transiturus, non possessurus. Ergo quid Dominus? Propter miseriam inopum et gemitum pauperum nunc exsurgam, dicit Dominus: ponam in salutari. Salutaris noster, Saluator noster est: in illo uoluit ponere spem omnium inopum et egentium [1 1Kb] . Et quid ait? Fiducialiter agam in eo . Quid est, Fiducialiter agam? Non timebit, non parcet uitiis et concupiscentiis hominum. uere medicus fidelis, medicinali ferro sermonis instructus, secuit omnia uulnera. Ideo qui talis predictus et prenuntiatus, talis etiam inuentus est. Loquebatur in monte, ubi dixit: Beati pauperes spiritu, quoniam ipsorum est regnum celorum. Ibi beati dicti sunt qui persecutionem patiuntur propter iustitiam: in ipso sermone dixit, Quia ipsorum est regnum celorum. Et ut faceret illos luminaria, id est, patienter tolerantes omnia ista iniqua, que transeunt: Beati eritis, inquit, cum uos persecuti fuerint, et dixerint omne malum aduersum uos: gaudete et exsultate, quia merces uestra magna est in celis . Deinde in progressu sermonis cum docere inciperet, quamuis eum turba circumdaret, dixit talia discipulis suis, que ferirent faciem Phariseorum et Iudeorum, qui quasi primatus habebant exponendarum Scripturarum omnium; qui sibi quasi iusti uidebantur, uel uideri se arbitrabantur, et ad quorum primatum plebis obsequium uidebatur obtemperare: non pepercit, et dixit, Quando oratis, non eritis sicut hypocrite, qui amant in synagogis et angulis platearum stantes orare, ut uideantur ab hominibus ; et cetera talia. Tetigit omnes, non timuit aliquem. Et cum terminasset ipsum sermonem, conclusit de illo scriptura Euangelii sic: »Factum est,« inquit, »cum consummasset iehsu uerba hec, admirabantur turbe super doctrina eius. Erat enim docens eos tanquam potestatem habens; non quasi Scribe eorum et Pharisei« . Quanta ergo ille de quo dictum est, Erat docens eos tanquam potestatem habens, quanta dixit: ue uobis, Scribe et Pharisei hypocrite ; quanta in illos coram in faciem? Neminem timuit. Quare? Quia Deus ultionum est. Ideo non parcebat in uerbo, ut essent postea quibus parceret in iudicio: quia si nollent accipere uerbi medicinam, incursuri erant utique et inuenturi [2 1Kb] iudicis sententiam. Quare? Quia dixit, Deus ultionum Dominus, Deus ultionum fidenter  egit: id est, nulli pepercit in uerbo. Qui in uerbo non pepercit passurus, parcet in sententia iudicaturus? qui neminem timuit in humilitate, timebit quemquam in claritate? Ex eo quod iam fidenter egit, cogita quomodo sit acturus in fine seculi. Noli ergo murmurare aduersus Deum, qui quasi parcit malis; sed esto bonus cui forte ad tempus in flagello non parcat, et in fine parcat in iudicio. Deus ultionum Dominus, Deus ultionum fidenter egit.

8. [uers. 2.] Et quia fidenter egit, illi non tulerunt fiduciam eius: et quia humilis uenerat, et carne mortali indutus erat, et mori uenerat; non facere quod peccatores, sed pati quod peccatores; quia propterea uenerat, cum fidenter egisset, et illi ferre non possent fiduciam eius in uerbo, quid fecerunt? Tenuerunt, flagellauerunt, illuserunt, colaphizauerunt, sputis illinierunt, spinis coronauerunt, in cruce leuauerunt, postremo occiderunt. Sed quid sequitur quod fidenter egerit? Exaltare, qui iudicas terram. Puta quia tenuerunt humilem, tenebunt excelsum? Puta quia iudicauerunt mortalem, nonne ab immortali iudicabuntur? Quid ergo ait? Exaltare, tu qui fidenter egisti, et fiduciam uerbi tui non sunt passi iniqui, et putauerunt se aliquid egisse, quia te comprehendentes crucifixerunt; qui te deberent fide comprehendere, comprehenderunt persecutione: tu ergo qui fidenter egisti inter iniquos, et neminem timuisti, et quia passus es, Exaltare; id est, resurge, uade in celum. Patiatur et Ecclesia patienter, quod passum est caput Ecclesie patienter. Exaltare, qui iudicas terram; redde retributionem superbis. Redditurus est, fratres. Quid est enim quod dictum est, Exaltare, qui iudicas terram; redde retributionem superbis? Prophetia est predicentis, non audacia iubentis. Non enim quia dixit Propheta, Exaltare, qui iudicas terram, obtemperauit Prophete Christus, ut resurgeret et iret in celum; sed quia hoc facturus erat Christus, hoc predixit Propheta: non ideo fecit Christus, quia Propheta predixerat; sed ideo Propheta predixerat, quia illo facturus erat. uidet humilem Christum in spiritu, uidet humilem; neminem timentem, nulli parcentem in uerbo, et dicit: Fidenter egit. uidet illum quam fidenter egit, uidet illum comprehensum, uidet illum crucifixum, uidet illum humiliatum, uidet illum resurgentem et euntem in celum, et uenturum inde ad iudicium eorum, inter quorum manus passus est omnia mala: Exaltare, inquit, qui iudicas terram; redde retributionem superbis. Superbis reddet, non humilibus. Qui sunt superbi? Quibus parum est quod mala faciunt, et defendere peccata sua uolunt. Namque de his qui crucifixerunt Christum facta sunt postea miracula, quando de ipso numero Iudeorum crediderunt, et donatus est illis sanguis Christi. Impias manus et cruentas de sanguine Christi portabant: lauit eas ipse cuius sanguinem fuderant. Adiuncti sunt corpori ipsius, id est Ecclesie, qui corpus eius mortale, quod uiderant, persecuti sunt. Fuderunt pretium suum, ut biberent pretium suum. Namque postea plures conuersi sunt. Cum multa miracula fierent  ab Apostolis, aliquot hominum millia una die crediderunt: et tam in propinquo inuenti sunt, ut omnia sua que habebant uenderent, et pretium rerum suarum ad pedes Apostolorum ponerent; et unicuique distribuebatur quomodo opus erat; et erat illis una anima et cor unum in Deum; de ipsis crucifixoribus Domini [1 1Kb] . Sed quare non illis redditum est? Quia, Redde retributionem superbis, dictum est; illi autem noluerunt esse superbi. Etenim cum uiderent multa miracula fieri per nomen Christi, quem se putabant interfecisse; commoti miraculis, audierunt a Petro in cuius nomine illa fierent: non enim sibi arrogare serui uoluerunt potentiam Domini sui, ut dicerent a se factum esse quod ille in ipsis faciebat. Honorem ergo dederunt serui Domino suo: dixerunt quia que illi mirabantur, in nomine fierent eius quem illi crucifixerunt. Et facti sunt humiles, compuncti sunt corde, conturbati sunt confitentes peccatum suum; et consilium quesierunt, dicentes: Quid ergo faciemus? Non desperant de salute, sed querunt medicinam. Tunc ait illis Petrus: Agite penitentiam, et baptizetur unusquisque uestrum in nomine Domini nostri Iesu Christi . Qui egerunt penitentiam, humiles fuerunt: non ergo illis redditum est. Quia, uide quid dicat psalmus iste: Exaltare, qui iudicas terram; redde retributionem superbis. Ab illo numero ergo excepti erant illi; in illis ualuit uox illa Domini pendentis in cruce, et dicentis: Pater, ignosce illis, quia nesciunt quid faciunt . Exaltare, qui iudicas terram; redde retributionem superbis. Ergo redditurus est retributionem? Redditurus, sed superbis.

9. [uers. 3, 4.] Sed quando? quando reddet? Interim mali triumphant, et exsultant mali, blasphemant mali, omnia mala faciunt. Mouet te? Cum pietate quere, non cum superbia reprehende. Mouet te? Compatitur tibi et Psalmus, querit tecum, non quia nescit; sed ideo tecum querit quod scit, ut in illo inuenias quod nesciebas. Quomodo qui uult aliquem consolari, nisi condoleat cum illo, non illum erigit: prius cum illo dolet, et sic eum reficit sermone consolatorio. Si autem intret ad illum ridens luctum eius, non facit quod modo lectum est, dicente Apostolo: Gaudere cum gaudentibus, flere cum flentibus . Ergo ut gaudeat tecum, prius fles cum illo; contristaris cum illo, ut reficias eum: sic et Psalmus et Spiritus Dei, utique omnia sciens, querit tecum, quasi uerba tua dicit. Usquequo peccatores, Domine, usquequo peccatores gloriabuntur; respondent, et loquentur iniquitatem; loquentur omnes qui operantur iniustitiam? Quid loquentur, nisi contra Deum, qui dicunt: Quid nobis prodest quia sic uiuimus? Quid dicturus es? uere curat ista que facimus Deus? Quia enim uiuunt, putant Deum nescire quod faciunt. uide quid mali illis contingat! Quia si stationarius  sciret,  teneret illos; et ideo uitant oculos stationarii, ne statim teneantur: oculos enim Dei uitare nemo potest; quia non solum in cubiculo uidet, sed et intima cordis tui. Cogitant et ipsi quia nichil potest latere Deum; et quia faciunt, et sciunt quid fecerunt, et uident se uiuere sciente Deo, qui non uiuerent sciente stationario, dicunt sibi: Placent ista Deo; et reuera si illi displicerent facta nostra, quomodo displicent iudicibus, quomodo displicent regibus, quomodo displicent imperatoribus, et quomodo displicent commentariensibus  , numquid quomodo illorum oculos uitamus, uitare possemus oculos Dei? Ergo placent ista Deo. Ideo in alio psalmo peccatori dicitur, Hec fecisti, et tacui; suspicatus es iniquitatem, quod ero tibi similis. Quid est, ero tibi similis? Ut quomodo tibi placet factum tuum malum, sic putes quia et mihi placet. Et minatur in posterum: Arguam te . Ergo non tacet qui dixit, tacui. Cum diceret, Hec fecisti, et tacui; suspicatus es iniquitatem, quod ero tui similis; et non tacuit [1 1Kb] . Cum enim nos loquimur, ille non tacet cum enim lector legit, ille non tacet; cum Psalmus ista cantat, ille non tacet: et iste omnes uoces Dei per orbem terrarum fiunt. Quomodo ergo tacet, quomodo non tacet? Non tacet in uerbo, tacet in uindicta. Quid est ergo, Hec fecisti, et tacui? Hec fecisti, et non uindicaui. Suspicatus es iniquitatem, quod ero tui similis. De ipsa uindicte taciturnitate, id est, de cessatione uindicte, alio loco dicit: Tacui; numquid semper tacebo . Usquequo peccatores, Domine, usquequo peccatores gloriabuntur; respondent, et loquentur iniquitatem; loquentur omnes qui operantur iniustitiam? Et dicit omnia opera. Respondent, et loquentur iniquitatem. Quid est, respondent? Contra iustum habent quod respondeant. uenit iustus aliquis, et dicit: Noli facere iniquitatem. Quare? Ne moriaris. Ecce feci iniquitatem; quare non morior? Ille fecit iustitiam, et mortuus est: quare mortuus est? Ego feci iniquitatem; quare me non abstulit Deus? Ecce, ille fecit iustitiam; et quare sic in illum uindicauit? quare ille sic laborat? respondent; hoc est, respondent, quia habent quod dicant; quia parcitur illis, de patientia Dei inueniunt argumentum responsionis sue. Parcit ille propter aliud, respondent illi propter aliud, quia uiuunt. Quare enim parcat ille, dicit Apostolus, exponit consilium patientie Dei: Existimas, inquit, qui talia agis, quia tu effugies iudicium Dei? An diuitias benignitatis et longanimitatis eius contemnis, ignorans [2 1Kb] quia patientia Dei ad penitentiam te adducit? Tu autem, id est, ille qui respondet et dicit, Si displicerem Deo, non mihi parceret Deus: uide quid sibi facit, audi Apostolum: Tu autem secundum duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Ille ergo auget longanimitatem, et tu  auges iniquitatem. Erit illius thesaurus in sempiterna [1 1Kb] misericordia in eos qui non contempserunt misericordiam; tuus autem thesaurus in ira inuenietur, et quod ponis quotidie per modicum, postea massam inuenturus es: minutatim ponis, sed cumulum inuenies. Noli attendere minuta peccata tua quotidiana; de minutissimis guttis flumina implentur.

10. [uers. 5, 6.] Quid autem illi faciunt, qui respondent et loquentur iniquitatem, quia faciunt et parcitur eis? Populum tuum, Domine, humiliauerunt: id est, omnes qui iuste uiuunt, in quos uolunt superbire omnes mali. Populum tuum, Domine, humiliauerunt, et hereditatem tuam uexauerunt: uiduam et pupillos interfecerunt, et proselytum occiderunt: id est, peregrinum, aduenam, aduentitium; ipsum dicit proselytum. Manifesta sunt ista singula, nec opus est in his immorari.

11. [uers. 7.] Et dixerunt, Non uidebit Dominus. Non attendit ista, negligit ista, alias res curat, non intelligit. He enim due uoces sunt malorum: una quam iam dixi, Hec fecisti, et tacui: suspicatus es iniquitatem, quod ero tibi similis. Quid est, quod ero tibi similis? Putas quia uideo facta tua, et placent mihi, quia non uindico. Alia est uox iniquorum: Quia nec attendit ista Deus, nec aduertit ut sciat quemadmodum uiuam, non me curat Deus. Ergo inter aliqua me computat Deus? aut uere me numerat Deus? aut ipsos homines numerat? Infelix homo! ut esses curauit; ut bene uiuas non curat? Istorum ergo ista uox est. Et dixerunt, Non uidebit Dominus, neque intelliget Deus Iacob.

12. [uers. 8.] Intelligite nunc qui insipientes estis in populo, et stulti aliquando sapite. Populum suum erudit, cui possunt commoueri pedes, quando felicitates iniquorum uidet homo, iam bene uiuens in numero sanctorum Dei, id est in numero filiorum Ecclesie: uidet quia florent mali, et faciunt iniquitatem, et emulatur eos, et adducitur ut imitetur facta ipsorum; quia uidet quasi nichil sibi prodesse quod bene uiuat humilis, hic sperans mercedem. Nam si illam speret futuram, non illam perdit; quia nondum uenit tempus ut accipiat eam. In uinea operaris, fac opus tuum, et accipies mercedem tuam. A patrefamilias non exigeres antequam operareris, et a Deo exigis antequam opereris? Et ista tolerantia ad opus tuum pertinet, et hoc ad mercedem pertinet: minus uis facere in uinea, qui non uis tolerare; quia et ipsa tolerantia ad ipsam operationem pertinet, ut inuenias mercedem. Quod si dolosus es, uide ne non solum non accipias mercedem, sed et penam inuenias; quia uoluisti esse operarius dolosus. Et quidem operarius dolosus ut incipiat non bene facere, oculos patrisfamilias attendit, ad illum aspicit qui conduxit ad uineam, ut cum ille auerterit oculos, cesset, et non bene operetur; cum autem ille conuerterit oculos, bene operetur. Deus autem qui te conduxit, non auertit oculos; non tibi licet dolose operari: super te semper sunt oculi patrisfamilias; quere ubi illum fallas, et cessa si potes. Ergo  si qui forte aliquid cogitabatis, quando uidebatis malos florere, et cogitationes uestre faciebant nutare pedes uestros in uia Dei; uobis loquitur psalmus iste: si autem nullus uestrum talis est, per uos aliis loquitur, dicens, Intelligite nunc; quia dixerunt illi, Non uidebit Dominus, neque intelliget Deus Iacob. Intelligite. inquit, nunc qui insipientes estis in populo, et stulti aliquando sapite.

13. [uers. 9, 10.] Qui plantauit aurem, non audiet? Non habet unde audiat, qui tibi fecit unde audias? Qui plantauit aurem, non audiet? aut qui finxit oculum, non considerat? Qui erudit gentes, non arguet? Attendite hoc magnopere, fratres mei, Qui erudit gentes, non arguet? Hoc modo facit Deus, erudit gentes: ideo misit uerbum suum per orbem terrarum hominibus, misit per Angelos, per Patriarchas, per Prophetas, per seruos, per tot precones antecedentes iudicem. Misit et ipsum uerbum suum, misit et ipsum Filium suum; misit seruos Filii sui, et in ipsis seruis Filium suum. Per totum orbem terrarum predicatur ubique uerbum Dei. Ubi non dicitur hominibus: Relinquite iniquitates uestras priores, conuertite uos ad itinera recta? Ideo parcit, ut uos corrigatis; ideo heri non uindicauit, ut hodie bene uiuatis. Erudit gentes; non ergo arguet? non auditurus est quos erudit? non iudicaturus est quibus sermonem premisit et preseminauit? In schola si esses, acciperes, et non redderes? Utique quando accipis a magistro, erudiris: committit tibi magister quod prebet; et non exiget quando reddis? aut cum ceperis reddere, sine metu eris plagarum? Modo ergo accipimus; postea statuimur ante magistrum, ut reddamus omnes preteritas nostras [1 1Kb] , id est, ut rationem reddamus de his omnibus que nobis modo erogantur. Audi Apostolum dicentem: »Omnes astabimus ante tribunal Christi, ut illic recipiat unusquisque secundum ea que per corpus gessit, siue bonum, siue malum . Qui erudit gentes, non arguet; qui docet hominem scientiam?« Ipse non scit qui te fecit scire; »qui docet hominem scientiam?«

14. [uers. 11.] Dominus scit cogitationes hominum, quoniam uane sunt. Nam etsi tu nescis cogitationes Dei, quoniam iuste sunt; ille scit cogitationes hominum, quoniam uane sunt. Et homines scierunt cogitationes Dei: sed quibus iam amicus factus est, prodit consilium suum. Et uos, fratres mei, nolite uos contemnere: si cum fide acceditis ad Dominum, auditis cogitationes Dei; eas modo discitis, hoc uobis dicitur, et ad hoc instruimini quare parcat modo Deus malis, ne murmuretis aduersus Deum, qui docet hominem scientiam. Dominus scit cogitationes hominum, quoniam uane sunt. Relinquite ergo cogitationes hominum, que uane sunt; ut comprehendatis cogitationes Dei, que sapientes sunt. Sed quis est qui comprehendit cogitationes Dei? Qui ponitur in firmamento celi. Iam hoc cantauimus, iam hoc diximus et exposuimus.

15. [uers. 12, 13.] Beatus uir quem tu crudieris, Domine,  et ex lege tua docueris eum: ut mitiges eum a diebus malignis, donec fodiatur peccatori fouea. Ecce habes consilium Dei, quare parcat malis: foditur fouea peccatori. Tu iam uis illum sepelire: adhuc fouea illi foditur; noli festinare sepelire. Quid est, donec fodiatur peccatori fouea? Aut quem ponit peccatorem? unum hominem? Non. Quid ergo? Omne genus hominum peccatorum, sed superborum; iam enim premisit, Redde retributionem superbis. Nam et ille peccator fuit Publicanus, qui oculos eliserat in terram, et percutiebat pectus suum, dicens, Deus, propitius esto mihi peccatori: sed quia non superbus erat, Deus autem reddet retributionem superbis; non illi, sed talibus foditur fouea, donec reddat retributionem superbis. Ergo quod ait, Donec fodiatur peccatori fouea, superbos intellige. Quis est superbus? Qui non confessione peccatorum agit penitentiam, ut sanari per humilitatem possit. Quis est superbus? Qui illa ipsa pauca que uidetur habere bona, sibi uult arrogare, et derogat misericordie Dei. Quis est superbus? Qui etiamsi Deo tribuat bona que facit, insultat tamen eis qui illa non faciunt, et extollit se super illos. Nam et ille Phariseus, Gratias tibi ago, inquit: non dixit, Ego facio. De his que faciebat, gratias Deo agebat: sentiebat ergo et bene se facere, et ab illo se facere. Unde ergo improbatus est? Quia insultabat Publicano. Ut perficiamini attendite. Primo precedere debet, siue uirum, siue feminam confessio peccatorum, salubris penitentia que ualeat ad corrigendum hominem, non ad irridendum Deum: cum autem post penitentiam bene uiuere ceperit, habet adhuc quod cogitet, ne sibi tribuat quod bene facit, sed illi agat gratias, cuius gratia factum est ut bene uiueret; quia ille illum uocauit, ille illum illuminauit. Ergo iste iam perfectus est? Non; adhuc deest illi aliquid. Quid illi deest? Ut non superbiat super eos qui necdum sic uiuunt, quomodo ipse uiuit. Qui talis fuerit, securus sit; non illi redditur retributio de qua dictum est, Redde retributionem superbis: non est inter illos quibus foditur fouea. Nam uidete illum qui dicebat, Gratias tibi ago, quia non sum sicut ceteri homines, iniusti, raptores, adulteri, sicut et Publicamus iste: quantum se extulit, cum dicit, Quia non sum sicut et Publicanus iste? Ille autem elisa facie, percutiebat pectus suum, dicens: Deus, propitius esto mihi peccatori. Ille superbus erat in bonis factis, ille humilis in malis factis. uidete, fratres, placuit Deo magis humilitas in malis factis, quam superbia in bonis factis: sic odit Deus superbos. Et ideo sic conclusit: Amen dico uobis, descendit iustificatus Publicanus magis quam Phariseus. Et dicit quare: Quia omnis qui se exaltat, humiliabitur; et omnis qui se humiliat, exaltabitur . Fratres mei, uel hinc solum nos discimus [1 1Kb] quia humilitatem nos docuit Christus, quia Deus factus est homo. Ipsa est humilitas que displicet Paganis; unde nobis insultant: Qualem Deum colitis qui natus est? qualem Deum colitis qui crucifixus est? Humilitas Christi superbis displicet: tibi autem christiano si  placet, imitare. Si imitatus fueris, non laborabis; quia ipse dixit, uenite ad me, omnes qui laboratis et onerati estis, et discite a me, quoniam mitis sum et humilis corde . Hec est ergo disciplina christiana: nemo facit aliquid bene, nisi gratia ipsius. Quod facit homo male, ipsius est hominis: quod facit bene, de beneficio Dei facit. Cum ceperit facere bene, non sibi tribuat: cum non sibi tribuerit, gratias agat ei a quo acceperit. Cum autem bene facit, non insultet illi qui illud non facit, aut extollat se super eum: non enim in illo finita est gratia Dei, ut ad alium non perueniat.

16. Ut mitiges eum a diebus malignis, donec fodiatur peccatori fouea. Mitis ergo esto, quisquis christianus es, a diebus malignis. Maligni enim sunt dies quibus uidentur florere peccatores et laborare iusti; sed labor iustorum flagellum est Patris, et felicitas peccatorum fouea ipsorum est. Quia enim mitigat uos Deus a diebus malignis, donec fodiatur peccatori fouea; non cogitetis quia modo in aliquo loco stant Angeli cum bidentibus, et fodiunt istam foueam magnam que possit capere omne genus iniquorum; et quia uidetis multos esse iniquos, et dicatis uobis carnaliter: Reuera tantam multitudinem iniquorum, tantam turbam peccantium que fouea potest capere? quando foditur talis que omnes capiat, quando exhauritur? ideo parcit Deus. Non est hoc: fossa peccatorum, ipsa felicitas peccatorum est; in illam enim cadent tanquam in foueam. Intendite, fratres, quia magna res ut felicitas fouea dicatur: Donec fodiatur peccatori fouea. Parcit enim illi Deus, quem nouit peccatorem et impium, occulta iustitia sua; et hoc ipsum quod ei parcit Deus, per impunitatem facit eum elatum. Ille se altum putat, et cadit: in eo ipso cadit, quo se altum putat. Hoc se ille putat sublimiter ire, et Deus hoc fossam uocat. Fossa ad ima tendit, non ad celum: peccatores autem superbi quasi in celum eunt, et in terram merguntur. Contra, humiles quasi in terram se deprimunt, et in celum ascendunt. Mitesce ergo, quisquis es fidelis, si eruditus es ex lege Dei, ut sit cortuum in firmamento celi: quia Deus fecit luminaria quarto die, qui dicitur quartu sabbati, unde titulum psalmus iste percepit. Quomodo uides luminaria cum tota patientia dirigere cursus suos, et non curare que in se dicant homines; sic et tu non cures quidquid tibi fecerit caro. Omnis enim homo caro et sanguis est. Non enim uilis es in comparatione alterius carnis, a qua uideris premi; quia pro te ille suscepit carnem, et pro te ille fudit sanguinem, qui et te et illum ad suum est perducturus examen [1 1Kb] : et si tanta prerogauit, cum esses impius, quid seruat fideli? Hinc mitesce. Quemadmodum mitescis? Cum dicis: Quia Deus hoc uult, ideo florent mali [2 1Kb] ; parcere uult malis, ad penitentiam adducit eos quibus parcit, sed illi non corriguntur: nouit ille quomodo de illis iudicet. Immitis est autem homo, cum uult contradicere aut bonitati Domini, aut patientie, aut potestati, aut iustitie  iudicis. Erigitur superbus in Deum, mergit illum Deus; et in eo ipso mergitur, quo erigitur in Deum. Nam in alio psalmo sic ait: Deiecisti eos, dum extollerentur . Non dixit, Deiecisti eos, quia elati sunt; aut, Deiecisti eos, posteaquam elati sunt; ut aliud sit tempus elationis eorum, aliud tempus deiectionis: sed in eo ipso quo extollebantur, ibi deiiciebantur. Quantum enim superbum cor hominis, tantum recedit a Deo; et si recedit a Deo, in profundum it. Contra, cor humile de celo adducit Deum, ut proximus fiat. Certe altus est Deus, super omnes celos est Deus, transcendit omnes Angelos: quantum habes erigi, ut attingas ad illum excelsum? Nolo te rumpas extendendo te; aliud consilium tibi do, ne in ista extensione forte crepes per superbiam: certe altus est Deus; tu humilia te, et descendet ad te.

17. [uers. 14.] Audiuimus quare parcat malis; hoc ipsum fossa ipsorum est. Dicit tibi Deus: Quomodo illis foditur, et quare illis foditur fouea, non est tuum cognoscere; sed ex lege mea disce patientem te esse debere, donec fodiatur peccatori fouea. Et quid de me, inquis, qui laboro, et laboro inter ipsos peccatores? Respondetur tibi quod sequitur: Quia non repellet Dominus plebem suam. Exercet, non repellit. Quomodo enim dicit alio loco Scriptura? Quoniam quem diligit Deus, corripit; flagellat autem omnem filium quem recipit . Ille flagellatum recipit, tu dicis quia repellit? uidemus homines in filiis suis facere illud: aliquando iam desperatos filios suos dimittunt uiuere quomodo uolunt; eos qui spem habent, flagellant; illos quos omnino uiderint sine spe et indomitos esse, dimittunt ut faciant quod uolunt. Iam quem dimittit facere quod uult, non uult admittere ad hereditatem suam: eum autem flagellat filium cui ipsam hereditatem seruat. Cum autem flagellat Deus filium, currat sub manu [1 1Kb] Patris flagellantis; quia qui flagellat, ad hereditatem erudit: ab hereditate non repellit filium suum quem castigat; sed ideo flagellat, ut recipiat. Non sit tam uano sensu et puerili, ut dicat: Plus amat pater meus fratrem meum, cui permittit facere quidquid uult; ego si me mouero contra iussionem patris mei, flagella inuenio. Tu gaude sub flagellis; quia tibi seruatur hereditas, Quia non repellet Dominus plebem suam. Ad tempus emendat, non in eternum damnat: illis autem ad tempus parcit, in eternum illos damnabit. Elige tibi: temporalem uis laborem, an sempiternam penam? temporalem felicitatem, an sempiternam uitam? Quid minatur Deus? Sempiternam penam. Quid promittit Deus? Sempiternam requiem. In quo flagellat bonos, temporale est: in quo parcit malis, temporale est. Quia non repellet Dominus plebem suam, et hereditatem suam non derelinquet.

18. [uers. 15.] Quousque iustitia, inquit, conuertatur in iudicium et qui habent eam omnes recto sunt corde. Attende modo, et habe iustitiam; quia iudicium nondum potes habere. Prius est ut habeas iustitiam; sed ipsa iustitia tua conuertetur in iudicium. Habuerunt  hic iustitiam Apostoli, et pertulerunt iniquos. Sed quid illis dicitur? Sedebitis super duodecim sedes, iudicantes duodecim tribus Isrel . Ergo iustitia ipsorum conuertetur in iudicium. Modo enim iustus quisquis hic fuerit, ad hoc est ut patiatur mala et toleret: patiatur tempus passionis, et uenit dies iudicationis. Sed quid dico de seruis Dei? Ipse Dominus qui iudex est omnium uiuorum et mortuorum, primo iudicari uoluit, et sic iudicare. Quousque iustitia conuertatur in iudicium: et qui habent eam omnes recto sunt corde. Qui habent modo iustitiam, nondum iudicant. Primo est enim habere iustitiam, et postea iudicare: primo patitur malos, et postea iudicat malos. Modo iustitia sit; postea conuertetur in iudicium. Et tamdiu patitur homines malos, quamdiu uult Deus, quamdiu illos perferet Ecclesia Dei, ut erudiatur per malitiam ipsorum. Non tamen repellet Deus plebem suam, quosque iustitia conuertatur in iudicium: et qui habent eam, omnes recto sunt corde. Qui sunt recto corde? Qui hoc uolunt quod Deus uult. Parcit peccatoribus, tu uis ut iam perdat peccatores. Distorti cordis es et praue uoluntatis, quando aliud uis, aliud uult Deus. uult autem Deus parcere malis, tu non uis parci: patiens est Deus peccatoribus, tu non uis tolerare peccatores. Sed ut dicere ceperam, aliud uis tu, aliud Deus: conuerte cor tuum, et dirige ad Deum; quia et Dominus infirmis compassus est. uidit in corpore suo, id est in Ecclesia sua infirmos, qui primo uoluntatem suam sequi tentarent; sed cum uiderent [1 1Kb] uoluntatem Dei aliam esse, dirigerent se et cor suum ad suscipiendam et sequendam uoluntatem Dei. Ne uoluntatem Dei uelis torquere ad uoluntatem tuam, sed tuam corrige ad uoluntatem Dei. uoluntas Dei sic est quomodo regula: ecce, puta, torsisti regulam; unde habes corrigi? Illa autem integra manet: regula est enim incommutabilis. Quamdiu integra est regula, habes quo te conuertas et corrigas prauitatem tuam, habes unde corrigas quod in te tortum est. Quid autem uolunt homines? Parum est, quia uoluntatem suam tortuosam habent; etiam uolunt uoluntatem Dei tortam facere secundum cor suum, ut hoc faciat Deus quod ipsi uolunt, cum ipsi hoc debeant facere quod Deus uult.

19. Quomodo autem complexus est Dominus ex duabus uoluntatibus unam factam in homine quem portabat? Prefigurans in corpore suo, id est in Ecclesia sua, futuros quosdam qui uoluntatem suam uellent facere, sed sequerentur postea Dei; quia infirmos quosdam ostendit quod ad ipsum pertineant, et eos prefigurauit in se. Nam ideo et toto corpore sanguinem sudauit , quia in corpore suo, id est in Ecclesia sua, martyrum sanguinem ostendit. Toto corpore sanguis exibat: ita Ecclesia eius habet martyres; per totum corpus eius fusus est sanguis. Quosdam ergo infirmos in se prefigurans, uel [2 1Kb] in corpore suo; ex persona infirmorum, compatiens illis, ait: Pater, si fieri potest, transeat a me calix iste.  Ostendit hominis uoluntatem: si in ipsa uoluntate permaneret, iam prauum cor uideretur ostendere. Sed si compassus est tibi, et te liberat in se; imitare quod sequitur, dicens: uerum, non quod ego uolo, sed quod tu uis, Pater . Si ceperit tibi subrepere uoluntas humana, O, si occidat Deus inimicum istum meum, ut non me persequatur! o, si posset fieri ut non ab illo paterer tanta! iam si perseueraueris, et hoc tibi placuerit, et uides quia non hoc uult Deus, prauus corde es, non habes iustitiam que conuertetur in iudicium: qui enim illam habent, omnes recti sunt corde. Et qui sunt, recti corde? Qui sic inueniuntur quomodo inuentus est Iob, qui ait: Dominus dedit, Dominus abstulit; sicut Domino placuit, ita factum est: sit nomen Domini benedictum . Ecce rectum cor. Iterum in graui uulnere quid dixit uxori, quam propterea reliquerat diabolus et non occiderat, ut ipse haberet adiutricem, non ut maritus consolatricem? Meminerat enim quia per illam Euam deceptus erat Adam , et necessariam sibi putabat hanc Euam. Accessit ad Iob illa, tanquam Eua; sed Adam [1 1Kb] melior fuit in stercore uictor quam Adam uictus in paradiso: quid enim respondit illi mulieri? uide cor paratum, uide cor rectum. Numquid non patiebatur persecutiones, et graues? Et omnes Christiani patiuntur; et si non seuiunt homines, seuit diabolus: et si christiani facti sunt imperatores, numquid diabolus christianus factus est? Intendat ergo Sanctitas uestra quid sit rectum cor. Accessit ad eum, et ait: Dic aliquid in Deum, et morere. Enumerauit omnes erumnas uel ipsius uel suas: Dic aliquid, inquit, in Deum, et morere. Et ille iam cognoscens Euam, redire uolens unde lapsus est, fixo corde in Deo tanquam luminare in firmamento, habitans corde in libro Dei: Locuta es, inquit, tanquam una ex insipientibus mulieribus; si bona suscepimus de manu Domini, mala non tolerabimus ? Quia fixum cor in Deo, ideo rectum: quia enim rectus est Deus, quando in illo figis cor, forma tibi sit, ut sit tibi cor rectum. Fige ergo cor tuum in illo, et rectum cor erit. Sed subrepebat uoluntas humana; nescio quid de carnis infirmitate lactabat [2 1Kb] mentem tuam: noli iam desperare. Te presignauit Dominus in sua infirmitate, non se: non enim timebat Dominus pati, tertio die resurrecturus. Si prorsus quomodo homo pateretur, et non quomodo Deus pati ueniret, et si sciret se post triduum resurrecturum, nullo modo formidaret moriturus, quod non formidauit apostolus Paulus, in fine seculi resurrecturus. Ait enim: Compellor autem ex duobus: concupiscentiam habens dissolui et esse cum Christo, multo enim magis optimum; manere in carne necessarium propter uos . Tedium enim illi erat manere in carne, ex duobus patiebatur ardorem; dissolui et esse cum Christo, multo magis optimum dicebat. Adeo cum appropinquaret ipsa passio, quomodo exsultabat! quomodo gloriabatur! Bonum certamen certaui,  cursum consummaui, fidem seruaui; de cetero super est mihi corona iustitie, quam reddet mihi Dominus in illa die iustus iudex . Iste gaudet coronandus, et tristis, est ille coronaturus: gaudet sic Apostolus, et dicit Christus Dominus noster, Pater, si fieri potest, transeat hic calix. Sed tristitiam sic assumpsit quomodo carnem. Nolite enim putare quia hoc dicimus, non fuisse tristem Dominum. Si enim hoc dixerimus, quia non erat tristis, cum Euangelium dicat, Tristis est anima mea usque ad mortem : ergo et quando dicit Euangelium, Dormiuit iehsu , non dormiuit iehsu; et quando Euangelium dicit, Manducauit iehsu , non manducauit iehsu: subrepit uermiculus putredinis, et nichil sanum relinquit, ut dicatur quia et corpus non erat uerum, et carnem ueram non habuit. Quidquid ergo de illo scriptum est, fratres, factum est, uerum est. Ergo tristis fuit? Prorsus tristis, sed uoluntate suscipiens tristitiam, quomodo uoluntate suscipiens carnem; quomodo uoluntate carnem uoram, sic uoluntate tristitiam ueram. Sic ergo uoluntate [1 1Kb] ostendit in se, ut si forte subrepserit tibi humana infirmitas, et ceperit aliud uelle quam Deus uult, uideas prauitatem cordis tui extra regulam, figas illud ad regulam, et dirigatur in Deum cor tuum, quod in homine ceperat esse prauum. Sic ergo Dominus te ostendens dixit, Tristis est anima mea usque ad mortem; et dixit, Pater, si fieri potest transeat a me calix iste. Sed statim fac quod ideo fecit ut te doceret: uerum, non quod ego uolo, sed quod tu uis, Pater. Si enim hoc feceritis, iustitiam habebitis: si iustitiam habebitis, rectum est cor; si rectum est cor, iustitia illa que modo tolerat, conuertetur in iudicium, et postea iudicante Domino tuo, non solum non expauesces mala, sed etiam gloriaberis de corona. Tunc uidebis [2 1Kb] quomodo profecerit patientia Dei, uel ad illorum penam, uel ad tuam coronam: modo non uides; crede quod nondum uides, ne erubescas cum uideris. Quousque iustitia conuertatur in iudicium: et qui habent eam, omnes recto sunt corde.

20. [uers. 16] Quis exsurget mihi aduersus malignantes? aut quis consistet mihi aduersus operantes iniquitatem? Persuadent multi multa mala, susurrare serpens non desinit, ut facias iniquitatem: quacumque te conuerteris, forte si profecisti, queris cum aliquo bene uiuere, et uix inuenis; multi mali te circumdant, quia pauca grana, multa palea. Habet hec area grana sua, sed adhuc laborant. Separata ergo a palea tota massa grandis erit: pauca grana sunt, sed in comparatione palearum; multa autem in se. Ergo cum undique mali perstrepant, et dicant, Quare sic uiuis? tu solus christianus es? Quare non facis quod faciunt et alii? quare non spectas, quemadmodum et alii? quare non remedia et ligaturas adhibes? quare non mathematicos et aruspices consulis, sicut et alii?  et tu signas te, et dicis, Christianus sum, ut repellas istos nescio quos: sed aduersarius premit, urget; quod peius est, exemplo christianorum suffocat christianos. Sudatur, estuatur; tribulatur anima christiana: uincere habet tamen; sed numquid de se? Ideo uide quid dicat. Respondet enim, Quid mihi prodest quia modo mihi facio remedia, et lucror paucos dies? exeo hinc de isto seculo, et uado ad Dominum meum [1 1Kb] , et mittet me in ignem; quia preposui paucos dies uite future, mittet me in gehennas. Quas gehennas? Aeterni iudicii Dei. uere, nisi putas quia Deus curat quomodo uiuant homines? Et hoc forte non in platea tibi dicit amicus, sed in domo uxor, aut forte maritus uxori fideli bone et sancte, deceptor ipsius. Si mulier marito, Eua est illi; si uir uxori, diabolus est illi: aut ipsa tibi Eua est, aut tu illi serpens es. Aliquando uult conuertere pater cogitationem suam uel ad filium: inuenit et ipsum malum, nequissimum; estuat, fluctuat, querit quomodo uincat, prope sorbetur, prope consentit, sed adsit Deus. Audite ergo Psalmum: Quis exsurget mihi, inquit aduersus malignantes? Tam multi sunt; quacumque respicio, ipsi occurrunt. Quis occurret principi iniquitatis diabolo, et angelis eius, et hominibus seductis ab eo?

21. [uers. 17.] Nisi quia Dominus, inquit, adiuuit me, paulo minus habitauerat in inferno anima mea. Prope rueram in illam fossam que paratur peccatoribus: hoc est, paulo minus in inferno habitauerat anima mea. Quia iam nutabat, iam prope consentiebat, respexit ad Dominum. Ut puta, uerbi gratia, insultabatur illi, ut faceret iniquitatem. Aliquando enim congregant se mali, et insultant bonis; maxime si fuerint illi plures, et ceperint illum unum, quomodo aliquando multa palea est circa unum granum : capitur inter multos iniquos ille, insultatur illi, circumuenitur; superponere se uolunt illi, exagitant quasi iustum, et insultant quasi de ipsa iustitia: Magnus, inquiunt, apostolus; in celum uolasti, quomodo Elias. Faciunt homines ista, ita ut aliquando attendens ad linguam humanam, erubescat esse bonus inter malos. Resistat ergo malis; sed non de uiribus suis, ne efficiatur superbus, cum uult euadere superbos, et augeat numerum superborum. Sed quid dicat? »Quis exsurget mihi aduersus malignantes? aut quis consistet mihi aduersus operantes iniquitatem? Nisi quia Dominus adiuuit me, paulo minus habitauerat in inferno anima mea.«

22. [uers. 18, 19.] Si dicebam, Motus est pes meus; misericordia tua, Domine, adiuuabat me. uide quomodo confessionem amat Deus. Mouetur pes tuus, et non dicis, Mouetur pes meus; sed stare te dicis, cum iam ruas. Imo si iam cepisti moueri, si iam cepisti fluctuare, confitere motum, ne plangas ruinam; ut adiuuet te ille, ne in inferno sit anima tua. Confessionem uult Deus, humilitatem uult. Metus es, ut homo; adiuuat te ille, ut Deus: sed dic tamen, Motus  est pes meus. Quare iam moueris, et dicis, Sto? Si dicebam, Motus est pes meus; misericordia tua. Domine, adiuuabat me. Quomodo presumpsit Petrus, non in uiribus suis. uidebatur Dominus ambulare super mare, calcans capita omnium superborum in isto seculo. Ipsum iter suum calcantis capita superborum, significauit ambulans super tumidos fluctus. Calcat et Ecclesia: nam ipsa est Petrus. Non tamen ausus est Petrus per seipsum ambulare super aquas: sed quid ait? Domine, si tu es, iube me uenire ad te super aquas. Ille in potestate sua, Petrus in iussu illius. Iube, inquit, uenire me ad te. Respondit ille: ueni. Calcat enim et Ecclesia capita superborum; sed quia Ecclesia est et habet infirmitatem humanam, ut compleretur, Si dicebam, Motus est pes meus, titubauit Petrus in mari, et exclamauit: Domine, pereo. Quod ergo hic positum est, Si dicebam, Motus est pes meus; hoc ibi positum est Domine, pereo. Et quod hic positum est, Misericordia tua, Domine, adiuuabat me; hoc ibi positum est, Porrexit manum iehsu dicens, Modice fidei, utquid dubitasti ? Mirum est quomodo probat Deus homines: ipsa pericula nostra [1 1Kb] dulciorem nobis faciunt liberantem. Nam uidete quod sequitur. Quia dixit, Si dicebam, Motus est pes meus; misericordia tua, Domine, adiuuabat me: dulcis illi utique factus est Dominus, eripiens illum a periculis; et ideo exponens ipsam dulcedinem Domini, exclamat dicens, Domine, secundum multitudinem dolorum meorum in corde meo, exhortationes tue iucundauerunt animam meam. Multi dolores, sed multe consolationes: amara uulnera, sed suauia medicamenta.

23. [uers. 20.] Numquid adheret tibi sedes iniquitatis, qui fingis dolorem in precepto? Hoc dixit, Nemo sedet tecum iniquus, nec tu sedem iniquitatis habebis. Et unde hoc intelligat, reddit rationem: Qui fingis, inquit, dolorem in precepto. Ex hoc enim intelligo quod non tibi adheret sedes iniquitatis, quia nec nobis pepercisti. Habes hoc in Epistola apostoli Petri, et ad hoc testimonium posuit de Scriptura; Tempus est, ait, inchoationis iudicii ex domo Domini; id est, tempus est ut modo iudicentur qui pertinent ad domum Domini. Si flagellantur filii, quid debent sperare serui nequissimi? Ideoque addidit: Si autem initium a nobis, quis finis eorum qui non credunt Dei Euangelio? Deinde adiungit illud testimonium: Et si iustus uix saluabitur, peccator et impius ubi parebunt ? Quomodo ergo erunt tecum iniqui, quando nec tuis fidelibus parcis, ut exerceas et erudias eos? Sed quia propter hoc non parcit, ut erudiat; ideo dixit, Qui fingis dolorem in precepto. Fingis enim est, Facis formas, plasmas; unde et figuli dicuntur, et uas fictile dicitur: non fictum illud quod mendacium est; sed quod formatur ut sit, et habeat aliquam formam, sicut iamdudum dixit, Qui finxit oculum, non uidebit? Numquid, finxit oculum, mendacium est? Sed intelligitur, Plasmauit oculum,  fecit oculum. Nonne figulus est, cum fragiles, infirmos, et terrenos [1 1Kb] facit? Audi Apostolum dicentem: Habemus thesaurum istum in uasis fictilibus . Sed forte alius nobis fecit hec uasa? Ipsum audi dicentem: »O homo, tu quis es qui respondeas Deo? Numquid dicit figmentum ei qui se finxit, Quare sic me fecisti? Annon habet potestatem figulus luti ex eadem massa facere aliud uas in honorem, aliud in contumeliam« ? uide et ipsum Dominum Christum, quia ostendit se figulum. Nam quia de limo hominem fecerat . Ergo quod dixit, Numquid adheret tibi sedes iniquitatis, qui fingis dolorem in precepto? sic dicamus, Numquid adheret tibi sedes iniquitatis, qui formas dolorem in precepto? Formas, inquit, dolorem in precepto, id est, de dolore preceptum nobis facis, ut ipse dolor preceptum sit nobis. Quomodo nobis dolor est preceptum? Quando te flagellat qui pro te mortuus est, et non tibi promittit [2 1Kb] beatitudinem in ista uita, et fallere non potest, et hic non dat quod queris. Quid dabit? ubi dabit? quantum dabit, qui hic non dat, qui hic erudit, qui fingit dolorem in precepto? Labor est hic tuus, et requies tibi promittitur. Attendis te habere hic laborem; sed attende qualem ille requiem pollicetur. Numquid cogitare, potes? Si illam posses cogitare, uideres te nichil laborare ad compensationem. Audi eum qui illud ex parte cernebat, qui dixit, Nunc scio ex parte : quid ait Apostolus? »Etenim quod est ad presens temporale et leue tribulationis nostre, iuxta incredibilem modum, et in incredibilem modum, eternum glorie pondus operatur nobis.« Quid est, »eternum glorie pondus operatur nobis?« quibus operatur? »Non respicientibus que uidentur, sed que non uidentur: que enim uidentur, temporalia sunt; que autem non uidentur, eterna« . Noli esse piger in labore breuiter, et gaudebis incessabiliter. Aeternam uitam tibi daturus est Deus: cogita quanto labore emenda sit.

24. Intendite, fratres; uenale est. uenale est quod habeo, dicit tibi Deus; eme illud. Quid habet uenale? Requiem uenalem habeo; eme illam de labore. Intendite, ut simus in nomine Christi fortes christiani [3 1Kb] : iam modicum est quod restat in Psalmo, non fatigemur. Quomodo enim fortis poterit esse in faciendo, qui deficit in audiendo? Aderit Dominus ut uobis quod reliquum est, explicemus. Attendite: quodammodo Deus proposuit uenale regnum celorum. Dicis illi: Quantum ualet? Pretium ipsius labor est: quomodo si diceret, Pretium ipsius aurum est, non sufficeret hoc solum dicere, sed quereres quantum aurum. Nam et solidus aurum est, et semiuncia, et libra, et tale aliquid. Ideo dixit pretium, ne laborares querere quamdiu inuenires [4 1Kb] . Huius rei pretium labor est:  quantus labor est? Iam quere tu quantum laborandum sit. Nondum dicitur tibi quantus futurus sit labor iste, uel quantum laboris de te exigatur: illud tibi dicit Deus, Ego ostendo quanta sit illa requies; tu iudica quanto labore emenda sit. Dicat ergo Deus quanta futura sit ipsa requies. Beati qui habitant in domo tua; in secula seculorum laudabunt te. . Hec est requies sempiterna: sine fine erit requies ista, sine fine erit gaudium hoc, sine fine erit letitia ista, sine fine erit incorruptio; uitam eternam habebis; requiem que non habet finem. Quanto labore digna est requies que non habet finem? Si uerum uis comparare, et uerum iudicare, eterna requies eterno labore recte emitur. uerum hoc est: sed noli timere, misericors est Deus. Si enim haberes eternum laborem, nunquam peruenires ad eternam quietem. Semper laborans quando peruenturus eras ad illud quod digne quidem potest emi sempiterno labore, quia sempiterna requies est? Aequa pretium: eterno certe labore digna est eterna quies comparari. Sed si semper laborares, nunquam ad requiem peruenires. Ergo ut aliquando peruenias ad id quod emis, non in eternum laborandum est: non quia non ualet tanti, sed ut possideatur quod emitur. Digna est quidem emi labore perpetuo; sed necesse est ut labore temporali ematur. Certe tantus debuit esse, id est sempiternus labor pro requie sempiterna. Decies centena millia annorum in labore quid ualent? Decies centena millia annorum habent finem: Quod tibi dabo, dicit Deus, non habebit finem. Qualis misericordia Dei? Nec dicit, Decies centena millia annorum labora; non dicit, uel mille annos labora; non dicit, quingentos annos labora: cum uiuis labora, in paucis annis: inde iam requies erit, et finem non habebit. Et adhuc audi consequentia [1 1Kb] : Domine, secundum multitudinem dolorum meorum in corde meo, exhortationes tue iucundauerunt animam meam. Et paucos annos laboras, et in ipsis laboribus non deest consolatio, non desunt gaudia quotidiana. Sed noli gaudere in seculo: gaude in Christo, gaude in uerbo eius, gaude in lege eius. Ad ipsa gaudia pertinet quod loquimur, et quod auditis. Quante ergo sunt iste consolationes in tantis laboribus? uerum est ergo quod dixit Apostolus, »Etenim quod ad presens temporale est et leue tribulationis nostre, iuxta incredibilem modum, et in incredibilem modum, eternum glorie pondus operatur nobis.« Ecce quantum pretium damus, quodam modo unam siliquam ad accipiendos thesauros sempiternos: siliquam laboris ad requiem incredibilem, secundum quod dictum est, Iuxta incredibilem modum, et in incredibilem modum, eternum glorie pondus operatur. Gaudes ad tempus; noli illi fidere: tristis es ad tempus; noli desperare. Non te corrumpat felicitas, et non frangat aduersitas: ne forte dicas in animo tuo, Non potest fieri, ut Deus admittat ad se iniquos, qui iustos ipsos emendat, ut saluet; qui ideo emendat, ut erudiat. Si Iustus uix saluis  fiet; peccator et impius ubi parebunt? Numquid adheret tibi sedes iniquitatis? id est, Numquid adheret tibi sedes impiorum; qui fingis dolorem in precepto, qui et istos filios sic uoluisti exercere et erudire, sic uoluisti eis precepta dare, ut non essent sine timore, ne amarent aliquid aliud, et obliuiscerentur te uerum bonum suum? Bonus est Deus: si cessaret Deus, et non misceret amaritudines felicitatibus seculi, obliuisceremur eum.

25. Sed ubi angores molestiarum faciunt fluctus anime, fides illa que ibi dormiebat, excitetur. Tranquillum enim erat, quando dormiuit Christus in mari: illo dormiente tempestas orta est, et ceperunt periclitari. Ergo in corde christiano et tranquillitas erit, et pax; sed quamdiu uigilat fides nostra: si autem dormit fides nostra, periclitamur. Hoc enim significat dormiens Christus, quia quidam obliuiscuntur fidem suam, et periclitantur. Sed quomodo illa nauis cum fluctuaret, excitatus est Christus a fluctuantibus, et dicentibus, Domine, perimus; surrexit ille, imperauit tempestatibus, imperauit fluctibus, cessauit periculum, facta est tranquillitas : sic et te cum turbant concupiscentie male, persuasiones male, fluctus sunt, tranquillabuntur. Iam desperas, et putas te non pertinere ad Dominum: euigilet fides tua, excita Christum in corde tuo; surgente fide, iam agnoscis ubi sis: et si forte tentant fluctus concupiscentie, intueris quid promisit Deus; et dulcedo promissorum faciet te contemptorem dulcedinum seculi: et si forte multe urgent mine potentium malorum, et ipse te expellunt de iustitia; attendis quod minatur Deus, Ite in ignem eternum qui paratus est diabolo et angelis eius , et non dimittis iustitiam: timens ergo ignem sempiternum, contemnis dolores temporales; et pro eo quod promisit Deus, contemnis temporalem felicitatem. Promisit requiem; patere molestiam: minatur ignem eternum; contemne dolores temporales: et euigilante Christo tranquilletur cor tuum, ut ad portum quoque peruenias. Non enim non prepararet portum, qui parauit nauem. Numquid adheret tibi sedes iniquitatis, qui fingis dolorem in precepto? De hominibus malis exercet nos, et de illorum insecutionibus nos erudit. De malitia mali flagellatur bonus, et de seruo emendatur filius: ita fingitur dolor in precepto. Quod illos posse Deus permittit, hoc faciunt mali homines, quibus ad tempus parcit.

26. [uers. 21.] Quid enim sequitur? Captabunt in animam iusti. Quare captabunt? Quia uerum crimen non inueniunt quod obiiciant. Quid enim captauerunt in Domino? Concinnauerunt falsa crimina , quia uera inuenire non potuerunt. Et sanguinem innocentem condemnabunt. Quare hoc totum fiat, in consequentibus declarabit.

27. [uers. 22.] Et factus est, inquit, mihi Dominus in refugium. Non quereres tale refugium, si non periclitareris: sed ideo periclitatus es, ut quereres; quia ille fingit dolorem in precepto. Facit mihi de malitia malorum, tribulationem; punctus tribulatione cepi querere refugium quod in illa felicitate seculari  desieram querere. Quis enim facile recordatur Deum, qui semper felix est, et spe presenti gaudet? Recedat spes seculi, et accedat spes Dei; ut possis dicere, Et factus est mihi Dominus in refugium: ad hoc doleam, ut fiat mihi Dominus in refugium. Et Deus meus in auxilium spei mee. Modo enim Dominus spes quamdiu enim hic sumus, in spe sumus, nondum in re. Sed ne in spe deficiamus, adest promissor erigens nos, et temperans ipsa mala que patimur. Non enim frustra dictum est, »Fidelis Deus, qui non sinet uos tentari supra quam potestis ferre; sed faciet cum tentatione etiam exitum, ut possitis sustinere.« , sic mittat in fornacem tribulationis, ut coquatur uas, non ut frangatur. Et factus est mihi Dominus in refugium, et Deus meus in auxilium spei mee. Cur ergo, quid [1 1Kb] tibi uidebatur quasi iniustus esse, quia parcit malis? uide quomodo iam corrigitur Psalmus, et tu cum Psalmo corrigere: ideo enim uoces tuas habebat Psalmus. Que sunt uoces? Usquequo peccatores, Domine, usquequo peccatores gloriabuntur? Psalmus uoces tuas habebat: modo ergo tu habeto uoces Psalmi. Que sunt uoces Psalmi? Et factus est mihi Dominus in refugium, et Deus meus in auxilium spei mee.

28. [uers. 23.] Et reddet illis Dominus secundum opera eorum; et secundum malitiam eorum disperdet illos Dominus Deus noster. Non uacat quod ait, secundum malitiam eorum. Mihi de illis prestatur; et tamen malitia eorum dicitur, non beneficia eorum. Certe enim de malis exercet nos, flagellat nos. Ad quam rem flagellat? Utique ad regnum celorum. Flagellat enim omnem filium quem recipit: et quis est filius cui non det disciplinam pater eius ? Quod cum facit Deus, ad hereditatem sempiternam nos erudit; et hoc nobis prestat sepe de malis hominibus, in quibus exercet et perficit dilectionem nostram, quam uult extendi usque ad inimicos. Neque enim est perfecta dilectio christiani, nisi cum implet quod Christus precepit: Diligite inimicos uestros, benefacite his qui uos oderunt, et orate pro eis qui uos persequuntur . Hinc ipse diabolus uincitur, hinc uictorie corona percipitur. Ecce quanta nobis Deus prestat de malis hominibus: nec tamen secundum id quod de illis nobis prestat, sed secundum malitiam eorum retribuet eis. uidete enim quanta nobis prestitit de ipso immanissimo scelere Iude traditoris. Iudas quippe tradidit ad passionem Filium Dei, et per passionem Filii Dei omnes gentes redempte sunt ad salutem: nec tamen pro salute gentium merces reddita est Iude, sed pro eius malitia debitum supplicium retributum est. Nam si traditio Christi, et non tradentis animus considerandus est, hoc fecit Iudas quod fecit Deus Pater, de quo scriptum est, quia Filio proprio non pepercit, sed pro nobis omnibus tradidit illum . Hoc fecit Iudas, quod fecit ipse Dominus Christus, de quo scriptum est, Qui seipsum tradidit pro nobis oblationem et hostiam Deo in odorem suauitatis: et iterum, Sicut Christus,  inquit, dilexit Ecclesiam, et seipsum tradidit pro ea . Et tamen gratias agimus Deo Patri, qui unico Filio non pepercit, sed pro nobis tradidit eum; gratias agimus ipsi Filio, qui seipsum tradidit pro nobis, et in eo uoluntatem Patris impleuit: et detestamur Iudam, de cuius facto nobis tantum beneficium prestitit Deus; et recte dicimus, Reddidit ei Dominus secundum iniquitatem eius, et secundum malitiam eius disperdidit eum. Non enim ille pro nobis tradidit Christum, sed pro argento quo uendidit eum: quamuis traditio Christi sit nostra receptio [1 1Kb] , et Christi uenditio sit nostra redemptio. Sic et illi qui martyres persecuti sunt, persequendo in terra, in celum mittebant; et scientes quidem presentis uite damnum inferebant, nescientes autem future uite lucrum conferebant: quicumque tamen perseuerauerunt in odio iniusto iustorum, reddet eis Dominus secundum iniquitates eorum, et secundum malitiam eorum disperdet eos. Sicut enim malis obest bonitas iustorum, sic bonis prodest iniquitas impiorum. Nam et Dominus dicit, Ego ueni, ut qui non uident uideant, et qui uident ceci fiant : et Apostolus, Aliis quidem, inquit, sumus odor uite in uitam, aliis autem odor mortis in mortem . Malitia uero iniquorum, sinistra sunt arma iustorum; sicut idem dicit apostolus, Per arma iustite dextra et sinistra, id est, per gloriam et ignobilitatem : atque ita deinceps cetera exsequitur, dextra arma demonstrans, gloriam Dei, famam bonam, ueritatem [2 1Kb] qua cognoscebantur quod uiuebant, quod non mortificabantur, quod gaudebant, quod multos ditabant, quod omnia possidebant; sinistra uero, quod ignobiles et male fame habebantur, quod seductores putabantur, quod ignorabantur, occidebantur, cercebantur, contristabantur, egere ac nichil habere uidebantur. Et quid mirum si milites Christi et dextris et sinistris armis diabolum expugnant? Sicut autem pax hominibus bone uoluntatis , et quando sunt aliis odor mortis in mortem; sic interitus hominibus male uoluntatis, et quando iustis arma sinistra sunt ad salutem. Itaque reddet illis non secundum nostram utilitatem, que de ipsis fit; sed secundum ipsorum iniquitatem, quam diligendo oderunt animas suas: et non secundum beneficium quod nobis de ipsis prestat, honorat eos, qui etiam malis bene utitur; sed secundum malitiam eorum disperdet eos Dominus Deus noster.

29. Toleret ergo iustus iniustum; toleret temporalem impunitatem iniusti, temporalis labor iusti: sed iustus ex fide uiuit . Non est enim alia iustitia hominis in hac uita, nisi ex fide uiuere, que per dilectionem operatur . Si autem ex fide uiuit, credat et sibi futuram requiem post presentem laborem, et illis sempiternos cruciatus post presentem exsultationem. Et si fides per dilectionem operatur, diligat etiam inimicos, et quantum in ipso  est, prodesse illis uelit: ita enim faciet ne sibi obsint illi, cum hoc uelint. Et quando forte potestatem acceperint quasi nocendi et dominandi; sursum cor habeat, ubi ei nemo nocet, edoctus et eruditus ex lege Dei, ut mitigetur a diebus malignis, donec fodiatur peccatori fouea. Si enim in lege Domini uoluntas eius est, et in lege eius meditabitur die ac nocte , cuius conuersatio in celis est ; de firmamento lucet super terram: unde iste psalmus titulum de quarta sabbati accepit, quando facta sunt luminaria ; ut omnia faciat sine murmuratione, uerbum uite habens in natione tortuosa et peruersa . Sicut enim stellas in celo non extinguit nox; sic mentes fidelium inherentes firmamento Scripture Dei non uincit iniquitas. Et hoc ipsum quod nostra terrena dantur aliquando in potestatem malorum, non solum ad nostram pertinet eruditionem, ut fiat nobis Dominus in refugium, et Deus in auxilium spei nostre; sed etiam ad ipsius peccatoris foueam proficit, de quo in alio psalmo dicitur: Inclinabitur et cadet, cum dominabitur pauperum .

30. Forte onerosa fuit uobis longitudo sermonis: quanquam in ista alacritate studii uestri non hoc appareat. Sed etsi ita est, ignoscite: primo, quia iussus feci; nam Dominus Deus noster per eos mihi fratres iussit, in quibus habitat. Non enim iubet Deus, nisi de sede sua. Deinde, quia tantum auidi fuistis nostri, confitemur, et nos auidi fuimus uestri. Consoletur ergo Deus noster laborem istum, ut sudor iste noster sit uobis in prouectum salutis, non in testimonium accusationis. Hoc dico, fratres, ut ex eo quod audistis, proficiatis, et ruminetis uobiscum: non uos permittatis obliuisci, non solum ista recogitando et colloquendo, sed etiam ita uiuendo. Bona uita enim ex preceptis Dei que agitur, tanquam stilus est, quod auditur scribens in corde. Si in cera scriberetur, facile deleretur: scribite illud in cordibus uestris, moribus uestris, et nunquam delebitur.



IN PSALMUM XCIu ENARRATIO.



SERMO  .

1. [uers. 1.] Ego uellem, fratres, ut patrem nostrum potius audiremus; sed et hoc bonum est ut patri obediamus. Quia ergo iussit nobis, qui dignatur orare pro nobis, de presenti psalmo quod Dominus Deus omnium nostrum donare dignabitur, loquat Charitati uestre. Est autem Psalmi titulus, Laus cantici ipsi Dauid. Laus cantici et hilaritatem significat, quia cantus est; et deuotionem, quia laus est. Quid enim magis homo debet laudare, quam id quod sic placet, ut non possit sibi displicere? Securitas ergo laudis in laude Dei est. Ibi laudator securus est, ubi non timet ne de laudato erubescat. Et laudemus ergo, et cantemus;  hoc est, cum hilaritate et cum letitia laudemus. Quid autem laudaturi sumus, ipse Psalmus sequentibus uersibus indicat nobis.

2. uenite, exsultemus Domino. Inuitat ad magnas epulas exsultandi, non seculo, sed Domino. Nisi enim esset in hoc seculo exsultatio mala, que distinguenda est ab exsultatione bona, sufficeret dicere, uenite, exsultemus: sed breuiter distinxit. Quid est bene exsultare? Domino exsultare. Ergo exsultatio mala est, exsultare seculo; exsultatio bona est, exsultare Domino. Pie debes Domino exsultare, si uis securus mundo insultare. Quid est autem, uenite? Unde uocat ut ueniant, cum quibus uult exsultare Domino; nisi quia longe sunt ut ueniendo propinquent, propinquando accedant, accedendo exsultent? Unde autem longe sunt? Numquid locis longe potest homo esse ab eo qui ubique est? uis esse ab eo longe? Quo ibis, ut longe sis? Nam quidam peccator quidem, sed tamen cum spe salutis penitens et dolens de peccatis, et metuens iram Dei, et uolens placare Deum, sic in alio psalmo loquitur: Quo ibo ab spiritu tuo? et a facie tua quo fugiam? Si ascendero in celum, tu ibi es. Quid ergo restat? Quia si ascenderit in celum, ibi inuenit Deum: ut longe fugiat a Deo, quo iturus est? uide quid dicat: Si descendero ad infernum, ades . Si ergo ascendendo in celum, ibi inuenit Deum; descendendo in infernum, non fugit Deum: quo iturus est, quo fugiturus est ab illo irato, nisi ad ipsum placatum? Et tamen, cum omnino nemo possit fugere ab illo qui ubique est, nisi quidam longe essent a Deo, non diceretur: Populus iste labiis me honorat, cor autem eorum longe est a me . Non ergo loco quisque longe est a Deo, sed dissimilitudine. Quid est, dissimilitudine? Mala uita, malis moribus. Si enim bonis moribus propinquatur Deo; malis moribus receditur a Deo. Unus ergo idemque homo corpore stans uno loco, et amando Deum accedit ad Deum, et amando iniquitatem recedit a Deo: nusquam pedes mouet, et tamen potest et accedere et recedere. Pedes enim nostri in hoc itinere, affectus nostri sunt. Prout quisque affectum habuerit, prout quisque amorem habuerit, ita accedit uel recedit a Deo. Nonne plerumque dicimus, quando inuenimus aliqua dissimilia: Hoc longe est ab illo? Quando aliquos duos forte homines comparamus, duos equos, duas uestes, et dixerit aliquis, Similis est hec uestis, talis est qualis illa; aut, Iste homo talis est qualis ille: quid alius dicit, qui contradicit? Absit; longe est ab illo. Quid est, longe est ab illo? Dissimilis est illi. Et iuxta stant, et tamen iste longe est ab illo. Duo uero iniqui pares uita et moribus, si unus sit in Oriente, alter in Occidente iuxta inuicem sunt. Et duo iusti similiter, alter sit in Oriente, alter in Occidente, secum sunt, quia in Deo sunt. Contra, unus iustus, alter iniquus, etiamsi una catena ligentur, multum a se separati sunt. Ergo si dissimilitudine recedimus a Deo, similitudine accedimus ad Deum. Qua similitudine? Ad quam facti sumus, quam in nobis peccando corruperamus, quam peccatorum remissione recepimus, que  in nobis renouatur intus in mente, ut tanquam resculpatur in nummo, id est, in anima nostra imago Dei nostri, et redeamus ad thesauros eius. Nam unde, fratres, de nummo uoluit Dominus noster iehsu Christus ostendere tentatoribus suis quid querat Deus? Quando enim de tributo Cesaris, querentes causam calumnie, consulere magistrum ueritatis uoluerunt, et consulendo tentare utrum liceret tributum dari Cesari; quid ille ait? Quid me tentatis, hypocrite? Petiit afferri sibi nummum, et allatus est. Cuius habet, inquit, imaginem? Responderunt: Cesaris. Et ille: Reddite ergo Cesari que Cesaris sunt, et Deo que Dei sunt . Tanquam diceret: Si Cesar querit in nummo imaginem suam, Deus non querit in homine imaginem suam? Ad hanc similitudinem nos Dominus noster iehsu Christus inuitans, imperat nobis ut nostros etiam inimicos diligamus; et dat exemplum de ipso Deo: Sicut Pater uester, ait, qui in celis est, qui solem suum oriri facit super bonos et malos, et pluit super iustos et iniustos. Estote ergo sicut Pater uester perfecti . Cum dicit, Estote sicut ille perfecti, ad similitudinem nos inuitat. Si ergo ad similitudinem nos inuitat, constat quia dissimiles existendo recesseramus a Deo, et facti eramus longe per dissimilitudinem, et efficimur prope per similitudinem, ut iam fiat in nobis quod scriptum est, Accedite ad Deum, et illuminamini . Ergo quibusdam longe positis et male uiuentibus psalmus iste dicit, uenite, exsultemus Domino. Quo itis? quo receditis? quo disceditis? quo fugitis, exsultando mundo? uenite, exsultemus Domino. Quo itis exsultare, ubi deficitis? uenite, exsultemus in illo a quo facti sumus. uenite, exsultemus Domino.

3. Iubilemus Deo, salutari nostro. Quid est iubilare? Gaudium uerbis non posse explicare, et tamen uoce testari quod intus conceptum est et uerbis explicari non potest: hoc est iubilare. Nam consideret Charitas uestra qui iubilant in cantilenis quibusque, et quasi in certamine quodam letitie secularis; et uidetis quasi inter cantica uerbis expressa exundantes letitia, cui lingua dicendo non sufficit, quemadmodum iubilent, ut per illam uocem indicetur animi affectus, uerbis explicare non ualentis quod corde concipitur. Si ergo illi de gaudio terreno iubilant; nos de gaudio celesti iubilare non debemus, quod uere uerbis explicare non possumus?

4. [uers. 2.] Preoccupemus faciem eius in confessione. Confessio quidem duobus modis accipitur in Scripturis. Est confessio laudantis, est confessio gementis. Confessio laudantis, ad honorem pertinet eius qui laudatur: confessio gementis, ad penitentiam pertinet eius qui confitetur. Confitentur enim homines, cum laudant Deum: confitentur, cum accusant se; et nichil dignius facit lingua. uere puto quod ipsa sint uota, de quibus dicit in alio psalmo. Reddam tibi uota mea, que distinxerunt labia mea . Nihil ista distinctione sublimius, nichil tam necessarium et ad intelligendum et ad faciendum Quomodo ergo distinguis uota que reddis Deo? Ut illum  laudes, te accuses; quia illius est misericordia, ut peccata nostra dimittat. Nam si uellet pro meritis agere, non inueniret nisi quos damnaret. uenite ergo dixit [1 1Kb] , ut recedamus iam a peccatis nostris, et non nobiscum deducat rationem de preteritis; sed tanquam tabule noue fiant, incensis omnibus chirographis debitorum nostrorum. Quanta ergo illius laus, quanta misericordia, confiteamur, utique laudantes. Nam si semper confessio penitentis esset, non diceretur in Euangelio de ipso Domino: In illa hora exsultauit iehsu in Spiritu sancto, et ait, Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis . Numquid quia Christus confitebatur, penitens erat? Illum nichil penitere poterat, quia nichil culpabiliter fecerat; sed confitebatur in laude Patris. Ergo quia et hic exsultationis locus est, forte illam debemus intelligere confessionem que est in laude Dei: unde et Laus cantici, ut non hic intelligamus confessionem penitentium, sed laudantium. Et quid est quod continuo nos admonet de quadam confessione cum ait: Preueniamus faciem eius in confessione? Quid est, Preueniamus faciem eius in confessione? uenturus est; Preueniamus faciem eius in confessione, prius: antequam ueniat, nos confitendo damnemus quod fecimus, ut ille quod coronet, non quod damnet, inueniat. Numquid autem et hoc non pertinet ad laudem Dei, quando confiteris peccata tua? Imo uero maxime pertinet ad laudem Dei. Quare maxime pertinet ad laudem Dei? Quia tanto amplius laudatur medicus, quanto plus desperabatur egrotus. Confitere itaque peccata tua, quo magis desperabas de te propter iniquitates tuas. Tanto enim maior laus est ignoscentis, quanto maior exaggeratio est peccata confitentis. Non ergo putemus recessisse nos a laude cantici, si hanc confessionem hic intelligimus, qua confitemur peccata nostra: et hoc ad laudem cantici pertinet; quia cum peccata nostra cognoscimus, Dei gloriam commendamus. Preueniamus faciem eius in confessione.

5. Et in psalmis iubilemus illi. Iam diximus quid sit iubilare; repetitum est, ut confirmetur in faciendo: ipsa repetitio exhortatio est. Non enim iam obliti sumus, ut iam moneri nos uelimus, que dicta sint superius, ut iubilemus: sed plerumque in affectu animi repetitur uerbum quod notum erat, non ut innotescat, sed ut ipsa repetitio faciat confirmationem; repetitur enim ad intelligendum affectum dicentis. Inde est quod dicit Dominus, Amen, amen dico uobis ; sufficiebat Amen unum; quare, Amen, amen, nisi quia ipsa repetitio confirmatio est? In psalmis ergo, inquit, iubilemus illi. Et que dicemus in psalmis? que dicemus, uel potius sentiemus in iubilatione? que sunt que pertinent ad laudem cantici huius? Iam audite: Quoniam Deus magnus est Dominus, et rex magnus super omnes deos: propterea ergo iubilemus illi. Quoniam non repellet Dominus plebem suam:  iubilemus illi. Quoniam in manu eius [1 1Kb] fines terre, et altitudines montium ipsius sunt: in his omnibus iubilemus illi. Quoniam ipsius est mare, et ipse fecit illud, et aridam terram manus eius finxerunt: iubilemus illi. Sed hec omnia quid sibi uelint, si congruenter discutiantur, tempus forte non sufficit: sed rursus si penitus negligantur, debitores remanebimus. Breuiter itaque pro tempore, quantum perstringere potuerimus, accipite; quia et pauca semina uberrimam messem referunt, si sit terra fructifera.

6. [uers. 3.] Primum quare iubilemus, quare laudemus, hoc posuit: Quoniam Deus magnus est Dominus, et rex magnus super omnes deos. Sunt ergo dii super quos sit magnus Deus noster, cui iubilamus, cui exsultamus, cui laudes cantici dicimus; sunt, sed non nobis. Apostolus enim ait: »Nam etsi sunt qui dicuntur dii, siue in celo, siue in terra, quemadmodum sunt dii multi et domini multi: nobis tamen unus Deus, ex quo omnia, et nos per ipsum, et unus Dominus noster iehsu Christus, per quem omnia, et nos in ipso« . Si ergo non nobis, quibus? Audi ex alio psalmo: Quoniam dii Gentium demonia; Dominus autem celos fecit . Magnificentius et breuius tibi commendare non potuit Spiritus sanctus per Prophetam Deum et Dominum tuum. Parum enim erat quia terribilis super omnia demonia Deus: quid magnum, esse super omnia demonia? Quia dii Gentium demonia. Ubi autem Deus tuus? Dominus autem celos fecit. Illud fecit Dominus tuus, ubi non possunt habitare demonia: de celis enim deiecta sunt demonia. Celi preponuntur demoniis, Dominus tuus et celis; quia Dominus tuus et celos fecit. Quanto ergo altior demoniis diis Gentium, qui altior est celis, unde ceciderunt angeli, ut fierent demonia? Et tamen gentes omnes sub demonibus erant: demonibus templa fabricata sunt, demonibus are constructe, demonibus sacerdotes instituti, demonibus oblata sacrificia, demonibus arreptitii tanquam uates inducti. Hec omnia demonibus gentes exhibuerunt; hec omnia uera nonnisi uni magno Deo debentur: templum fecerunt gentes demonibus; habet Deus templum: sacerdotes fecerunt gentes demonibus; habet Deus sacerdotem [2 1Kb] : sacrificium exhibuerunt gentes demonibus; habet Deus sacrificium. Etenim illi demones uolentes uideri dii, non sibi ista exigerent ut fallerent, nisi quia sciunt ea deberi uero Deo. Hoc enim mos est deberi uero Deo, quod sibi exigit falsus deus. Ergo uerum templum Dei agnoscimus. Templum enim Dei sanctum est, inquit, quod estis uos . Si ergo nos sumus templum Dei; ara Dei anima nostra est. Sacrificium Dei quid est? Forte hoc facimus modo, imponimus in ara sacrificium, quando Deum laudamus; docet enim nos psalmus, dicens: Sacrificium laudis glorificabit me, et ibi uia est, ubi ostendam illi salutare Dei . At uero sacerdotem  si requiras, super celos est; interpellat pro te, qui in terra mortuus est pro te . Ergo Deus magnus est Dominus, et rex magnus super omnes deos. Hic accipe homines deos: non enim rex Dominus super demonia. Et hinc habemus Scripture testimonium: Deus stetit in synagoga deorum; in medio autem deos discernere [1 1Kb] . Deos dixit participatione, non natura; gratia, qua uoluit facere deos. Quantus Deus est qui facit deos? Aut quales dii sunt quos facit homo? Quam ille magnus deos faciendo, tam isti nichil qui ab homine facti sunt. Deus uerus facit deos credentes in se, quibus dedit potestatem filios Dei fieri . Et ideo ipse uerus Deus, quia Deus non factus est: nos autem facti, non ueri dii, meliores tamen illis quos homo facit. Quoniam simulacra Gentium argentum et aurum, opus manuum hominum: os habent, et non loquentur; oculos habent et non uidebunt . Nobis autem Deus noster oculos uidentes fecit. Nec in eo tamen nos deos fecit, quia uidentes oculos nobis fecit; nam fecit hoc et pecoribus: sed ideo nos deos fecit, quia interiores oculos nostros illuminauit. Ergo sit laus illi, confessio illi, sit iubilatio illi: Quia magnus est Dominus, et rex magnus super omnes deos.

7. Quia non repellet Dominus plebem suam: laus illi, iubilatio illi, Quam plebem non repellet? Hic nobis interpretari aliquid non licet: prescriptum habemus ab Apostolo, exposuit hoc Apostolus unde sit dictum . Erat enim plebs Iudea, plebs ubi fuerunt Prophete, plebs ubi fuerunt Patriarche, plebs etiam secundum carnem propagata de semine Abrahe; plebs in qua precesserunt omnia sacramenta Saluatorem nostrum promittentia; plebs ubi institutum est templum, unctio, sacerdos [2 1Kb] ad figuram, ut cum omnes ipse umbre preterirent, ipsa lux adueniret: erat ergo ista plebs Dei; ad eam Prophete missi in illa nati qui missi; ei tradita et credita eloquia Dei. Quid ergo? totum illud damnatum est? Absit. Arbor oliue ipsa dicta est Apostolo, cepit enim ista arbor a Patriarchis: sed fuerunt ibi rami aridi, quia nimis alti per superbiam; precisi ergo propter sterilitatem, insertus oleaster propter humilitatem. uerumtamen, karissimi, ne superbiret oleaster insertus, quid ait Apostolus? »Si tu ex naturali incisus oleastro, et contra naturam insertus es in bonam oliuam; quanto magis qui secundum naturam sunt, inserentur sue oliue« ? Ut quomodo tu non permanens in infidelitate, meruisti inseri in oliuam, cum esses oleaster; sic isti correcti facilius sue oliue naturaliter inserantur: hoc de illis Apostolus. Ergo ipsa est arbor; etsi aliqui ex ramis fracti sunt, non omnes. Nam si omnes rami frangerentur, unde Petrus? unde Ioannes? unde Thomas? unde Mattheus? unde Andreas? unde illi omnes Apostoli? unde ipse Paulus apostolus qui loquebatur, et  suo fructu oliuam [1 1Kb] testabatur? Nonne isti omnes inde? Unde etiam quingenti illi fratres quibus Dominus post resurrectionem apparuit ? unde tot millia ad uocem Petri, quando Spiritu sancto repleti Apostoli omnium gentium linguis locuti sunt, tanta auiditate Dei laudis et sue accusationis conuersi sunt, ut qui primo sanguinem Domini fuderunt seuientes, bibere discerent iam credentes? Sic autem omnia illa conuersa sunt millia hominum, ut res suas uenderent, et pretia rerum suarum ante pedes Apostolorum ponerent . Quod diues unus non fecit, quando ore Domini audiuit, et a Domino tristis abscessit , hoc fecerunt subito tot millia eorum hominum, quorum manibus Christus fuerat crucifixus. Quanto maius uulnus erat in corde ipsorum, tanto auidius medicum quesierunt. Cum ergo inde illi omnes fuerunt, de ipsis dicit modo Psalmus: Quoniam non repellet Dominus plebem suam. Nam hoc testimonio Psalmi, cum hinc loqueretur, usus est Apostolus, et dixit: »Quid ergo dicemus, fratres? Numquid Deus repulit plebem suam; quam presciuit? Absit: nam et ego Isrelita sum, ex semine Abrahe, de tribu Beniamin. Non repulit Deus plebem suam, quam presciuit« . Utique si repelleret Dominus plebem suam, non esset unde esset ipse Apostolus: unde autem ipse, inde et alii. In his plebs Domini, non in omnibus; sed, quemadmodum scriptum est, Reliquie salue erunt . Non in omnibus; sed area uentilata, massa intro missa est, palea iacet . Totum quidquid uides Iudeorum reproborum, paleam uides. Unde uides istam paleam, iam inde exiit massa, iam in horreo recondita est. Ambas res uideamus, ambas discernamus.

8. [uers. 4.] Quid Psalmus adiungit? Quoniam in manu eius fines terre. Agnoscimus lapidem angularem; lapis angularis, Christus. Non potest esse angulus, nisi duos in se copulauerit parietes: ad angulum de diuerso ueniunt, sed in angulo sibi non aduersantur. uenit ex una parte circumcisio, uenit ex alia parte preputium: in Christo ambo populi concordauerunt; quia ille factus est lapis, de quo scriptum est, Lapidem quem reprobauerunt edificantes, hic factus est in caput anguli . Si ergo Christus in caput anguli, non attendamus diuersitatem de longe uenientium, sed propinquitatem in Christo coherentium. Ibi agitur, ibi uideamus, Quoniam non repellet Dominus plebem suam. Ecce unus paries, in quo iam, ut diximus, non repulit Dominus plebem suam. Inde Apostoli, inde Isrelite omnes qui crediderunt, ac uenditarum rerum suarum pretia ante pedes Apostolorum posuerunt; uoluntate pauperes, de Deo diuites. Agnouimus unum parietem; impletum esse ibi quod diximus, Quia non repellet Dominus plebem suam: uideamus et alium parietem. Quoniam in manu eius fines terre. Ecce alius paries in omnibus gentibus: In manu eius fines terre. uenerunt etiam omnes gentes ad lapidem angularem, ubi osculum  pacis agnouerunt; in illum unum qui de duobus fecit unum: non quemadmodum heretici, qui de uno fecerunt duo. Hoc enim idem ait apostolus de Domino Christo: Ipse est enim, inquit, pax nostra, qui fecit utraque unum . Ergo iubilemus illi. Quare? Quia non repellet Dominus plebem suam. Iterum quare? Quoniam in manu eius fines terre, et altitudines montium ipsius sunt. Altitudines montium, sublimitates terrarum. Aliquando iste sublimitates, id est, ipse terrene potestates, aduersate sunt Ecclesie; leges contra Ecclesiam promulgarunt, nomen christianum de terra delere conati sunt: sed posteaquam impletum est quod prophetatum est, Adorabunt eum omnes reges terre ; factum est quod hic dictum est, Altitudines montium ipsius sunt.

9. [uers. 5.] Sed forte tu de tentationibus satagis, ut constitutus in tanta gratia promissionum Dei, propter scandala mundi turberis? Nec ipsa scandala aliquid tibi faciunt; quoniam mensuram a Domino acceperunt: Quoniam ipsius est mare. Est enim mare mundus iste, sed et mare Deus fecit: nec seuire fluctus possunt, nisi usque ad littus, ubi ipse terminum posuit. Nulla ergo tentatio, nisi acceperit mensuram a Domino. Sint ergo tentationes, sint tribulationes; consummaris eis, non consumeris. uide utrum ipse tentationes non prosint. Attende Apostolum: Fidelis Deus, qui non uos sinet tentari supra quam potestis ferre; sed faciet cum tentatione etiam exitum, ut possitis sustinere . Non ait, Non uos sinet tentari omnino. Si enim recusares tentationem, recusares refectionem. Ergo reficeris; et si reficeris, in manibus artificis es. Aliquid tibi tollit, aliquid corrigit, aliquid complanat, aliquid mundat: agit quibusdam ferramentis suis; ipsa sunt scandala huius seculi: tu tantum de manu artificis noli cadere. Nihil tentationis accedet ultra uires tuas. Hoc permittit Deus ad utilitatem tuam, unde tu possis proficere. Denique ipsum Apostolum audi hoc coniungentem: Sed faciet cum tentatione etiam exitum ut possitis sustinere. Ergo mare forte metuendum tibi erat? Noli timere: Quoniam ipsius est mare, et ipse fecit illud. A gentibus times scandala? Et ipsas gentes ipse fecit; non permittet illas ultra eam seuire quam nouit ille mensuram, ex qua proficias. Nonne dicit alius psalmus, Omnes gentes quotquot fecisti, uenient et adorabunt coram te, Domine ? Si omnes gentes quotquot fecisti, manifestum est quia et gentes ipse fecit: ideo, Ipsius est mare, et ipse fecit illud, et aridam terram manus eius finxerunt. Esto tu arida terra, siti gratiam Dei, ut ueniat super te imber dulcis, inueniat in te fructum. Non permittit fluctus operire quod seuit [1 1Kb] : Et aridam terram manus eius finxerunt. Ergo et hinc iubilemus illi.

10. [uers. 6.] Nam quoniam hec ita sunt, quoniam tanta explicauimus ad laudem Dei pertinentia, redite ad illud unde ceperat: uenite, adoremus, et procidamus ei, et ploremus ante Dominum qui fecit nos. Ideo  enim exsultemus, quia fecit illud et illud. Et commemorauit multa, et nunc repetit exhortationem: uenite, adoremus, et procidamus ei, et ploremus ante Dominum qui fecit nos. Iam commemoratis a me laudibus Dei, nolite pigri esse, et longe uita et moribus stare: uenite, adoremus, et procidamus ei. Sed forte de peccatis uestris, que uos longe fecerant a Deo, solliciti estis; faciamus sequentia: Et ploremus coram Domino, qui fecit nos. Ardes forte conscientia delicti; lacrymis exstingue flammam peccati, plora ante Dominum: securus plora ante Deum, qui te fecit; non enim opus manuum suarum contemnit in te. Noli putare quia potes a te refici. A te deficere potes, tu teipsum reficere non potes: ille reficit qui te fecit. Ploremus ante Dominum qui nos fecit: lacrymare ante illum, confitere illi, preueni faciem eius in confessione. Quis enim es tu qui illi ploras, et illi confiteris, nisi quem fecit? Non parue fiducie est ad factorem res facta, et non quomodocumque facta, sed ad imaginem et similitudinem ipsius: uenite, adoremus, et procidamus ei, et ploremus ante Dominum, qui fecit nos.

11. [uers. 7.] Quoniam ipse est Dominus Deus noster. Ut autem securi ante illum procidamus et ploremus, nos quid sumus? Nos autem populus pascue eius, et oues manuum eius. uide quam eleganter uerborum ordinem commutauit, et tanquam non propria reddidit; ut ipsos intelligamus oues, qui sunt et populi. Non dixit, Oues pascue eius et populus manuum eius; quod magis putabatur posse congruere, quia oues ad pascua pertinent: sed ait, populus pascue. Ergo populus oues sunt, quia dicit, populus pascue eius; ipse populus oues sunt. Sed rursus, quia nos habemus oues quas emimus, non quas fecimus; dixerat autem superius, Procidamus ei qui fecit nos: recte dictum est, oues manuum eius. Nullus hominum sibi facit oues: emere potest, donari possunt, inuenire potest, aggregare potest, postremo furari potest; facere oues non potest. At uero Dominus noster fecit nos; ideo populus pascue eius et oues manuum eius, ipse sunt que sibi ipse facere dignatus est gratia sua. Has enim oues laudat et in Canticis canticorum, perfectos quosdam [1 1Kb] dicens tanquam dentes Ecclesie sancte sponse sue: Dentes tui sicut grex detonsarum ascendentium de lauacro, que geminos pariunt, et sterilis non est in illis . Quid est, Dentes tui? Per quos loqueris: dentes enim Ecclesie, per quos loquitur Ecclesia. Quales dentes tui? Tanquam grex detonsarum. Quare detonsarum? Quia sarcinas seculi posuerunt. Nonne detonse erant oues ille, de quibus paulo ante dicebam, quos preceptum Dei totonderat, dicentis: uade, uende omnia tua, da pauperibus, et habebis thesaurum in celis; et ueni, sequere me ? Fecerunt hoc preceptum; detonsi uenerunt. Et quia baptizati sunt credentes in Christum, quid ibi dicitur? Ascendentium de lauacro; id est, ascendentium de mundatione. Et omnes geminos creant: quos geminos? Duo illa precepta, in quibus tota Lex pendet  et Prophete. Nos ergo populus pascue eius, et oues manuum eius.

12. [uers. 8.] Ergo, Hodie si uocem eius audieritis. O plebs mea, plebs Dei! Alloquitur plebem suam Deus, non solum illam plebem suam quam non repellet, sed etiam omnem plebem suam. Loquitur enim in angulo utrique parieti ; id est, in Christo prophetia loquitur, et populo Iudeorum, et populo Gentium. Hodie si uocem eius audieritis, nolite obdurare corda uestra. Aliquando enim audistis uocem illius per Moysen, et obdurastis corda uestra. Per preconem locutus est, quando obdurastis corda uestra; per se nunc loquitur, mollescant corda uestra. Qui precones ante se mittebat, ipse uenire dignatus est; ore suo hic loquitur, qui loquebatur per ora Prophetarum. Hodie ergo si uocem eius audieritis, nolite obdurare corda uestra.

13. [uers. 9.] Quare dixisti, Nolite obdurare corda uestra? Quia meministis quid soleant facere patres uestri. Nolite obdurare corda uestra: quemadmodum in illa amaricatione, secundum diem tentationis in deserto. Recolitis certe, fratres, quod ille populus tentarit Deum , acceperit disciplinam, et rectus sit in deserto tanquam ab optimo sessore, frenis legum, frenis preceptorum; nec sit desertus tamen a Deo etiam indomitus, non solum beneficiis presentibus, sed etiam uirga emendationis non desistente. Nolite ergo obdurare corda uestra: sicut in amaricatione, secundum diem tentationis in deserto, ubi tentauerunt me patres uestri. Iam tales non sint patres uestri; nolite eos imitari. Patres uestri erant; sed si non imitati fueritis, patres uestri non erunt: tamen quia de his nati estis, patres uestri erant. Et si Gentes uenientes ab extremo terre, sicut dicit Ieremias, Ad te Gentes uenient ab extremo terre, et dicent, uere mendacia coluerunt patres nostri, simulacra in quibus non est utilitas : si Gentes dimiserunt simulacra sua, ut uenirent ad Deum Isrel; quos ipse Deus Isrel de Aegypto per mare rubrum duxit, in quo inimicos eorum consequentes operuit ; quos in desertum eduxit, manna pauit , nunquam uirgam suam ab eorum disciplina tulit, nunquam beneficia misericordie subtraxit; ipsi debent deserere Deum suum, cum Gentes uenerint ad Deum ipsorum? Ubi tentauerunt me patres uestri; probauerunt [1 1Kb] , et uiderunt opera mea. Quadraginta annis uiderunt opera mea, quadraginta annis exacerbauerunt me: ante illos miracula in manu Moysi faciebam, et ipsi magis magisque corda obdurabant.

14. [uers. 10.] Quadraginta annis proximus fui generationi huic. Quid est, proximus fui? Presentaui me in signis et uirtutibus meis: non uno die, non duobus; sed, Quadraginta annis proximus fui generationi huic; et dixi, Semper isti errant corde. Hoc significauerunt  quadraginta anni, quod et semper. Quadragenarius enim iste numerus indicat integritatem seculorum, tanquam perficiantur secula per hunc numerum. Ideo Dominus quadraginta diebus ieiunauit, quadraginta diebus tentatus est in eremo , et quadraginta diebus fuit cum discipulis post resurrectionem . Primis quadraginta diebus tentationem, posterioribus quadraginta diebus consolationem ostendit; quia cum tentamur, sine dubio consolamur. Corpus enim eius, id est Ecclesia, necesse est tentationes patiatur in hoc seculo; sed non deest ille consolator qui dixit: Ecce ego uobiscum sum usque in consummationem seculi . Et dixi, Semper isti errant corde. Ad hoc cum illis fui quadraginta annis, ut ostenderem genus tale hominum, quod me semper exacerbat usque in finem seculi: quia per illos quadraginta annos, totum seculum significare uoluit.

15. [uers. 11.] Quid ergo? pro illis non erunt alii qui intrent in requiem Dei? Improbati sunt illi quibus displicuit misericordia Dei, qui restiterunt Deo corde indurato; illis improbatis, numquid perdidit Deus populum suum? Non erit uerum, Potens est Deus de lapidibus istis suscitare filios Abrahe ? Ergo, dixi, Semper isti errant corde. Et isti non cognouerunt uias meas, quibus iuraui in ira mea, Si introibunt in requiem meam. Quibus iuraui in ira mea, si introibunt in requiem meam: magnus terror. Ab exsultatione cepimus, sed ad magnum timorem conclusit psalmus iste: Quibus iuraui in ira mea, Si introibunt in requiem meam. Loqui Dominum magnum est; quanto magis iurare Deum? Iurantem hominem debes timere, ne propter iurationem faciat quod contra uoluntatem eius est; quanto magis Deum, qui nichil temere iurare potest? Iurationem ad confirmationem uoluit esse. Et per quem iurat Deus? Per semetipsum: non enim habet maiorem per quem iuret . Per semetipsum confirmat promissa sua, per semetipsum confirmat minas suas. Nemo dicat in corde suo: uerum est quod promittit; falsum est quod minatur. Sicut uerum est quod promittit, sic certum est quod minatur. Tam certus esse debes de requie, de felicitate, de eternitate, de immortalitate, si feceris precepta ipsius, quam certus esse debes de interitu, de ardore ignis eterni, de damnatione cum diabolo, si contempseris precepta eius. Iurauit ergo illis in ira sua, ne intrent in requiem ipsius: et tamen oportet aliquos intrare in requiem ipsius; non enim nulli dabitur requies ipsius. Illis ergo reprobatis, nos intrabimus: quia etsi aliqui ex ramis fracti sunt propter dissimilitudinem et infidelitatem, nos propter fidem et humilitatem inseremur . Nos ergo intremus in requiem eius. Unde autem intrarunt illi qui intrarunt, illi qui electi sunt, qui non corde obdurato restiterunt? Quia uerum est quod non repellet Dominus plebem suam.



IN PSALMUM XCu ENARRATIO.



SERMO  .

1. [uers. 1.] Dominus et frater meus Seuerus  adhuc differt letitiam nostram de sermone quem nobis debet: nam quod debitor teneatur, agnoscit. Omnes enim Ecclesias quacumque transitum fecit, letificauit Dominus per os ipsius: multo magis ergo ista letificanda est, de qua ceteris eum Dominus propagauit. Sed quid facturi sumus, nisi ut seruiamus uoluntati ipsius? Differre illum tamen dixi, fratres, non fraudare. Itaque tenete debitorem, nec dimittatis, nisi cum soluerit. Aduertat itaque Charitas uestra: quantum donat Dominus, de isto psalmo dicamus aliquid quod quidem iam nostis; sed dulcis est commemoratio ueritatis. Forte cum pronuntiaretur titulus eius, cum admiratione aliqui audierunt. Inscribitur enim titulus Psalmi: Quando domus edificabatur post captiuitatem. Hoc titulo predicto, iam in ipso textu Psalmi exspectabatis fortasse qui lapides preciderentur de montibus, que moles attraherentur, que fundamenta iacerentur, que trabes imponerentur, que columne erigerentur. Nihil horum cantat: et si aliud aliquid, non ergo consonat Psalmus titulo suo, et aliud portat in fronte, aliud in uoce? Imo nichil aliud, sed intellectores querit. Loquitur enim de edificatione domus. Omnes lapides ipsius domus intelligant [1 1Kb] quod cantarunt. Aedificatur enim domus Deo, non illo loco ubi edificauit Salomon. Aedificauit enim templum : et de ipso templo audistis modo que dixerit Dominus. Cum saxa templi et moles ingentes admirarentur discipuli, indicauerunt Domino admirationem et stuporem suum; et Dominus illis: Amen dico uobis, non relinquetur hic lapis super lapidem, qui non destruetur . Non talis edificatur domus. Nam uidete ubi edificatur, quia non uno loco, aliqua in parte. Sic enim incipit:

2. Cantate Domino canticum nouum, cantate Domino omnis terra. Si canticum nouum cantat omnis terra; sic edificatur, cum cantat: ipsum cantare, edificare est; sed si non uetus cantet. uetus cantat cupiditas carnis: nouum cantat caritas Dei. Quidquid cantaueris de cupiditate, uetus cantas; etsi [2 1Kb] sonant in ore uerba cantici noui, non est speciosa laus in ore peccatoris . Melius est ut nouus taceas, quam ut uetus cantes; quia si fueris nouus, et tacueris, auribus hominum non sonat: nam cor tuum non tacet canticum nouum; et peruenit ad aures Dei, qui te fecit hominem nouum. Diligis, et taces: dilectio ipsa uox est ad Deum, et ipsa dilectio canticum nouum est. Audi quia canticum nouum est: Dominus dicit, Mandatum nouum do uobis, ut uos inuicem diligatis . Omnis ergo terra cantat canticum nouum: ibi edificatur domus [3 1Kb] . Omnis ergo  terra est domus Dei. Si omnis terra domus Dei, qui non heret omni terre, ruina est, non domus; ruina illa uetus, cuius umbram habebat templum illud uetus. Ibi enim diruebatur uetustas, ut nouitas edificaretur. Et quomodo diruitur uetustas? Amen dico uobis, inquit, non relinquetur lapis super lapidem, qui non destruetur. Lapis Christus est: dicit autem Apostolus, Quotquot in Christo baptizati estis, Christum induistis . Si Christum induit quisquis baptizatur in Christo; quis ponit lapidem super lapidem, nisi qui Baptismum super Baptismum imponit? Sed nolite terreri; non relinquetur qui non destruetur. Lapides enim ad fabricam nouam, que edificatur post captiuitatem, sic colliguntur, et sic illos caritas in unitate constringit, ut non sit lapis super lapidem, sed unus lapis sint omnes lapides. Ne miremini: hoc fecit canticum nouum, id est, hoc fecit innouatio caritatis. Ad ipsam structuram nos compingit Apostolus, et in illa unitate nos constrictos compaginat, dicens: Sufferentes inuicem in dilectione, studentes seruare unitatem spiritus, in uinculo pacis . Ubi unitas Spiritus, unus lapis; sed unus lapis de multis factus. Quomodo de multis unus factus? Sufferendo inuicem in dilectione. Aedificatur ergo domus Domini Dei nostri, edificatur: hoc fit, hoc agitur, hoc uoces iste agunt, hoc lectiones, hoc predicatio Euangelii toto orbe terrarum; adhuc edificatur. Creuit multum domus hec, et multas gentes impleuit: nondum tamen omnes gentes occupauit: crescendo multas tenuit, omnes occupatura est; et contradicitur ab eis qui domesticos eius se esse gloriantur, et dicitur, Iam decreuit. Adhuc crescit, adhuc crediture sunt omnes gentes que nondum crediderunt: ne quis dicat, Et illa lingua creditura est? et Barbari credituri sunt? Et quid sibi uult quod Spiritus sanctus apparuit in linguis igneis , nisi quia nullius lingue duritia est que non illo igne soluatur? Neque enim non habemus iam multas gentes Barbaras credidisse Christo: quo nondum porrectum est Romanum imperium, iam Christus possidet; quod adhuc clausum est eis qui ferro pugnant, non est clausum illi qui ligno pugnat. Dominus enim regnauit a ligno. Quis est qui ligno pugnat? Christus. De cruce sua uicit reges, et subiugatis ipsam crucem in fronte fixit; et gloriantur de illa, quia ibi est salus eorum. Hoc agitur, sic crescit domus, sic edificatur: et ut noueritis, sequentia Psalmi audite; uidete operantes et fabricantes domum. Cantate Domino canticum nouum, cantate Domino omnis terra.

3. [uers. 2, 3]. Cantate Domino [1 1Kb] , benedicite nomen eius, bene nuntiate de die in diem salutare eius. Quomodo crescit edificium? Bene, inquit, nuntiate de die in diem salutare eius. De die in diem predicetur; de die in diem, inquit, edificetur; crescat, inquit  Deus, domus mea. Et quasi diceretur ab operariis, Ubi iubes edificari? ubi uis crescere domum tuam? Elige nobis aliquem locum equalem, aliquem locum spatiosum, si tibi amplam domum uis edificari. Ubi iubes ut bene nuntiemus de die in diem? Ostendit locum: Annuntiate in gentibus gloriam eius. Gloriam, inquit, eius annuntiate in gentibus: gloriam eius, non gloriam uestram. O structores, gloriam eius bene nuntiate in gentibus. Si gloriam uestram annuntiare uolueritis, cadetis; si eius edificabimini, cum edificatis. Ideo qui gloriam suam annuntiare uoluerunt, noluerunt esse in ista domo; et propterea non cantant canticum nouum cum omni terra. Non enim communicant uniuerso orbi terrarum: et ideo non sunt edificantes in domo, sed parietem dealbatum erexerunt. Quanta minatur Deus parieti dealbato? Sunt testimonia Prophetarum innumera, unde maledicit parieti dealbato [1 1Kb] ? Quid est paries dealbatus, nisi hypocrisis, id est simulatio? Foris lucet, intus lutum est. Quod dicturus sum, iam dictum est, sed quia eo spiritu dictum est, quem nobis quoque Dominus impertire dignatus est, nos illud diximus; et quidquid modo eodem Spiritu dicimus, illi dixerunt qui fuerumt ante nos. Non est ergo pretermittendum, sed dicendum est, quia dono Dei dictum est. Quidam de isto pariete dealbato cum diceret, hoc ait: »Quomodo in pariete non coniuncto aliis parietibus, sed singulariter erecto, si ostium facias, quisquis intrauerit foris est; sic in illa parte que noluit cantare cum domo [2 1Kb] canticum nouum, sed parietem uoluit struere, et hunc dealbatum, non solidatum [3 1Kb] quid ualet quod habet ianuam? Si intraueris, foris inueniris.« Quia enim ipsi non per ianuam introierunt, et ianua ipsorum non intromittit. Dominus enim dicit: Ego sum ianua; per me intratur. Qui sunt qui intrant per ianuam? Qui gloriam Domini querunt, non suam. Qui intrant per ianuam? Qui faciunt quod dictum est, Bene nuntiate in gentibus gloriam eius. Qui intrat per ianuam, pastor ouium est, ait Dominus; qui autem per aliam partem ascendit, ille fur est et latro . Qui per ianuam intrat, humilis est; qui per aliam partem ascendit, superbus est: ideo illum dixit intrare, illum ascendere. Sed ille intrando recipitur; ille ascendendo precipitatur. Annuntiate in gentibus gloriam eius. Quid est, in gentibus? Forte gentes nominantur et pauce; et adhuc habet quod dicat illa pars que erexit parietem dealbatum: Quare non gentes sunt Getulia, Numidia, Mauritania, Byzacium? Prouincie gentes sunt [4 1Kb] . Auferat sermonem hypocrisi [5 1Kb] parieti dealbato, sermo Dei, edificans domum toto orbe terrarum. Parum est quod dixit, Annuntiate  in gentibus gloriam eius; ne aliquas gentes exceptas putares, sequitur et dicit, In omnibus populis mirabilia eius.

4. [uers. 4.] Quoniam magnus Dominus et laudabilis nimis. Quis Dominus, nisi iehsu Christus, magnus et laudabilis nimis? Nostis certe quia homo apparuit; nostis certe quia in utero femine conceptus est, nostis quia ex utero natus est, nostis quia lactatus est, quia manibus portatus est, quia circumcisus, quia hostia pro illo oblata est, quia creuit; postremo nostis quia expalmatus est, consputus, spinis coronatus, crucifixus est, mortuus est, lancea percussus est; nostis quia hec omnia passus est: Magnus est et laudabilis nimis. Nolite contemnere paruum, intelligite magnum. Paruus factus est, quia parui eratis; intelligatur magnus, et in illo magni eritis. Sic enim edificatur domus, sic eriguntur moles in ipsa domo: crescunt lapides qui ducuntur ad edificium. Crescite ergo, intelligite Christum magnum: et paruus magnus est, magnus nimis. Finiuit uerba: uolebat dicere quantum magnus; etsi tota die diceret, Magnus, magnus, quid diceret? Tota die dicens, Magnus finiret aliquando; quia finitur dies: magnitudo illius ante dies, ultra dies, sine die. Ergo quid diceret? Quoniam magnus Dominus et laudabilis nimis. Quid enim dictura est lingua parua ad laudandum magnum? Dicendo, nimis, emisit uocem, et dedit cogitationi quod sapiat: tanquam dicens, Quod sonare non possum, tu cogita; et cum cogitaueris, parum erit. Quod cogitatio nullius explicat, lingua alicuius explicat? Magnus Dominus et laudabilis nimis. Ipse laudetur, ipse predicetur, eius gloria nuntietur, et edificatur domus [1 1Kb] .

5. Terribilis est super omnes deos. Sunt enim dii super quos sit terribilis ille? uideamus [2 1Kb] quos dicat, et uidebimus quare dicat. Interim antequam dicat, karissimi, aduertite. Ille qui quasi territus uidetur inter homines, terribilis est super omnes deos. Numquid non fremuerunt gentes? numquid non populi meditati sunt inania aduersus Dominum et aduersus Christum eius ? Numquid illi tauri pingues non circumdederunt eum? numquid non leo ille rugiens fremuit super illum , et intrans in corda seuientium exclamauit, Crucifige, crucifige ; quasi ille isto fremitu terreretur qui terribilis est, non super omnes homines, sed super omnes deos? Ubi enim uult edificare domum, locus ipse siluosus est, unde dictum est hesterno die, Inuenimus eam in campis silue  . Domum enim ipsam querebat, cum diceret, In campis silue. Et unde siluosus est locus ille? Simulacra colebant homines: non mirum quia porcos pascebant. Filius enim ille erat qui dimisit patrem, et omnia sua consumpsit in meretricibus, uiuens prodige; pascebat porcos , id est, colebat demonia: et ipsa superstitione Gentilium, silua  facta erat omnis terra. Sed exstirpat siluam qui edificat domum; et propterea dictum est, Cum domus edificaretur post captiuitatem. Tenebantur enim homines captiui sub diabolo, et demonibus seruiebant; sed redempti sunt a captiuitate. uendere se potuerunt, sed redimere non potuerunt. uenit Redemptor, et dedit pretium; fudit sanguinem suum, emit orbem terrarum. Queritis quid emerit? uidete quid dederit, et inuenite quid emerit. Sanguis Christi, pretium est. Tanti quid ualet? Quid, nisi totus orbis? quid, nisi omnes gentes? ualde ingrati sunt pretio suo, aut multum superbi sunt, qui dicunt, aut illud tam paruum esse, ut solos Afros emerit; aut se tam magnos esse, pro quibus solis illud sit datum  . Non ergo exsultent [1 1Kb] , non superbiant: pro toto dedit, quantum dedit. Nouit quid emerit, quia nouit quanti emerit. Inde quia redempti sumus post captiuitatem edificatur domus. Et qui sunt qui nos tenebant in captiuitate? Quia illi quibus dicitur, Annuntiate, exstirpatores silue sunt: ut exstirpent siluam, liberent de captiuitate terram, et struant, edificent, annuntiando magnitudinem domus Domini. Unde silua demonum exstirpatur, nisi predicetur ille qui super omnes est? Ergo omnes gentes demonia habebant deos: quos dicebant deos, demonia erant, Apostolo dicente apertius, Quoniam que immolant gentes, demoniis immolant, et non Deo . Quia ergo ideo erant in captiuitate, quia demoniis immolabant, et propterea tota terra siluosa remanserat; annuntiatur iste magnus et laudabilis nimis.

6. [uers. 5.] Et quomodo ostenditur magnitudo eius, ut eradicet illas superstitiones, sub quibus captiuus populus tenebatur, quem redimere aduenit terribilis super omnes deos? Et quasi diceretur illi, Quare dixisti, super omnes deos? sunt enim dii? sequitur et dicit, Quoniam omnes dii Gentium demonia. Intendat Charitas uestra. Magnum aliquid dicebat paulo ante, Magnus Dominus; et tanquam deficiens in laudi ipsius, et laudabilis nimis. Nonne hoc dixeram, quia dimisit tibi cogitare quod non poterat ipse uerbis explicare? Explicans autem ipse uerbis, quid magnum mihi dixit de Domino Iesu Christo? An quia super omnia demonia est? Cum enim dixisset, Terribilis super omnes deos; subiunxit, Quoniam omnes dii Gentium demonia. Non est magnum, esse super demonia: et tu; si uolueris, eris; sed si in illum credideris. Itane ipsa est illa magnitudo laudis, Magnus Dominus et laudabilis nimis? uolens enim explicare, ut poterat humana lingua, et quamuis magnus sit tactor organi Spiritus sanctus, tamen per angustias [2 1Kb] spiritus humani syllabas sonat, sed cogitationes generat: explicare ergo per hanc linguam uolens, quid ait? Magnus Dominus et laudabilis nimis. Dic, dic, quantum laudabilis; dic. Terribilis est, inquit, super omnes deos. Quare dixisti, super omnes deos? Quoniam omnes dii Gentium demonia. Et ipsa  est tota laus illius qui laudabilis est nimis, quia superat omnes deos Gentium, qui sunt demonia? Exspecta, et audi quod sequitur: Dominus autem celos fecit. Iam ergo non super demonia solum, sed super omnes celos quos fecit. Si diceret, Super omnes deos, quoniam omnes dii Gentium demonia, et ibi tantummodo remaneret laudatio Domini, minus dixerat quam nos solemus de Christo cogitare: cum autem dixit, Dominus autem celos fecit; uidete quid intersit inter celos et demonia; et uidete quid intersit inter ipsos celos et illum qui fecit celos; ecce quantum excelsus est Dominus. Non dixit, Dominus autem super celos sedet; fortasse enim alius illos fecisse putaretur, super quos sederet: sed dixit, Dominus autem celos fecit. Si celos fecit, etiam Angelos fecit: ipse fecit Angelos, ipse fecit Apostolos. Apostolis cedebant demonia: sed ipsi Apostoli celi erant, qui Dominum portabant. Et quem Dominum portabant? A quo facti erant. Audi quia celi sunt: Celi enarrant gloriam Dei . Ipsis celis dicitur, Annuntiate in gentibus gloriam eius, in omnibus populis mirabilia eius. Quoniam magnus Dominus et laudabilis nimis, terribilis est super omnes deos. Quos deos? Quoniam omnes dii Gentium demonia. Et ipse est terribilis super omnes istos deos. Dominus autem celos fecit. O celi, quos fecit, annuntiate in gentibus gloriam eius! Aedificetur domus per omnem terram, cantet omnis terra canticum nouum.

7. [uers. 6.] Confessio et pulchritudo in conspectu eius. Pulchritudinem amas? uis esse pulcher? Confitere. Non dixit, Pulchritudo et confessio; sed, Confessio et pulchritudo. Fedus eras, confitere ut sis pulcher: peccator eras, confitere ut sis iustus. Fedare te potuisti; formosum te facere non potes. Qualis autem est sponsus noster, qui fedam amauit, ut pulchram faceret? Quomodo, ait aliquis, fedam amauit? Non ueni, inquit, uocare iustos, sed peccatores . Quos uocas peccatores, ut remaneant peccatores [1 1Kb] ? Non, inquit. Et quomodo non erunt peccatores? Confessio et pulchritudo in conspectu eius. Confitentur enim peccata sua, uomunt mala que auide uorauerant; non redeunt ad uomitum suum, sicut canis immundus : et erit confessio et pulchritudo. Amamus pulchritudinem; prius eligamus confessionem, ut sequatur pulchritudo. Iterum existit qui amat potentiam, amat et magnificentiam; uult esse magnus quomodo Angeli sunt. Magnificentia quedam est in Angelis; et tanta potentia, ut si faciant Angeli quidquid possunt, sustineri non possit. Et omnis homo desiderat potentiam Angelorum, sed iustitiam Angelorum non amat. Prius iustitiam dilige, et sequetur te potentia. Quid enim sequitur et hic? Sanctitas et magnificentia in sanctificatione eius. Tu iam querebas magnificentiam: prius dilige sanctitatem; cum sanctificatus fueris, eris et magnificus. Nam si prepostere prius esse uolueris  magnificus, ante cadis quam surgas: non enim surgis, sed extolleris. Melius surgis, si te ille erigat qui non cadit. Descendit enim ad te ille qui non cadit: tu cecideras, ille descendit, porrexit tibi manum; non potes uiribus tuis surgere, amplectere manum descendentis, ut erigaris a forti.

8. [uers. 7.] Quid ergo? Si confessio et pulchritudo in conspectu eius, sanctitas et magnificentia in sanctificatione eius ; quid debent facere gentes, quibus annuntiauerunt [1 1Kb] illi qui siluam exstirpauerunt? Iam ad ipsas gentes dicit, Afferte Domino patrie gentium, afferte Domino gloriam et honorem: nolite uobis; quia et illi qui uobis annuntiauerunt, non suam, sed illius gloriam annuntiauerunt: et uos afferte Domino gloriam et honorem; et dicite, Non nobis, Domine, non nobis, sed nomini tuo da gloriam . Nolite spem in homine ponere. Si baptizatur unusquisque uestrum, dicat: Ille me baptizat, de quo amicus sponsi dixit, Hic est qui baptizat . Si enim hec dixeritis, affertis Domino gloriam et honorem: Afferte Domino gloriam et honorem.

9. [uers. 8.] Afferte Domino gloriam nomini eius. Non nomini hominum, non nomini uestro, sed nomini eius afferte gloriam. Tollite hostias, et introite in atria eius. Tollite hostias: quid allaturi estis, ut intreatis in atria eius? Iam enim creuit domus, et facta sunt atria; qui afferunt hostias, intrent [2 1Kb] in atria. Tauros allaturi sumus, hircos uel oues? Absit. Si uoluisses sacrificium, dedissem utique. Ille nobis hostiam commendabat, quam offerre debemus. uidete ne illa sit hostia, de quo iamdudum dixit, Confessio et pulchritudo in conspectu eius. Confessio hostia est Deo. O ergo gentes, si uultis intrare in atria eius, nolite uacue intrare, Tollite hostias. Quas hostias nobiscum portaturi sumus? Sacrificium Deo spiritus contribulatus; cor contritum et humiliatum Deus non spernit . Cum humili corde intra in domum Dei, et cum hostia intrasti. Si autem superbus es, inanis intras. Nam unde superbires, nisi inanis esses? Nam si plenus esses, non inflareris. Quomodo plenus esses? Si tecum tolleres hostiam, quam portares ad atria Domini. Iam ne diu teneamus, curramus cetera. uidete crescentem domum, uidete edificium ire per totum orbem terrarum. Gaudete, quia intrastis in atria; gaudete, quia edificamini in templum Dei. Qui enim intrant, ipsi edificantur, ipsi sunt domus Dei: ille est inhabitator, cui edificatur domus toto orbe terrarum, et hoc post captiuitatem. Tollite hostias, et introite in atria eius.

10. [uers. 9, 10.] Adorate Dominum in atrio sancto eius: in catholica Ecclesia; hoc est atrium sanctum eius. Nemo dicat, Ecce hic est Christus, ecce illic. Exsurgent enim pseudoprophete. Dic cis istud, Lapis super lapidem non relinquetur, qui non destruatur  : ad parietem dealbatum uocatis; in atrio sancto adoro Deum meum.

11. Commoueatur a facie eius uniuersa terra: dicite in nationibus, Dominus regnauit a ligno. Etenim correxit orbem terre, qui non commouebitur. Que testimonia edificationis domus Dei! Intonant nubes celorum per totum orbem terrarum edificari domum Dei; et clamant rane de palude, Nos soli sumus christiani. Que testimonia profero? Psalterii. Profero quod surdus cantas: aperi aures, tu cantas ista; cantas mecum, et non concordas mecum; lingna tua sonat quod sonat mea, et cor tuum dissonat a corde meo. Nonne tu cantas ista? uide testimonia orbis terrarum: Commoueatur a facie eius uniuersa terra: et tu dicis non commoueri? Dicite in nationibus, Dominus regnauit a ligno. An forte hic obtinebunt, et dicent se regnare a ligno, quia fustibus Circumcellionum regnant? De cruce Christi regna, si a ligno regnaturus es. Nam lignum hoc tuum ligneum te facit: lignum Christi per mare te traiicit. Audis Psalmum dicentem, Correxit orbem terre, qui non commouebitur; et tu dicis non solum motum post correctionem, sed etiam diminutum. Tu uerum dicis; iste mentitur? Pseudoprophete clamantes, Ecce hic est Christus, ecce illic, uerum dicunt; et propheta iste mentitur? Fratres, contra istas apertissimas uoces auditis in angulis strepitum, Ille tradidit, et ille tradidit. Quid dicis? uoces tue audiende sunt, an uoces Dei? Etenim correxit orbem terre, qui non commouebitur. Ego tibi orbem terrarum ostendo edificatum; tolle hostiam, intra in atria Domini. Hostias non habes, propterea non uis intrare. Quid est hoc? Si hostiam tibi indiceret Deus taurum, hircum, arietem, inuenires quod afferres: indixit tibi humile cor, et non uis intrare. Hoc enim in te non inuenis, quia superbia tumuisti. Etenim correxit orbem terre, qui non commouebitur. Iudicabit populos in equitate. Tunc se illi plangent, qui nolunt modo diligere [1 1Kb] equitatem.

12. [uers. 11.] Iucundentur celi, et exultet terra. Iucundentur celi, qui enarrant gloriam Dei; iucundentur celi, quos Dominus fecit: exsultet terra, quam compluunt celi. Celi enim predicatores, terra auditores. Commoueatur mare et plenitudo eius. Quod mare? Seculum. Commotum est mare, et plenitudo maris: omne seculum concitatum est aduersus Ecclesiam, cum dilataretur et edificaretur, toto orbe terrarum. De ipsa commotione audistis in Euangelio, Tradent uos ad iudicia . Commotum est mare: sed quando uinceret mare eum qui celos fecit?

13. [uers. 12, 13.] Gaudebunt campi, et omnia que in eis sunt. Omnes lenes, omnes mites, omnes equi, campi sunt Dei. Tunc exsultabunt omnia ligna siluarum. Ligna siluarum, Pagani sunt. Quare iam gaudent? Quia precisi sunt de oleastro [2 1Kb] , et inserti in oliua . Tunc exsultabunt omnia ligna siluarum: quia precise sunt ingentes arbores cedrine et cyparissine,  et imputribilia ligna translata sunt ad edificationem domus. Ligna siluarum erant, sed antequam irent in edificium; ligna siluarum erant, sed antequam oliuam parerent [1 1Kb] .

14. Tunc exsultabunt omnia ligna siluarum, ante faciem Domini, quoniam uenit, quoniam uenit iudicare terram. Primo uenit, et postea uenturus est. Primo uenit in Ecclesia sua in nubibus. Que sunt nubes que eum portauerunt? Apostoli predicantes, de quibus audistis, cum legeretur Apostolus: Legatione, inquit, pro Christo fungimur, obsecrantes pro Christo reconciliari Deo . Ipse sunt nubes in quibus uenit, excepto aduentu suo posteriore, quo uenturus est iudicare uiuos et mortuos. uenit primo in nubibus. Hec primo uox ipsius sonuit in Euangelio: Amodo uidebitis Filium hominis uenientem in nubibus. Quid est, Amodo? Nonne Dominus postea uenturus est, quando se plangent omnes tribus terre? Prius uenit in predicatoribus suis, et impleuit totum orbem terrarum. Non resistamus primo aduentui, ut non expauescamus secundum. Et ue tunc pregnantibus et mammantibus. Audistis modo in Euangelio: Cauete, quia nescitis qua hora ueniat . In figura dicta sunt. Que sunt pregnantes, et que sunt lactantes? Pregnantes anime dicuntur, que habent spem in seculo. Que autem adepte sunt iam quod sperabant, pro lactantibus sunt posite. uerbi gratia: emere uult uillam; pregnans est, nondum enim factum est, tumet uterus in spe: emit; peperit, adeo lactat quod emit. ue pregnantibus et mammantibus: ue qui habent spem in seculo, ue qui herent his rebus quas de seculi spe pepererunt [2 1Kb] . Quid ergo debet facere christianus? Uti mundo, non seruire mundo. Quid est hoc? Habentes tanquam non habentes. Sic dicit, sic hortatur quos non uult inueniri a die illa tanquam pregnantes et mammantes, sic eos hortatur: »De cetero, fratres, tempus breue est: reliquum est ut et hi qui habent uxores, tanquam non habentes sint; et qui flent, tanquam non flentes; et qui gaudent, tanquam non gaudentes; et qui emunt, quasi non tenentes [3 1Kb] ; et qui utuntur hoc mundo, tanquam non utentes: preterit enim figura huius mundi. uolo uos sine sollicitudine esse« . Qui sine sollicitudine est, securus exspectat quando ueniat Dominus ipsius. Nam qualis amor est Christi, timere ne ueniat? Fratres, non erubescimus? Amamus, et timemus ne ueniat. Certe amamus? an peccata nostra plus amamus? Ergo ipsa oderimus peccata, et amemus eum qui uenturus est ad punienda peccata. ueniet, uelimus, nolimus: non enim quia modo non uenit, ideo uenturus non est. ueniet, et quando nescis; et si paratum te inuenerit, nichil tibi obest quia nescis. Tunc exsultabunt omnia ligna siluarum, ante faciem Domini, quoniam uenit: prius. Et postea quid? Quoniam uenit iudicare terram. Et exsultabunt omnia ligna siluarum. uenit primo, et postea iudicare  terram: exsultantes inueniet eos qui primo eius aduentui crediderunt, quoniam uenit.

15. Nam, Iudicabit orbem terrarum in equitate: non partem, quia non partem emit. Totum iudicare habet, quia pro toto pretium dedit. Audistis Euangelium, quia cum uenerit, inquit, congregabit electos suos a quatuor uentis . Congregat electos omnes a quatuor uentis: ergo de toto orbe terrarum. Quia et ipse Adam [aliquando hoc dixeram  ] orbem terrarum significat secundum grecam linguam. Quatuor enim littere sunt, A, D, A, et M. Sicut autem Greci loquuntur, quatuor orbis partes has in capite litteras habent, dicunt Orientem; , Occidentem; , Aquilonem; , Meridiem: habes, Adam. Ipse ergo Adam toto orbe terrarum sparsus est. In uno loco fuit, et cecidit, et quodam modo comminutus impleuit orbem terrarum: sed misericordia Dei undique collegit fracturas, et conflauit igne caritatis, et fecit unum quod fractum erat. Nouit illud facere artifex ille; nemo desperet: multum quidem est, sed qui sit artifex, cogitate. Ille refecit, qui fecit; ille reformauit, qui formauit. Iudicabit orbem terrarum in equitate, et populos in ueritate sua. Que est equitas et ueritas? Congregabit secum electos suos ad iudicandum, ceteros autem separabit ab inuicem: positurus est enim alios ad dexteram, alios ad sinistram. Quid autem equius, quid uerius, quam ut non exspectent misericordiam de iudice, qui noluerunt facere misericordiam, antequam ueniret iudex? Qui autem uoluerunt facere misericordiam, cum misericordia iudicabuntur. Dicetur enim eis ad dexteram positis: uenite, benedicti Patris mei, percipite regnum quod uobis paratum est ab origine mundi. Et imputat opera misericordie: Esuriui enim, et dedistis mihi manducare; sitiui, et potastis me, et cetera. Rursus ad sinistram positis quid imputatur? Quia noluerunt facere misericordiam. Et quo ibunt? Ite in ignem eternum. Iste auditus malus magnum gemitum faciet [1 1Kb] . Sed quid dixit alius psalmus? In memoria eterna erit iustus; ab auditu malo non timebit . Quid est, auditus malus? Ite in ignem eternum, qui paratus est diabolo et angelis eius . Qui gaudebit ad auditum bonum, non timebit ab auditu malo. Quomodo gaudebunt ad auditum bonum? uenite, benedicti Patris mei. Et a quo auditu non timebunt? Ite in ignem eternum, qui paratus est diabolo et angelis eius. Hec est equitas, hec ueritas. Iudicabit enim orbem terrarum in equitate, et populos in ueritate sua. An quia tu iniustus es, iustus non erit iudex? aut quia tu mendax es, uerax non erit ueritas? Sed si uis habere misericordem, esto misericors antequam ueniat: dimitte si quid in te commissum est, da ex eo quo abundas. Et de cuius das, nisi de illius? Si de tuo dares, largitio esset: cum de illius das, redditio est. Quid enim habes, quod non accepisti ? He sunt hostie Deo gratissime, misericordia, humilitas, confessio,  pax, caritas. Has apportemus, et securi exspectabimus aduentum iudicis, qui iudicabit orbem terrarum in equitate, et populos in ueritate sua.



IN PSALMUM XCuI ENARRATIO.



SERMO AD POPULUM.

1. Magna spectacula Deus prebet cordi christiano, et quibus uere nichil possit iucundius inueniri; si tamen adsit palatum fidei, cui sapiat mel Dei. Credimus omnibus uobis, qui in Saluatorem nostrum toto corde credidistis, inesse Spiritum eius, qui uos delectet cum leguntur prophetie, ante tot annos prolate ex ore sanctorum, et post tot annos implete in fide gentium. Magnam enim iucunditatem tunc carpebant ipsi sancti Prophete, cum ea uidebant in spiritu, non iam impleta, sed adhuc futura. Erat eis magna delectatio: sed tamen et ipsi pro caritate qua in nos accensi erant, quos nondum uidebant, et spiritu parturiebant; uolebant, si fieri posset, in hoc tempore nobiscum uiuere, et uidere impleta que in spiritu prophetabant. Inde Dominus discipulis suis, iam ista uidere incipientibus, ait: Multi iusti et prophete uoluerunt uidere que uidetis, et non uiderunt; et audire que auditis, et non audierunt . Quamuis enim uiderent ista in spiritu, tamen futura illis quodam modo formabantur: Apostolis autem iam presentia reddebantur. Unde ille Simeon, iustus quidam senex, multum exsultauit uidens infantem Iesum, et agnoscens in paruo magnum, et in exigua carne cognoscens celi et terre Creatorem. Multum ergo exsultauit, quia responsum acceperat non se exiturum esse de hac uita, priusquam uideret salutare Dei. Agnouit ergo illum, iucundatus est, exsultauit gaudio; et hoc ait: Domine, nunc dimittis seruum tuum in pace; quoniam uiderunt oculi mei salutare tuum . Magna est ergo ista iucunditas; et hanc facit caritas. Delectati sumus, cum psalmus iste cantaretur: et quedam ibi ab omnibus intellecta sunt; quedam uero, quantum arbitramur, aut a paucis, aut certe non ab omnibus. Simul ergo illum in isto sermone, in quo uobis seruimus, consideremus; et uideamus quanta dignatione nos Deus letificare uoluit, presentando que promisit, et nobis exhibens ueritatem promissis suis.

2. [uers. 1.] Inscribitur Psalmus, Ipsi Dauid, cum terra eius restituta est. Totum ad Christum reuocemus, si uolumus iter recte intelligentie tenere: non recedamus a lapide angulari , ne intellectus noster ruinam faciat: in illo solidetur, quod instabili motu nutabat; in illo incumbat, quod per incerta pendebat. Quidquid dubitationis habet homo in animo auditis Scripturis Dei, a Christo non recedat; cum ei fuerit in illis uerbis Christus reuelatus, intelligat se intellexisse: antequam autem perueniat ad Christi intellectum, non se presumat intellexisse. Finis enim Legis Christus est, ad iustitiam omni credenti . Quid est ergo, et quomodo accipitur  in Christo, Cum terra eius restituta est? Nam quomodo Dauid intelligatur Christus, facile est agnoscere. Christus enim ex Maria, et ex semine Dauid; et quia ex semine eius futurus erat, propterea nomine eius in figura prophetabatur. Ergo Dauid Christus: quia et interpretatio Dauid Manu fortis est; et quis tam manu fortis, quam qui de cruce mundum uicit? Nam post resurrectionem et ascensionem eius, accepto Spiritu sancto, loquentibus Apostolis uariis linguis, commota multitudo eorum ipsorum qui eum crucifixerant, consilium quesiuit salutis; accepit, credidit; ignotum est, donatus est reatus sanguinis Christi, impertitus est potus sanguinis Christi; facti sunt fideles eius cuius fuerant persecutores; crediderunt in eum quem crucifixerunt, et ante quem insultantes caput agitauerunt; eum ipsum caput habere uoluerunt . Ita ergo restituta est terra eius, quod habet titulus Psalmi. Terra enim eius Iudea: et perierat omnis Iudea, quando crucifixerunt Dominum suum ignorantes, phrenetici seuientes in medicum, et salutem insania repellentes. Tanquam ergo perierat Iudea tota: quam tota [1 1Kb] ? Ipsi etiam Apostoli trepidauerunt. Petrus qui audaci dilectione sequebatur, timida trepidatione ter negauit. Resurgens, in uia quosdam loquentes secum de se, tales inuenit ipse Dominus iehsu Christus, ut dicerent illi querenti unde colloquerentur: »Tu solus peregrinus es in Ierusalem, et non cognouisti que facta sunt in illa his diebus? Quibus ille dixit: Que? Et dixerunt: De Iesu Nazareno, qui fuit uir propheta potens in opere et sermone, coram Deo et omni populo; et quomodo eum tradiderunt summi sacerdotes [2 1Kb] et principes nostri in damnationem mortis, et crucifixerunt eum. Nos autem sperabamus quia ipse esset redempturus Isrel« . Iam spem Christi perdiderant. Non enim dixerunt, Speramus eum redempturum; sed, Sperabamus quod esset redempturus Isrel. Ipse cum eis erat, et spes illius in illis non erat. Ostendit se illis, manifestatus est etiam ceteris discipulis, uisus, contrectatus, et inuentus illis quibus iam perisse uidebatur: reuocata est fides eorum qui ceciderant; restituta est terra eius. Deinde factis cum eis quadraginta diebus, ascendit in celum ; et, sicut paulo ante commemoraui, misso Spiritu sancto fecit discipulos suos, idiotas homines, loqui omnium gentium linguis. Tunc illi pro quibus non frustra dixerat, Pater, ignosce illis, quia nesciunt quid faciunt , commoti, ut diximus, quesierunt salutem, consilium acceperunt ut in eum crederent; crediderunt uno die tria millia, et rursus quinque millia ; cepit feruere per Iudeam Ecclesia Christi, ubi ferbuerat opprobrium Christi; et restituta est terra eius. Sed quia dixerat ipse, Habeo alias oues que non sunt de hoc ouili; oportet me et eas adducere, ut sit unus grex et unus pastor ; etiam ad Gentes, ad quas Prophete missi non erant, Apostoli missi sunt.  Quesiti sunt qui non quesierant, inuenti sunt qui nichil exspectabant: quem non tenebant Deum pollicitatorem, inuenerunt redemptorem. Iam enim Iudei tenebant Deum pollicitatorem, quia ibi Prophete Christum predicauerant, ibi Christum promiserant; sed quem promissum audierant, presentem non cognouerant: illis autem promissum nichil erat; sed tamen in Prophetis etiam de fide ipsorum dictum erat. Non dictum erat ipsis, sed dictum erat de ipsis. Missum est et ad illos: et audistis ex dispensatione Dei; ipsa enim lectio modo uobis lecta est in Actibus Apostolorum, quomodo centurio Cornelius credidit. Cornelius enim centurio non erat de gente Iudeorum. Orabat, ieiunabat, eleemosynas faciebat. Non illum deseruit Deus quamuis in Gentibus constitutum; et missus est ei angelus, qui illi nuntiaret quod eleemosyne et orationes ipsius accepte fuerint apud Deum: credidit, aduocato ad se Petro . Numquid non illum poterat docere angelus? Misit illum ad Petrum, ut magis per hominem illi fides fieret; quia homines dignatus erat Dominus uisitare: nec dedignabatur docere per hominem, qui dignatus est esse homo. Sic ergo restituta est terra eius, uno pariete ueniente de Iudeis, altero pariete ueniente de Gentibus; quibus duobus parietibus de diuerso uenientibus esset ipse lapis angularis, ubi ambo copularentur .

3. Iterum quomodo accipimus, Cum terra eius restitueretur? Cum caro eius resuscitaretur. Alius enim intellectus, tamen a Christo non recedens, sic potest nobis occurrere: terra restituta, caro resuscitata. Post resurrectionem enim ipsius facta sunt ista omnia que cantantur in Psalmo. Audiamus iam de terre restitutione Psalmum plenum gaudio. Excitet nobis ipse Dominus Deus noster dignam tante rei exspectationem et iucunditatem; ipse sermonem nostrum moderetur aptum cordibus uestris, ut quidquid hic exsultat cor nostrum in talibus spectaculis, perducat ad linguam, et inde in aures uestras, deinde in cor uestrum, inde in facta uestra.

4. Dominus regnauit. Ille qui stetit ante iudicem, ille qui alapas accepit, ille qui flagellatus est, ille qui consputus est, ille qui spinis coronatus est, ille qui colaphis cesus est, ille qui in ligno suspensus est, ille cui pendenti in ligno insultatum est, ille qui in cruce mortuus est; ille qui lancea percussus est, ille qui sepultus est, ipse resurrexit. Dominus regnauit. Seuiant quantum possunt regna; quid sunt factura Regi regnorum, Domino omnium regum, Creatori omnium seculorum? An ideo contemnitur, quia tam submissus, et tam humilis apparuit? Misericordia est, non impotentia: ille enim humilis apparuit, ut eum caperemus. Sed iam uideamus: Dominus regnauit; exsultet terra, iucundentur insule multe. Est quidem, quia uerbum Dei non in sola continenti terra predicatum est, sed etiam in insulis que constitute sunt in medio mari: et ipse plene christianis, plene sunt seruis Dei. Non enim separat mare eum qui fecit mare. Quo naues possunt accedere, uerba Dei non possunt? Implete sunt insule. uerumtamen possunt et  in figura recte accipi insule, omnes Ecclesie. Quare insule? Quia circumlatrantur fluctibus omnium tentationum. Sed quomodo insula undique circumstrepentibus fluctibus tundi potest, frangi non potest, magisque ipsa frangit fluctus uenientes, quam frangitur ab eis: sic et Ecclesie Dei pullulantes per totum orbem terrarum, passe sunt persecutiones undique frementium infidelium, et ecce stant insule, et iam placatum est mare. Iucundentur insule multe.

5. [uers. 2.] »Nubes et caligo in circuitu eius; iustitia et iudicium directio sedis eius.« Quibus »nubes et caligo in circuitu eius?« Quibus »iustitia et iudicium directio sedis eius?« Nubes et caligo impiis, qui eum non intellexerunt; iustitia et iudicium fidelibus, qui in eum crediderunt: illi enim per superbiam non uiderunt, illi per humilitatem dirigi meruerunt. Audi nubes et nebulam, et audi iustitiam et iudicium. Ipse Dominus ait: In iudicium ego in hunc mundum ueni, ut qui non uident uideant, et qui uident ceci fiant . Quid est, qui uident ceci fiant? Qui sibi uidere uidentur, qui se sapientes putant, qui non sibi arbitrantur necessariam medicinam, ipsi ceci fiant, ipsi non intelligant. Qui autem non uident, uideant: qui cecitatem confitentur, illuminari mereantur. Sit [1 1Kb] ergo in circuitu eius nubes et caligo, his qui eum non cognouerunt; confitentibus autem et humiliantibus se, iustitia et iudicium directio sedis eius. Sedem eius dicit eos ipsos qui in eum crediderunt: de ipsis enim sibi fecit sedem, quia in eis sedet Sapientia; Filius enim Dei, Sapientia Dei est . Audiuimus [2 1Kb] autem ex alia Scriptura magnum huius intelligentie documentum. Anima iusti, sedes sapientie. Ergo quia isti facti sunt iusti, qui in eum crediderunt; iustificati ex fide, facti sunt sedes ipsius: sedet in ipsis, iudicans ex ipsis, et dirigens eos. Quare? Quia mansuetos inuenit, ueluti iumenta mitia, non recalcitrantia, non collum superbum aduersus iugum eius excutientia, non flagellum eius recusantia: facta sunt iumenta eius bona, mansueta; et meruerunt quod dictum est in alio psalmo, Diriget mites in iudicio, docebit mansuetos uias suas . Propterea ergo illis nubes et caligo, quia non sunt recti [3 1Kb] ; mansuetis autem, iustitia et iudicium directio sedis eius.

6. [uers. 3.] Ignis ante eum preibit, et inflammabit in circuitu inimicos eius. De quo igne dicit, fratres, Ignis ante eum preibit, et inflammabit in circuitu inimicos eius? Non arbitror de illo igne dici, in quem mittendi sunt impii illa ultima iudicii sententia, quibus ad sinistram separatis, sicut in Euangelio lectum meminimus, dicturus est, Ite in ignem eternum, qui paratus est diabolo et angelis eius : non puto de illo igne dici. Unde hoc non puto? Quia de quodam igne dicit, qui preibit ante illum, antequam ueniat ad iudicium. Dictum est enim preire ignem et inflammare in circuitu, id est per totum orbem terrarum, inimicos eius. Ille ignis post eius aduentum erit;  iste autem ignis ante eum preibit. Quis est ergo iste ignis? Possumus eum accipere in penam malorum, possumus in salutem redemptorum. In penam malorum, quomodo? Quia cum predicaretur Christus, irate sunt gentes, et commouerunt persecutionem: que ira ignis fuit, magis consumens eos qui persequebantur, quam eos quos persequebantur. Cum enim uidemus duos, unum irascentem, alterum patienter ferentem, quis eorum ardeat, uestrum est iudicare. Potestis in genere humano tale spectaculum contueri. Ponite uobis ante oculos hominem iniquum, commotum animo, trucem uultu, flammantibus oculis, scintillantibus uerbis, ferri in hominis necem, in depredationem, in iniurias, in contumelias, non se capere, non se tenere; alterum patienter excipientem uerba, plagas [1 1Kb] , quidquid ille inferre uoluerit, et percutienti maxillam, parantem et alteram: cum uideris hinc furias, inde lenitatem; hinc iram, inde patientiam; hinc flammas, inde tolerantiam; dubitabis pronuntiare quis eorum ardeat penamque patiatur? illene cuius corpus uexatur, an cuius animus uastatur? Propterea et Isaias propheta dixit: Et nunc ignis aduersarios comedet . Quid est, Et nunc? Antequam ueniat dies ille iudicii magnus, iam furore suo ardent qui postea supplicio sempiterni illius ignis arsuri sunt. Nisi forte putatis, fratres mei, quia iniustitia, que procedit ex homine ad ledendum alterum hominem, illi ad quem procedit nocet, et illi de quo procedit non nocet. Unde fieri potest? Aliquando facula ardens apponitur ad lignum humidum et uiride, et non illud incendit, ipsa tamen ardet; sic et inimicus tuus. Si quis forte existit iniustus qui tibi moliatur insidias, uel preparet aliquam molestiam, iniustus est: tu si uiride lignum fueris, id est, si succo spirituali uigens et uirens, flammis inimicitiarum restiteris, orando pro illo qui te persequitur; ille ardet, tu manes integer; et iniustitia illius illi nocet, tibi nichil nocet. Nisi forte putas quia nocet tibi, si corpori tuo aliquid fecerit, et anima patiens et incorrupta ad Deum coronanda peruenerit, sequens exemplum Domini sui, qui pati maluit a Iudeis, et qui poterat non mori, mortuus est, quia et qui poterat non nasci, natus est. Tu enim conditione natus es, ille uoluntate; tu conditione moreris, ille misericordia. Quomodo ergo illi nichil nocuerunt Iudei; sic nec tibi quisquam persecutor inimicus, si tu elegeris esse membrum capitis illius.

7. Ecce intelleximus ignem ante eum preeuntem, id est, hoc tempore intelligendum in penam quamdam infidelium et iniquorum: intelligamus ignem, si possumus, et in salutem redemptorum; ita enim proposueramus. Idem ipse Dominus ait: Ignem ueni mittere in terram . Sic ignem, quomodo gladium: nam et quodam loco ait non se uenisse pacem mittere in terram, sed gladium . Gladium ad separationem, ignem ad ustionem: sed utrumque salubrem, quia et gladius uerbi ipsius salubriter nos separauit a consuetudine mala. Gladium  enim attulit, et separauit unumquemque fidelium aut a patre suo qui in Christum non crediderat, aut a matre similiter infideli; aut certe, si de parentibus christanis natus est, saltem a progenie sua priore. Nemo enim nostrum non aut auum, aut proauum, aut aliquam antiquam originem in Gentibus habuit, et in illa exsecrabili Deo infidelitate: separati sumus ab eo quod eramus; sed gladius intercessit secernens, non interficiens. Hoc modo et ignis: Ignem ueni mittere in terram. Exarserunt homines credentes in cum, acceperunt flammam caritatis; propterea et ipse Spiritus sanctus cum missus esset Apostolis, sic apparuit: uise sunt illis, inquit, lingue diuise uelut ignis, qui et insedit super unumquemque illorum . Isto igne inflammati ceperunt ire per mundum, et inflammare, et incendere in circuitu inimicos eius. Quos inimicos eius? Qui deserto Deo a quo facti erant, adorabant simulacra que fecerant. Ipsi incendebantur, si mali erant, ad consumptionem; si boni erant, ad reparationem: aut ipse incendebatur, qui nolebat credere, illo igne, audito uerbo Dei factus peior, inuidia sua exustus atque consumptus; aut si conuerteretur et crederet, nec sic in illo nichil arsisset. Arserat enim fenum, ut purgaretur aurum. Aurum fides est, fenum carnalis concupiscentia est. Omnis caro fenum, Isaias dicit, et omnis honor carnis ut flos feni . Quidquid est ergo in homine carnali appetens uana et secularia, fenum est. Quam multi forte, et fratres nostri icrunt ad theatrum? feno ducti sunt. Nonne optandus est illis iste ignis, ut fenum ardeat, et aurum purgetur? Quod enim illis inest fidei, feno premitur. Bonum est ergo eis ardere sancto igne, ut feno consumpto, splendeat pretiosum quod redemit Christus. Ergo, Ignis ante eum preibit, et inflammabit in circuitu inimicos eius. Sunt qui salubriter arserunt, hodie fideles eius sunt; inimici eius erant, et nunc iam fideles eius sunt: queris inimicos, non sunt; consumpti sunt, arserunt; caritas consumpsit in eis quod persequebantur [1 1Kb] Christum, et purgauit in eis quod crederent in Christum: Et inflammabit in circuitu inimicos eius.

8. [uers. 4.] Apparuerunt fulgura eius orbi terre. Magna exsultatio. Nonne uidemus? nonne manifestum est? Apparuerunt fulgura eius uniuerse terre; inflammati sunt inimici, incensi sunt inimici. Arsit quidquid contradicebat, et apparuerunt fulgura eius orbi terre. Quomodo apparuerunt? Ut iam crederent. Unde fulgura? De nubibus. Que sunt nubes Dei? Predicatores ueritatis. uides autem nubem, in celo nebulosam, obscuram, et habet intus nescio quid latens. Si coruscet de nube, emicat splendor: ex eo ipso quod contemnebas, inde exsiliuit quod expauescas. Misit ergo Dominus noster iehsu Christus Apostolos suos, predicatores suos, uelut nubes: uidebantur homines et contemnebantur; quomodo uidentur nubes, et contemnuntur, antequam de eis exsiliat quod mireris.  Erant enim illi primum homines carnem portantes, infirmi; deinde idiote, indocti, ignobiles: sed erat in illis quod fulguraret, erat in illis quod coruscaret. Accedebat Petrus homo piscator, orabat, et surgebat mortuus . Forma humana nubes erat, splendor miraculi coruscatio erat. Sic in uerbis, sic in factis, cum miranda dicunt, et miranda faciunt, Apparuerunt fulgura eius orbi terre. uidit et commota est terra. Si enim non est uerum? si non tota terra iam christiana clamat, Amen, commota fulguribus de illis nubibus erumpentibus? uidit, et commota est terra.

9. [uers. 5.] Montes fluxerunt sicut cera a facie Domini. Qui sunt montes? Superbi. Omnis altitudo extollens se aduersus Deum, factis Christi et Christianorum contremuit, succubuit, et quando dico quod dictum est, Fluxit, melius uerbum inueniri non potest. Montes fluxerunt uelut cera a facie Domini. Ubi est altitudo potestatum? ubi duritia infidelium? Montes fluxerunt sicut cera a facie Domini. Ignis eis fuit Dominus, illi ante faciem eius sicut cera fluxerunt; tamdiu duri, donec ignis ille admoueretur. Complanata est omnis altitudo; modo blasphemare Christum non audet: et paganus non in eum credit, non eum tamen blasphemat; etsi nondum factus est uiuus lapis, tamen uictus est durus mons. Montes fluxerunt sicut cera a facie Domini, a facie Domini omnis terre: non Iudeorum tantum, sed et Gentium, sicut dicit Apostolus ; non enim est Iudeorum tantum Deus, sed et Gentium. Dominus ergo uniuerse terre, Dominus iehsu Christus in Iudea natus, sed non Iudee tantum natus: quia et antequam natus omnes fecit; et qui omnes fecit, omnes refecit. A facie Domini omnis terre.

10. [uers. 6.] Annuntiauerunt celi iustitiam eius, et uiderunt omnes populi gloriam eius. Qui celi annuntiauerunt? Celi enarrant gloriam Dei . Qui sunt celi? Qui facti sunt sedes ipsius. Quomodo enim in celis sedet Deus, sic sedet in Apostolis, sic sedet in predicatoribus Euangelii. Et tu si uis, celum eris. uis esse celum? Purga de corde tuo terram. Si terrenas concupiscentias non habueris, et non frustra responderis sursum te habere cor, celum eris. Si resurrexistis cum Christo , que sursum sunt querite, ubi Christus est in dextera Dei sedens; que sursum sunt sapite, non que super terram . Cepisti sapere que sursum sunt, et non que super terram sunt; nonne factus es celum? Carnem portas, et corde iam celum es: conuersatio enim tua in celis erit . Talis annuntias et tu Christum: quis enim fidelium tacet Christum? Intendat Charitas uestra: putatis quia nos soli stantes hic annuntiamus Christum, et uos non annuntiatis? Unde ad nos ueniunt, christiani uolentes esse, quos nunquam uidimus, quos non nouimus, quibus nunquam predicauimus? An forte crediderunt nullo annuntiante? Apostolus dicit: Quomodo credent quem non audierunt, quomodo audient sine predicante ? Ergo tota Ecclesia predicat Christum, et annuntiant celi iustitiam ipsius; quia omnes fideles  quibus cura est lucrari Deo eos qui nondum crediderunt, et faciunt hoc ex caritate, celi sunt. Intonat de illis Deus iudicii sui terrorem; et tremit qui infidelis erat, et pauescit, et credit. Ostendite hominibus quid potuit Christus per totum orbem terrarum, loquendo eis, et adducendo eos ad amandum Christum. Quanti enim hodie adduxerunt amicos suos, aut ad pantomimum, aut ad choraulam? Quare, nisi amando illum? Et uos amate Christum. Tanta enim spectacula prebuit, in quo nemo potest dicere aliquid se reprehensionis inuenire, ille qui uicit seculum. Nam et aliquando quem amat quisque in theatro, uincitur in illo. Nemo uero uincitur in Christo: non est de quo erubescere. Arripite, adducite, attrahite quos potestis: securi estote, ad eum adducitis, qui non displicet uindetibus; et rogate illum ut illuminet eos, et bene spectent [1 1Kb] . Annuntiauerunt celi iustitiam eius, et uiderunt omnes populi gloriam eius.

11. [uers. 7.] Confundantur omnes qui adorant sculptilia. Nonne factum est? Nonne confusi sunt? Nonne quotidie confunduntur? Sculptilia enim sunt manu facta [2 1Kb] idola. Quare iam confunduntur omnes qui adorant sculptilia? Quia uiderunt omnes populi gloriam eius. Iam omnes populi gloriam Christi confitentur: erubescant qui adorant lapides. Quia lapides illi mortui erant, nos uiuum lapidem inuenimus: imo lapides illi nunquam uixerunt, ut nec mortui dicantur; lapis autem noster uiuus est, et semper uixit apud Patrem, et pro nobis mortuus reuixit, et modo uiuit, et mors ei ultra non dominabitur . Hanc gloriam ipsius cognouerunt populi; dimittunt templa, currunt ad ecclesias. Confundantur omnes qui adorant sculptilia. Adhuc querunt adorare sculptilia? Noluerunt deserere idola; deserti sunt ab idolis. Confundantur omnes qui adorant sculptilia, qui gloriantur in simulacris suis. Sed existit nescio quis disputator qui doctus sibi uidebatur et ait: Non ego illum lapidem colo, nec illud simulacrum quod est sine sensu; non enim Propheta uester potuit nosse quia oculos habent et non uident , et ego nescio quia illud simulacrum nec animam habet, nec uidet oculis, nec audit auribus: non ego illud colo; sed adoro quod uideo, et seruio ei quem non uideo. Quis est iste? Numen quoddam, inquit, inuisibile quod presidet illi simulacro. Hoc modo reddendo rationem de simulacris suis, diserti [3 1Kb] sibi uidentur, quia non colunt idola, et colunt demonia. Etenim, fratres, sicut dicit Apostolus, Que immolant Gentes, demoniis immolant, et non Deo. Nolo uos, inquit, socios fieri demoniorum : nam scimus quia nichil est idolum . Ipse hoc dixit Apostolus, Scimus quia nichil est idolum, sed que immolant Gentes, demoniis immolant, et non Deo: dixit, Nolo uos fieri socios demoniorum. Non ergo hinc se excusent, quia quasi idolis  insensatis dediti non sunt; demoniis magis dediti sunt, quod est periculosius. Nam si tantum idola colerent, sicut eos non adiuuarent, ita illis nichil nocerent; si autem adores et seruias demonibus, erunt domini tui. Et qui erunt domini tui? Inuidi tui: libertati tue necesse est inuideant, semper te uelint possidere, semper talem facere, qualem possint secum trahere. Est enim insita maleuolentia quedam et pernicies nocendi istis malis spiritibus: gaudent de malo hominum; et de fallacia nostra, si nos fefellerint, pascuntur. Et quid querunt? Non quibus in eternum dominentur, sed cum quibus in eternum damnentur; quomodo solet maleuolus latro nominare innocentem. Numquid si fuerit uiuus incensus, minus ardet, si duo ardeant? minus moritur, si duo moriantur? Pena illi non minuitur, sed maleuolentia pascitur. Mecum moriatur, non se minus moriturum dicens, sed solatium habet malum alterius. Talis est diabolus; seducere uult illos qui cum illo puniantur: et quia non potest fallere iudicem Deum , uera crimina uolens habere que obiiciat, peccata persuadet. Ecce quales dominos sibi faciunt qui colunt idola et demonia: Que enim immolant Gentes, demoniis immolant, et non Deo: nolo uos socios fieri demoniorum.

12. Nos autem qualem Deum habemus? Audite quid sequatur. Cum enim dixisset, Confundantur omnes qui adorant sculptilia [1 1Kb] , qui gloriantur in simulacris suis: ne existerent quasi reddentes rationem de simulacris, et dicerent, Non lapides, sed numina colimus; Que numina colis? dic mihi, demonia colis, an spiritus bonos, quales sunt Angeli? Sunt enim Angeli sancti, et sunt spiritus maligni. Ego dico quia in templis tuis non coluntur nisi spiritus maligni: qui sibi exigunt superbe sacrificium, et uolunt se coli tanquam Deos, maligni sunt, superbi sunt. Tales sunt etiam homines non boni, qui suam gloriam querunt, et Dei gloriam contemnunt. Homines autem sanctos attendite, qui sunt similes Angelis. Cum inueneris hominem aliquem sanctum seruum Dei, si uolueris illum colere et adorare pro Deo, prohibet te: non uult sibi arrogare honorem Dei, non uult tibi esse pro Deo, sed tecum esse sub Deo. Fecerunt hoc apostoli sancti Paulus et Barnabas. Predicabant uerbum Dei in Lycaonia. Mirabilia cum fecissent Lycaonie, ciues eiusdem regionis adduxerunt uictimas, et uoluerunt illis sacrificare, dicentes Barnabam Iouem, et Paulum Mercurium: illi non sunt delectati. An forte ideo sibi immolari noluerunt, quia demonibus se comparari exsecrati sunt? Non, sed quia honorem diuinum exhiberi hominibus horruerunt. uerba ipsorum indicant, non suspicamur. Sequitur enim lectio libri eiusdem, et dicit quomodo moti sunt: Tunc Paulus et Barnabas consciderunt uestimenta sua, et dixerunt, uiri  fratres, quid facitis? Et nos homines sumus passibiles, similes uobis . Intendite. Quomodo ergo homines boni prohibent eos qui illos uoluerant colere tanquam deos, et uolunt potius ut Deus unus colatur, Deus unus adoretur, Deo uni sacrificium offeratur, non sibi: sic et omnes sancti Angeli [1 1Kb] , illius gloriam querunt, quem diligunt; ad eius cultum, ad eius adorationem, ad eius contemplationem omnes quos diligunt rapere et inflammare student; ipsum illis annuntiant, non se, quoniam Angeli sunt: et quia milites sunt, non norunt gloriam querere nisi Imperatoris sui; si autem suam gloriam quesierint, ut tyranni damnantur. Talis exstitit diabolus et demonia, id est angeli eius: arrogauit sibi honorem diuinum et omnibus demoniis; et impleuit templa Paganorum, et persuasit simulacra, et persuasit illa sacrificia offerri sibi. Nonne melius erat ut Angelos sanctos, quam ut demones colerent? Respondent: Non colimus mala demonia; Angelos quos dicitis, ipsos et nos colimus, uirtutes Dei magni et ministeria Dei magni. Utinam ipsos colere uelletis: facile ab ipsis disceretis non illos colere. Audite angelum doctorem. Docebat quemdam discipulum Christi, et ostendebat illi multa miracula in Apocalypsi Ioannis: ille autem quodam sibi demonstrato miraculo uisionis expauit, et misit se ad pedes Angeli; et ille angelus qui non querebat nisi gloriam Domini sui, Surge, quid facis? inquit, illum adora; nam et ego conseruus tuus sum, et fratrum tuorum . Quid ergo, fratres mei? Nemo dicat: Timeo ne irascatur mihi angelus, si non illum colo pro deo meo. Tunc tibi irascitur, quando ipsum colere uolueris: bonus est enim, et Deum amat. Quomodo demones irascuntur, si non colantur; sic Angeli indignantur, si pro Deo colantur. Sed ne forte dicat sibi cor infirmum, cor trepidum: Ergo si irascuntur demonia quia non coluntur, timeo offendere demonia. Quid tibi facturus est uel princeps ipsorum diabolus? Si posset aliquid, nullus nostrum remaneret. Nonne quotidie tanta in illum dicuntur ore Christianorum, et crescit seges Christianorum? Quando irasceris nequissimo seruo tuo, hoc nomen illi imponis: Satanas, diabole; hoc illi dicis. Fortasse in hoc erras, quia homini hoc dicis, et immoderata ira raperis ad conuiciandam imaginem Dei: et tamen hoc eligis quod ei dicas, quod ualde detestaris. Si posset ille, non se uindicaret? Sed non permittitur: et tantum facit, quantum permittitur. Nam et Iob tentare uoluit, et nonnisi potestatem quesiuit ; et nichil faceret, nisi potestatem accepisset. Quare non ergo securus Deum adoras, quo nolente nemo tibi nocet, et quo permittente emendaris, non euerteris? Si enim placuerit Domino Deo tuo permittere ut aliquis homo tibi noceat, aut aliquis spiritus tibi noceat; emendabit te, ut clames ad eum: Emendans emendauit me Dominus, sed morti non tradidit me . Ergo, Confundantur omnes qui adorant sculptilia, qui gloriantur in simulacris suis. Adorate  eum omnes Angeli eius. Discant Pagani adorare Deum. Angelos uolunt adorare; Angelos imitentur, et illum adorent qui ab Angelis adoratur. Adorate eum omnes Angeli eius. Adoret angelus ille qui missus est ad Cornelium; nam eum adorans, Cornelium misit ad Petrum : adoret Christum Dominum Petri [1 1Kb] , et ipse conseruus Petri. Adorate eum omnes Angeli eius.

13. [uers. 8.] Audiuit, et iucundata est Sion. Quid audiuit Sion? Quia adorant eum omnes Angeli eius. Quid audiuit Sion? ecce quid audiuit: Annuntiauerunt celi iustitiam eius, et uiderunt omnes populi gloriam eius: confundantur omnes qui adorant sculptilia, qui gloriantur in simulacris suis. Etenim Ecclesia necdum erat in Gentibus; in Iudea crediderant ex Iudeis, et putabant ipsi Iudei qui crediderant solos se pertinere ad Christum: missi sunt Apostoli ad Gentes, predicatum est Cornelio; credidit Cornelius, baptizatus est, baptizati sunt et illi qui cum Cornelio erant. Sed ut baptizarentur, quid factum est, scitis: non quidem huc usque peruenit Lector, sed tamen aliqui recordantur; et qui non recordantur, audiant a me breuiter. Missus est angelus ad Cornelium, angelus Cornelium misit ad Petrum, Petrus uenit ad Cornelium. Et quia de Gentibus erat Cornelius, et ipse et qui cum illo erant, non erant circumcisi: ne dubitarent ergo illi tradere Euangelium non circumcisis; antequam baptizaretur ipse Cornelius et illi qui cum illo erant, uenit Spiritus sanctus, et impleuit illos, et ceperunt loqui linguis. In nullum autem ceciderat Spiritus sanctus, nisi qui fuerat baptizatus: in istos autem ante Baptismum cecidit. Posset enim Petrus dubitare utrum incircumcisos baptizaret: uenit Spiritus sanctus, ceperunt loqui linguis; donatum est donum inuisibile, et tulit dubitationem de Sacramento uisibili; baptizati sunt omnes. Et habes ibi scriptum: Audierunt autem Apostoli, et qui erant in Iudea fratres, quoniam et Gentes receperunt uerbum Dei, et benedicebant Deum. Hoc est quod hic commemorat: Audiuit, et iucundata est Sion; et exsultauerunt filie Iudee [2 1Kb] . Quid audiuit, et iucundata est Sion? Quia receperunt Gentes uerbum Dei. Unus paries uenerat, sed angelus nondum erat. Sion ipsa Ecclesia que erat in Iudea, proprie hic nominata est. Audiuit, et iucundata est Sion; et exsultauerunt filie Iudee. Sic scriptum est: Audierunt Apostoli, et qui erant in Iudea fratres. uidete si non exsultauerunt filie Iudee. Quid audierunt? Quia et Gentes receperunt uerbum Dei. Ubi illud dixit iste psalmus? Annuntiauerunt celi iustitiam eius, et uiderunt omnes populi gloriam eius. Et quia Gentes crediderunt, a quibus colebantur idola; secutus ait: Confundantur omnes qui adorant sculptilia, qui gloriantur in simulacris suis. Audiuit, et iucundata est Sion; et exsultauerunt filie Iudee. Postea quidam de circumcisis calumniari uoluerunt Petro, et dixerunt  illi: Quare intrasti ad Gentiles incircumcisos, et manducasti cum eis? Ille autem reddidit eis rationem, quomodo cum oraret demonstratus est illi discus pendens quatuor lineis. Discus ille qui habebat omnia animalia, significabat omnes Gentes. Ideo autem quatuor lineis pendebat, quia quatuor partes sunt orbis, unde futuri populi erant: et ideo quatuor Euangelia predicant Christum, ut gratia ipsius ad omnes quatuor partes orbis pertinere intelligatur. Quia ergo tale uisum demonstratum fuerat Petro, indicauit, aperuit illis omnia, quomodo credidit Cornelius, quia priusquam baptizaretur homo gentilis, uenit super eum Spiritus sanctus. Hec cum audissent, tacuerunt, et magnificauerunt Deum, dicentes: Utique et Gentibus Deus penitentiam ad uitam dedit . Ecce, Audiuit, et iucundata est Sion; et exsultauerunt filie Iudee, propter iudicia tua, Domine. Que iudicia? Quia non est personarum acceptor Deus. Namque ipse Petrus cum uidisset Cornelium centurionem, et eos qui cum illo erant, adimpletos Spiritu sancto, exclamauit, et ait, In ueritate comprehendo quia non est personarum acceptor Deus. Ergo, Exsultauerunt filie Iudee, propter iudicia tua, Domine. Quid est, propter iudicia tua? Quia in omni gente, et in omni populo, quicumque illi seruierit, acceptus est illi . Quia non Iudeorum Deus tantum, sed et Gentium .

14. [uers. 9.] uidete si non hoc est unde exsultauerunt filie Iudee. Et exsultauerunt filie Iudee, propter iudicia tua, Domine. Quoniam tu es Dominus altissimus super omnem terram. Non super solam Iudeam, non super solam Ierusalem, non super solam Sion, sed super omnem terram. Huic uniuerse terre iudicia Dei uiguerunt, ut undique populos conuocaret: quibus non communicant, qui se preciderunt; nec audiunt predictum, nec uident impletum, Quoniam tu es Dominus altissimus super omnem terram. Nimis exaltatus es super omnes deos. Quid est, nimis? Nam de Christo dicitur. Quid est ergo, nimis, nisi ut intelligaris equalis Patri? Quid est, super omnes deos? qui sunt? Idola non habent sensum, non habent uitam: demonia habent sensum, habent uitam; sed mala sunt. Quid magnum est quia exaltatus est Christus super idola? Exaltatus est super demonia; sed nec hoc ualde magnum est: demonia quidem dii Gentium , sed ille nimis exaltatus est super omnes deos. Et homines dicti sunt dii, Ego dixi, Dii estis, et filii Altissimi omnes: item scriptum est, Deus stetit in synagoga deorum; in medio autem deos discernens . Super omnes exaltatus est iehsu Christus Dominus noster: nec tantum super idola, nec tantum super demonia; sed super omnes homines iustos. Et hoc parum est; super omnes etiam Angelos: nam unde est, Adorate eum omnes Angeli eius? Nimis exaltatus es super omnes deos.

15. [uers. 10.] Quid ergo facimus omnes qui ad illum conuenimus, ad eum qui nimis exaltatus est super omnes deos? Breue preceptum nobis dedit. Qui diligitis Dominum, odite malignum. Non est dignus  Christus cum quo diligas auaritiam. Amas illum; debes odisse quod odit. Homo est inimicus tuus, hoc est quod tu; creati estis ab uno Creatore, in una conditione: et tamen si filius tuus loquatur inimico tuo, et ueniat ad domum inimici tui, et assiduas collocutiones habeat cum illo, exheredare illum uis; quia loquitur cum inimico tuo. Et quomodo? Quia iustam uocem uideris tibi habere: Amicus es inimici mei, et queris aliquid de re mea! Ergo attende. Diligis Christum, inimica Christi est auaritia; quare cum illa loqueris? Non dico, loqueris cum illa; quare illi seruis? Nam multa iubet Christus, et non facis; iubet ipsa, et facis. Iubet Christus ut uestias pauperem, et non facis; iubet auaritia ut facias fraudem, et hoc potius facis. Si hec ita sunt, si talis es, noli tibi multum promittere hereditatem Christi. Sed dicis: Diligo Christum. Qui diligitis Dominum, odite malignum. Hinc apparet te diligere quod bonum est, si inuentus fueris odisse quod malum est: Qui diligitis Dominum, odite malignum.

16. Sed cum ceperimus odisse malignum, subsequentur persecutiones. Odimus malignum; dicit nobis aliquis persecutor, Fac fraudem; dicit nobis, Adora idolum, dicit nobis, Thus pone demoniis: sed nos audiuimus, Qui diligitis Dominum, odite malignum. Audiuimus quidem, sed si non fecerimus, seuit ille. Usquequo seuit? quid est ablaturus? Responde; quare Christianus es? propter eternam hereditatem, an propter terrenam felicitatem? Interroga fidem tuam, pone in catasta [1 1Kb] conscientie animam tuam, torque teipsum timore iudicii, responde cui credideris, quare credideris. Dicis mihi: In Christum credidi. Quid tibi promisit Christus, nisi quod ostendit in se? Quid ostendit in se? Mortuus est, et resurrexit, ascendit in celum. uis sequi? Imitare passionem, exspecta promissionem. Quid ergo tibi ablaturus est seuiens, cum ceperis odisse malignum, quia diligis Dominum? quid ablaturus? Patrimonium: numquid celum? Postremo quidquid tibi dedit Deus, tollat ille : Deum tibi nemo tollet, tu tibi illum tollis, si illum fugis.

17. Forte respondes: Non curo de patrimonio meo; Dominus dedit, Dominus abstulit; possum dicere, Sicut Domino placuit, ita factum est ; sed timeo ne occidat me. Hoc est totum. Audi ergo Psalmum consolantem: Custodit Dominus animas seruorum suorum. Quia ergo dixerat superius, Qui diligitis Dominum, odite malignum; ne ideo timeres odisse malignum, ne occideret te malignus, subiecit statim, Custodit Dominus animas seruorum suorum [2 1Kb] . Audi illum custodientem animas seruorum suorum, et dicentem: Nolite timere eos qui corpus occidunt, animam autem non possunt occidere . Occidit et  corpus, qui in te plurimum potuerit: quid tibi fecit? Quod et Domino Deo tuo. Quare amas habere quod Christus, si times pati quod Christus? Ille uenit ferre uitam tuam temporalem, infirmam, morti obnoxiam. Certe time mori, si potes non mori. Quod per naturam uitare non potes, quare propter fidem non suscipis? Tollat tibi istam uitam qui minatur aduersarius, dat tibi Deus aliam uitam: quia et istam ipse tibi dedit, et si ipse noluerit, nec ipsa tolletur; si autem uoluerit ut tollatur tibi, habet quod tecum mutet; noli timere spoliari pro illo. Non uis exui ueste pannosa? Stolam glorie tibi daturus est. Quam stolam dicis mihi? Oportet corruptibile hoc induere incorruptionem, et mortale hoc induere immortalitatem . Hec ipsa caro tua non peribit. Usque ad mortem potest seuire inimicus: potestatem ultra non habet, nec in animam, nec in ipsam carnem; quia etsi dissipet carnem, non impedit resurrectionem. De anima sua timebant homines, et quid eis Dominus ait? uestri autem capilli capitis omnes numerati sunt . Times ne animam perdas, qui capillum non perdis? Deo omnia numerata sunt. Omnia redintegrabit, qui omnia creauit. Non erant, et creata sunt: erant, et non reparabuntur? Credite ergo toto corde, fratres mei, et qui diligitis Dominum, odite malignum. Fortes estote, non solum in diligendo Deum, sed etiam in odiendo malignum. Nemo uos terreat; potentior est qui uos uocauit, omnipotens est [1 1Kb] ; fortior est omni forti, superior est omni excelso. Filius Dei pro nobis mortuus est; securus esto accepturum te uitam ipsius, qui pignus habes mortem ipsius. Pro quibus enim mortuus est? numquid pro iustis? Paulum interroga. Etenim Christus pro impiis mortuus est . Impius eras, et mortuus est pro te, iustificatus es, et deseret te? Qui iustificauit impium, relinquet pium? Qui diligitis Dominum, odite malignum. Nemo timeat: Custodit Dominus animas seruorum suorum, de manu peccatoris eruet eas.

18. [uers. 11.] Sed forte dicturus es: Perdo lucem istam. Lux orta est iusto. Quam lucem times ne perdas? times ne in tenebris sis? Noli timere ne perdas lucem, imo time ne dum caues perdere istam lucem, perdas illam lucem ueram. Quam times enim perdere, uidemus quibus donata est, cum quibus tibi communis est. Numquid soli boni uident istum solem, cum faciat oriri solem suum super bonos et malos, et pluat super iustos et iniustos ? Istam lucem uident tecum iniqui, uident tecum latrones, uident tecum impudici, uident tecum bestie, musce, uermiculi. Qualem lucem iusto seruat, qui et istis istam donat? Merito hanc lucem in fide martyres uiderunt. Qui enim istam contempserunt, aliquam uiderunt quam desiderauerunt, qui hanc respuerunt. Lux orta est iusto, et rectis corde iucunditas. Nolite putare quia uere in miseria fuerunt, cum in catena ambulauerunt. Latus fuit carcer fidelibus, leues [2 1Kb] fuerunt  catene confitentibus. Habebant gaudia in catasta, qui Christum predicabant inter tormenta. Lux orta est iusto. Que lux orta est iusto? Que non oritur iniusto; non ista lux quam facit oriri super bonos et malos. Est alia lux que oritur iusto; de qua luce non sibi orta, in fine dicent iniusti: Ergo errauimus a uia ueritatis, et iustitie lumen non luxit nobis, et sol non ortus est nobis . Ecce amando istum solem, in tenebris cordis iacuerunt. Quid profuit oculis uidere istum, et mente non uidere illum? Tobias [1 1Kb] cecus erat, et filium suum uiam Dei docebat. Nostis hoc, quia Tobias filium suum admonebat, et dicebat, Fili, fac eleemosynas, quia eleemosyne non permittunt ire in tenebras : et loquebatur ille qui in tenebris erat. uidetis quia est alia lux que oritur iusto, et rectis corde iucunditas? Oculos non habebat, et filio suo dicebat, Fac eleemosynas; eleemosyne non sinunt ire in tenebras: nec timuit, ne diceret sibi in corde suo filius ipsius, Tu enim eleemosynas non fecisti: quare cecus mihi loqueris? Ecce eleemosyne ad tenebras te perduxerunt, et quomodo mihi dicis: Eleemosyne non sinunt ire in tenebras? Quare ille ista cum fiducia dicebat, nisi quia aliam lucem uidebat? Filius patri manum tenebat, ut ambularet: sed pater filium uiam docebat, ut uiueret. Est ergo alia lux, que oritur iusto: Lux orta est iusto, et rectis corde iucunditas. uis illam nosse? Esto rectus corde. Quid est, Esto rectus corde? Noli torto corde esse ad Deum, resistens uoluntati ipsius, et uolens illum curuare ad te, et non te dirigere ad illum, et senties iucunditatem, quam norunt omnes qui recto sunt corde. Lux orta est iusto, et rectis corde iucunditas.

19. [uers. 12.] Iucundamini, iusti. Iam forte fideles audientes, Iucundamini, conuiuia meditantur, calices preparant, rosarum tempus exspectant; quia dictum est, Iucundamini, iusti. uide quid sequitur: in Domino. Iucundamini, iusti, in Domino. Exspectas tempus ueris, ut iucunderis: Dominum habes iucunditatem, Dominus semper tecum est, non habet tempus; habes illum nocte, habes illum die. Esto rectus corde, et semper est tibi de illo iucunditas. Non enim iucunditas que est secundum seculum, uera iucunditas est. Audi prophetam Isaiam: Non est gaudere impiis, dicit Dominus . Gaudere quod uocant impii, non est gaudere. Quale gaudium nouerat qui hoc gaudium improbabat? Credamus illi, fratres. Homo erat, sed ambo gaudia nouerat. Utique nouerat gaudia calicis, quia homo erat, nouerat gaudium mense, nouerat gaudium lecti, nouerat gaudia ista secularia et luxuriosa. Ille qui nouerat illa, ait presumens: Non est gaudere impiis, dicit Dominus. Sed non dicit homo; Dominus dicit: ex ueritate Domini [2 1Kb] , Non est gaudere impiis. Nam illi sibi uidentur gaudere: Non est autem gaudere impiis, dicit, non homo, sed Dominus. Unde ille ipsum gaudium uidens,  ait: Et diem hominum non concupiui, tu scis . Qui mihi alium diem ostendis, qui me aliam lucem doces, qui me alia iucunditate perfundis, qui aliud mihi intus insinuas, fecisti me non concupiscere diem hominum. Utique uidebat Isaias homines in potatione, in luxuria, in theatris, et spectaculis, totum mundum luxuriari uariis nugis; et tamen clamabat, Non est gaudere impiis, dicit Dominus. Si hoc non est gaudere, quale gaudium uidebat, in cuius comparatione non erat hoc gaudium? Tanquam si tu nosses solem, et alicui laudanti lucernam diceres: Non est ista lux. Quare lux non est? Ille pro magno habet, gaudet, exsultat; et tu dicis: Non est ista lux. Aut si quis simiam miraretur, diceres: Non est ista pulchritudo. Et si forte ille occupatus esset circa compositionem membrorum in illa bestia, et omnes illas congruentias miraretur; tu qui noueras aliam pulchritudinem, negares istam, et diceres: Non est. Quare? Quia aliam nosti. Sed dicis: Ego illam quam uidebat Isaias, non uideo. Crede, et uidebis. Forte enim non habes unde uideas; est enim oculus unde illa pulchritudo uideatur. Nam quomodo est oculus carnis, unde lux ista uideatur; sic est oculus cordis, unde illa iucunditas uideatur: forte ille oculus saucius est, sordidatus est, turbatus est ab ira, ab auaritia, a cupiditate, a libidine insensata; turbatus est oculus tuus, non potest uidere illam lucem. Crede, antequam uideas: sanaberis, et uidebis. Lux orta est iusto, et rectis corde iucunditas.

20. Iucundamini, ait, iusti in Domino: et confitemini memorie sanctitatis eius. Iam iucundati in Domino, iam gaudentes in Domino, illi confitemini; quia nisi uellet, non in illo gauderemus. Ait enim ipse Dominus: Hec locutus sum uobis, ut in me pacem habeatis, in mundo autem pressuram . Si christiani estis, pressuras in isto mundo sperate; tranquilliora et meliora tempora nolite sperare. Fratres, fallitis uos; quod uobis Euangelium non promittit, nolite uobis promittere. Quid dicat Euangelium, scitis: christianis loquimur; fidei preuaricatores esse non debemus. Euangelium hoc dicit, quia in nouissimis temporibus multa mala, multa scandala, multe pressure, multe iniquitates abundabunt: sed qui perseuerauerit usque in finem, hic saluus erit. Refrigescet, inquit, caritas multorum . Qui ergo perseueranter spiritu ferbuerit, secundum Apostolum, qui ait, Spiritu feruentes , eius caritas non refrigescet; quia ipsa caritas Dei diffusa est in cordibus nostris per Spiritum sanctum qui datus est nobis . Nemo sibi ergo promittat quod Euangelium non promittit. Ecce uenient letiora tempora, et facio illud, et emo illud. Bonum est tibi ut attendas illum qui non fallitur [1 1Kb] , nec fefellit aliquem, qui tibi promisit non hic letitiam, sed in se; et cum transierint ista, speres quia cum illo regnabis in eternum; ne cum hic uis regnare, neque hic habeas iucunditatem, neque illic inuenias.



IN PSALMUM XCuII ENARRATIO.



SERMO AD PLEBEM.

1. [uers. 1.] Cantate Domino canticum nouum. Nouus homo nouit, uetus non nouit. uetus homo est uetus uita, et nouus homo noua uita: uetus uita ex Adam trahitur, noua uita in Christo formatur. Dicitur autem in hoc psalmo uniuerso orbi terrarum ut cantet canticum nouum. Nam apertius alibi sic dicitur, Cantate Domino canticum nouum; cantate Domino, omnis terra ; ut intelligant qui se precidunt a communione totius orbis terrarum, non se posse cantare canticum nouum, quia canticum nouum in toto, non in parte cantatur. Et hic attendite et uidete hoc dici. Et cum dicitur uniuerso orbi terrarum ut cantet canticum nouum, hoc intelligitur, quia pax cantat canticum nouum. Cantate Domino canticum nouum; quoniam mirabilia fecit Dominus. Que mirabilia? Ecce modo legebatur Euangelium, et audiuimus mirabilia Domini. Efferebatur mortuus unicus matris sue, que erat uidua: misertus Dominus fecit illos stare; deposuerunt illum; et dixit, Iuuenis, tibi dico, surge. Et sedit ille mortuus, et cepit loqui, et reddidit illum matri sue . Ecce mirabilia fecit Dominus; sed multo maiora mirabilia sunt, quod totum orbem terrarum a morte sempiterna erexit, quam quod unicum filium matris uidue resuscitauit. Cantate ergo Domino canticum nouum; quoniam mirabilia fecit Dominus. Que mirabilia? Audi: Sanauit ei dextera eius et brachium sanctum eius. Quod est brachium sanctum Domini? Dominus noster iehsu Christus. Audi Isaiam: Quis credidit auditui nostro? et brachium Domini cui reuelatum est ? Brachium ergo sanctum et dextera ipsius, idem ipse est. Ergo Dominus noster iehsu Christus brachium Dei, et dextera Dei: propterea, Sanauit ei. Non dictum est tantum, Sanauit orbem terrarum dextera eius; sed, Sanauit ei. Multi enim sanantur sibi, non ei. Ecce quam multi cupiunt sanitatem istam corporalem, et ab illo accipiunt; ab illo sanantur, et non illi sanantur? Quomodo ab illo sanantur, et non illi sanantur? Accepta sanitate lasciuiunt: qui egroti casti erant, sanati adulteri fiunt; qui cum egrotarent, neminem ledebant, receptis uiribus inuadunt et opprimunt innocentes: sanati sunt, sed non ei. Quis est qui sanatur ei? Qui intus sanatur. Quis est qui intus sanatur? Qui credit in eum ut cum [1 1Kb] interius fuerit sanatus, in nouum hominem reformatus, postea et hoc quod languet ad tempus caro ista mortalis, recipiat in fine et ipsa suam perfectissimam sanitatem. Sanemur ergo ei. Ut autem sanemur ei, credamus in dexteram eius; quia sanauit ei dextera eius et brachium sanctum eius.

2. [uers. 2.] Notum fecit Dominus salutare suum. Ipsa dextera, ipsum brachium, ipsum salutare Dominus noster iehsu Christus, de quo dictum est, Et  uidebit omnis caro salutare Dei : de quo etiam dixit ille Simeon qui infantem accepit in manus, »Nunc dimittis, Domine, seruum tuum in pace; quoniam uiderunt oculi mei salutare tuum . Notum fecit Dommus salutare suum.« Cui notum fecit? parti, an uniuerso? Non parti alicui. Nemo fallat, nemo decipiat, nemo dicat, Ecce hic est Christus, ecce illic : qui dicit, Ecce hic est, ecce illic, partes ostendit. Cui notum fecit Dominus salutare suum? Audi quid sequitur: Ante conspectum gentium reuelauit iustitiam suam. Dextera Dei, brachium Dei, salutare Dei, et iustitia Dei, Dominus est saluator noster iehsu Christus.

3. [uers. 3.] »Memor fuit misericordie sue Iacob, et ueritatis sue domui [1 1Kb] Isrel.« Quid est, »Memor fuit misericordie et ueritatis?« Ut promitteret, misertus est; quia promisit et exhibuit misericordiam, ueritas consecuta est: misericordia premisit promissionem, promissio reddidit ueritatem. Memor fuit misericordie sue Iacob, et ueritatis sue domui Isrel. Et quid? tantum Iacob, et tantum domui Isrel? Domus Iudeorum et propago illa Abrahe secundum carnem solet dici domus Isrel, et Isrel Iacob. Iacob enim filius Isaac, Isaac autem ipse filius Abrahe. Ergo Iacob nepos Abrahe fuit; et de Iacob duodecim filii, et de duodecim filiis uniuersa propago Iudeorum. Numquid illis tantum promissus est Christus? Si discutias quid sit Isrel, Isreli promissus est Christus. Isael est uidens Deum. uidebimus per speciem, si nunc uideamus per fidem. Habeat oculos fides nostra, et exhibebitur ueritas fidei: credamus in eum quem non uidemus, et gaudentes uidebimus; desideremus non uisum, et fruemur uiso. Ergo et modo Isrel per fidem; tunc autem Isrel per speciem, facie ad faciem. Non iam per speculum, non in enigmate ; sed, quemadmodum dictum est a Ioanne, »Dilectissimi, filii Dei sumus, et nondum apparuit quid erimus: scimus quia cum apparuerit, similes ei erimus; quoniam uidebimus eum sicuti est« . Ad hanc uisionem parate corda uestra, ad hoc gaudium parate animas uestras: quomodo si solem uellet Deus ostendere, moneret ut oculos pararetis carnis; sed quia sapientie sue speciem uobis dignatur ostendere, parate oculos cordis. Beati mundi corde, quoniam ipsi Deum uidebunt . Memor fuit misericordie sue Iacob, et ueritatis sue domui Isrel. Quis est iste Isrel? Ne forte unam gentem cogites Iudeorum, audi quod sequitur: uiderunt omnes fines terre salutare Dei nostri. Non dictum est, omnis terra; sed, omnes fines terre: quomodo dicitur, a termino usque ad terminum. Nemo concidat, nemo dissipet; fortis est unitas Christi. Totum emit, qui tantum pretium dedit: uiderunt omnes fines terre salutare Dei nostri.

4. [uers. 4.] Quia ergo uiderunt, Iubilate Deo, uniuersa terra. Iam nostis quid sit iubilare. Gaudete et loquimini. Si quod gaudetis loqui non potestis, iubilate; gaudium uestrum exprimat iubilatio, si non potest  locutio: non sit tamen mutum gaudium; cor non taceat Deum suum, non taceat munera eius. Si tibi loqueris, tibi sanatus es; si ei te sanauit dextera eius, ei loquere cui sanatus es. »uiderunt omnes fines terre salutare Dei nostri. Iubilate Deo, uniuersa terra; cantate, et exsultate, et psallite.

5. [uers. 5.] Psallite Domino Deo nostro in cithara, in cithara et uoce psalmi. Psallite, non uoce sola; assumite opera, ut non tantum cantetis, sed et operemini. Qui cantat et operatur, psallit in cithara et in psalterio.

6. [uers. 6.] Et uide qualia organa adiunguntur [1 1Kb] in similitudinibus: In tubis ductilibus et uoce tube cornee. Quid sibi uolunt tube ductiles et tube cornee? Ductiles tube eree sunt, tundendo producuntur. Si tundendo, ergo uapulando. Eritis tube ductiles, ad laudem Dei producte, si cum tribulamini proficiatis: tribulatio tunsio, profectus productio est. Tuba ductilis erat Iob, quando repente percussus tantis damnis et orbitate filiorum, tunsione illa tante tribulationis factus tuba ductilis, sonuit: Dominus dedit, Dominus abstulit; sicut Domino placuit ita factum est: sit nomen Domini benedictum. Quomodo sonuit! quam suauem sonum dedit! Ista ductilis tuba adhuc tunditur: datus est in potestatem, ut et caro eius percuteretur; percussa est, cepit putrescere, scatere uermibus. Supposita Eua ad seductionem, uxor eius seruata ad ministerium diaboli, non ad solatium mariti, suggerit blasphemiam; non obtemperat ille. Obtemperauit Adam Eue in paradiso ; repellit Adam Euam in stercore. In stercore enim sedebat Iob, cum flueret et putresceret uermibus. Melior Iob putris in stercore, quam ille integer in paradiso. Sed adhuc illa Eua erat, iam ille Adam non erat. Respondit Eue preparate ad istam supplantationem et tentationem, et ait illi:  Locuta es, inquit, tanquam una ex insipientibus mulieribus. Si bona percepimus de manu Domini, mala non sustinebimus ? O sonum fortem! o sonum dulcem! Quem non dormientem excitet sonus iste? quem non excitet presumptio in Deo, ut aduersus diabolum securus procedat in prelium; non suis uiribus obtenturus, sed illius qui probat? Quia ipse etiam tundit; non enim faceret malleus [1 1Kb] de seipso. De illius enim diaboli pena futura propheta commemorans ait: Contritus est malleus uniuerse terre . Malleum uniuerse terre, diabolum uoluit intelligi. De ipso malleo in manu Dei posito, id est in potestate Dei, tunduntur ductiles tube, ut resonent laudes Dei. uidete quemadmodum  de isto malleo etiam Apostolus tundebatur: In magnitudine, inquit, reuelationum ne extollar, datus est mihi stimulus carnis mee angelus satane, qui me colaphizet.  Ecce tunditur; uideamus quemadmodum sonet: Propter quod, inquit, ter Dominum rogaui, ut auferret eum a me; et dixit mihi, Sufficit tibi gratia mea; nam uirtus in infirmitate perficitur. Ego tubam, inquit ille fabricator, perficere uolo; non perficiam nisi tundam: in infirmitate uirtus perficitur. Et audi iam ipsam tubam ductilem bene sonantem: Quando infirmor, tunc potens sum . Et ipse Apostolus, tanquam apostolus herens Christo, herens illi dextere de qua tenetur malleus ut producat tubam, in illa dextera positus facit et ipse de ipso malleo; dicit de quibusdam, Quos tradidi satane, ut discant non blasphemare . Tradidit malleo tundendos. Male sonabant antequam producerentur; forte producti et facti tube ductiles, amissa blasphemia, laudes Domini sonuerunt. He sunt tube ductiles.

7. uox tube cornee quid est? Cornu excedit carnem: necesse est ut carnem superando sit firmum ad perdurandum, et capax uocis. Sed unde hoc? Quia carnem superauit. Qui uult esse tuba cornea, superet carnem. Quid est, superet carnem? Transcendat carnales affectus, uincat carnales libidines. Audi tubas corneas: »Si autem resurrexistis cum Christo,« Apostolus dicit, »que sursum sunt querite, ubi Christus est in dextera Dei sedens; que sursum sunt sapite, non que super terram« . Quid est, »que sursum sunt querite?« Id est, carnem excedite, nolite carnalia cogitare. Nondum erant tube cornee, quibus adhuc ita loquebatur: »Fratres, non potui uobis loqui quasi spiritualibus, sed quasi carnalibus. Tanquam paruulis in Christo, lac uobis potum dedi, non escam; neque enim poteratis: sed nec adhuc quidem potestis; estis enim adhuc carnales.« Ergo non erant tube cornee, quia non excesserant carnem. Cornu et carni heret, et carnem excedit; et quanquam de carne oriatur, superat carnem. Si es [1 1Kb] ergo ex carnali spiritualis; adhuc carne calcas terram, et spiritu erumpis in celum: In carne enim ambulantes, inquit, non secundum carnem militamus . Nam illud quibus dixit Apostolus, fratres, non pretermittamus. Quid illis ait, unde probaret illos carnales carnalia sapere, et nondum factos tubas corneas? »Cum enim dicit unusquisque uestrum, Ego sum Pauli; alius, Ego Apollo; alius autem, Ego Cephe: nonne carnales estis, et secundum hominem ambulatis? Quid est autem Apollo? quid autem Paulus? Ministri Dei, per quos credidistis. Ego plantaui, Apollo rigauit; sed Deus in crementum dedit« . uult illos ergo erigi ab spe quam in homine posuerant, et contingere spiritualia Christi; ut possent esse tube cornee, si superarent carnem. Fratres, nolite insultare fratribus quos nondum conuertit misericordia Dei; noueritis quia quamdiu hoc facitis, carnem sapitis. Tuba non est illa que delectat aures Dei: insultationis tuba infructuosum bellum facit. Tuba cornea te erigat aduersus diabolum, non tuba carnea aduersus  fratrem tuum. In tubis ductilibus et uoce tube cornee iubilate in conspectu regis Domini [1 1Kb] .

8. [uers. 7-9.] Et uobis iubilantibus et exsultantibus in tubis ductilibus et in uoce tube cornee, quid sequitur? Commoueatur mare et plenitudo eius. Fratres, predicantibus ueritatem Apostolis, tanquam tubis ductilibus et tubis corneis, commotum est mare, surrexerunt finctus, creuerunt tempestates, facte sunt persecutiones Ecclesie. Unde commotum est mare? Cum iubilabatur, cum psallebatur Deo; Dei aures delectabantur, maris fluctus excitabantur. Commoueatur mare et plenitudo eius, orbis terre et omnes habitantes in eo. Commoueatur mare in persecutionibus. Flumina plaudent manibus in idipsum. Moueatur mare, et flumina plaudent manibus in idipsum: fiunt persecutiones, et gaudent sancti in Deum. Unde flumina plaudent manibus? quid est, plaudere manibus? Gaudere operibus. Plaudere, gaudere est; manibus, operibus. Que flumina? Quos Deus fecit flumina, dando illis illam aquam Spiritum sanctum. Si quis sitit, inquit, ueniat et bibat. Qui credit in me, flumina aque uiue fluent de uentre eius . Ista flumina manibus plaudebant, ista flumina operibus gaudebant, et Deum benedicebant.

9. Montes exsultabunt a facie Domini [2 1Kb] , quoniam uenit, quoniam uenit iudicare terram. Magni, montes. uenit Deus iudicare terram, et gaudent. Sunt enim montes, qui uenturo Domino iudicare terram, contremiscent. Ergo sunt montes boni, sunt montes mali: montes boni, magnitudo spiritualis; montes mali, tumor superbie. Montes exsultabunt a facie Domini, quoniam uenit, quoniam uenit iudicare terram. Quare ueniet, et quomodo ueniet? Quoniam uenit iudicare terram. Iudicabit orbem terre in iustitia, et populos in equitate. Gaudeant ergo montes; ille enim non iniuste iudicabit. uenturo forte aliquo iudice homine, cui non potest patere conscientia, contremiscant homines etiam innocentes, si ab ipso exspectant premium laudis, uel timent penam damnationis: quando ille ueniet qui falli non potest, gaudeant montes, securi gaudeant; illuminabuntur ab eo, non damnabuntur; gaudeant, quia ueniet Dominus iudicare orbem terrarum in equitate; ac si montes iusti gaudent, iniqui contremiscant. Sed ecce nondum uenit, quid opus est ut tremant? Corrigantur, et gaudeant. In potestate tua est quomodo exspectes uenturum Christum. Ideo differt uenire, ut cum uenerit non te damnet. Ecce nondum uenit, ille in celo est, tu in terra: ille differt aduentum, tu noli differre consilium. Aduentus ipsius durus est duris, mitis est piis. uide ergo modo tu qui sis: si durus, licet tibi mitescere; si mitis, iam gaude uenturum. Christianus enimes. Ita, inquis. Credo quod oras, et dicis: Adueniat regnum tuum . Optas ut ueniat, quem  times ne ueniat. Corrige te, ut non ores contra te.



IN PSALMUM XCuIII ENARRATIO.



SERMO AD PLEBEM.

1. Fratres, notum esse iam debet Charitati uestre, tanquam filiis Ecclesie, et eruditis in schola Christi per omnes Litteras antiquorum patrum nostrorum, qui scripserunt uerba Dei, et magnalia Dei, nobis eos consulere uoluisse, qui futuri eramus hoc tempore iam credentes in Christum; qui opportuno tempore uenit ad nos, primo humilis, postea uenturus excelsus. Primo enim uenit ante iudicem staturus: postea uenturus est iudex sessurus, ut ante illum stet pro merito suo genus humanum. Precesserunt autem illum multi precones, tanquam iudicem magnum, et hunc adhuc in humilitate uenturum. Multi precones precesserunt adhuc nasciturum de uirgine Maria, futurum infantem, et sucturum [1 1Kb] lac; futurum paruulum, uerbum Dei per quod facta sunt omnia, precesserunt multi precones, et dixerunt futura ista tempora: sed ita dixerunt, ut quibusdam figuris rerum tegerent sententias suas, ipsumque uelamen quo tecta est ueritas in Libris antiquorum, tunc tolleretur, quando iam ipsa ueritas de terra oriretur. Sic enim dicitur in psalmo: ueritas de terra orta est, et iustitia de celo prospexit . Modo ergo tota intentio nostra est, quando Psalmum audimus, quando Prophetam, quando Legem, que omnia antequam ueniret in carne Dominus noster iehsu Christus, conscripta sunt, Christum ibi uidere, Christum ibi intelligere. Intendat ergo nobiscum Charitas uestra ad istum psalmum, et queramus hic Christum: utique apparebit querentibus, qui primo apparuit non querentibus; et non deseret desiderantes se, qui redemit negligentes se. Ecce de illo cepit Psalmus, de illo dicitur.

2. [uers. 1.] Dominus regnauit, irascantur populi. Cepit enim regnare Dominus noster iehsu Christus, cepit predicari, postquam resurrexit a mortuis et ascendit in celum, posteaquam impleuit discipulos suos fiducia Spiritus sancti, ut non timerent mortem, quam ille iam occiderat in se. Cepit ergo predicari Dominus Christus, ut in illum crederent qui salutem habere uellent; et irati sunt populi qui idola colebant. Irascebantur qui colebant quod fecerant, quia annuntiabatur ille a quo facti sunt. Utique ille annuntiabat per discipulos suos seipsum, qui illos uolebat conuerti ad eum a quo facti erant, et auerti ab eis que ipsi fecerant. Illi pro idolo suo irascebantur Domino suo, qui si pro idolo suo irascerentur seruo suo, damnandi erant. Melior enim seruus eorum, quam idolum eorum: seruum enim eorum Deus fecit, idolum eorum faber fecit. Sic irascebantur pro idolo suo, ut irasci non timerent Domino suo. Sed irascantur, predictum est, non iussum; in prophetia enim dicitur, Dominus regnauit, irascantur populi. Est quod fiat et de populis irascentibus: illi irascantur, et in ira  ipsorum martyres coronentur. Quid fecerunt annuntiatoribus uerbi ueritatis, nubibus Christi circumeuntibus orbem terrarum et compluentibus agrum Dei? Quid illis fecerunt qui irascebantur, nisi ut inter manus eorum caro affligeretur, et in manibus Christi spiritus coronaretur? Nec ipsa caro quam persecutores occidere potuerunt, ita mortua est ut in eternum interiret: habebit enim tempus suum quo resurgat et ipsa; quia resurrectionem carnis iam ostendit Dominus in seipso. Inde illam uoluit a nobis accipere, ut de nostra possemus non desperare. Ergo, fratres, caro seruorum quam occiderunt cultores idolorum, resurget in tempore suo: idola que fregit Christus, nunquam iterum faciet faber. Audistis, cum Ieremias legeretur ante apostolicam lectionem, si aurem apposuistis; uidistis ibi tempora presentia que nunc agimus. Dixit enim: Dii qui celum et terram non fecerunt, pereant de terra et de sub celo . Non dixit, Dii qui celum et terram non fecerunt, percant de celo et de terra; quia nunquam fuerunt in celo: sed quid dixit? Dii qui celum et terram non fecerunt, pereant de terra. Quasi respondit ad terram, et defuit quod responderet de celo, quia illi non fuerunt in celo: ipsam terram bis dixit, quia ipsa est sub celo. Pereant de terra et de sub celo, de templis suis. uidete si non fit, si non ex magna parte iam factum est: quid enim remansit, aut quantum remansit? Magis remanserunt idola in cordibus Paganorum, quam in locis templorum.

3. Ergo, Dominus regnauit, irascantur populi. Qui sedet super Cherubim: subaudis, regnauit. Commoueatur terra. Iterum dixit, Irascantur populi. Quod enim dixit, Dominus; hoc repetiuit, Qui sedet super Cherubim: et quod dixit, regnauit, subaudiri fecit in alio uersu: et quod ait, Irascantur populi; hoc dixit, Commoueatur terra. Quid sunt enim populi, nisi terra? Quantum potest irascatur terra ei qui iam sedet in celo. Fuit enim Dominus et in terra, et assumpsit terram in qua esset in terra. Induit se carnem, et prior uoluit pati irascentes populos. Ne iram populorum timerent serui eius, prior illam pati uoluit: et quia necessaria erat ira populorum seruis eius, ut a peccatis suis omnibus per ipsas tribulationes curarentur, et sanarentur; amarum poculum prior medicus bibit, ne bibere timeret egrotus. Ergo, Dominus regnauit, irascantur populi: irascantur populi, quia de ira ipsorum multa bona facit Deus. Illi irascuntur, et serui Dei purgantur; quia exercentur, coronantur. Irascantur populi. Qui sedet super Cherubim regnauit; commoueatur terra. Cherubim sedes Dei est, sicut Scripture tradunt, celestis quedam sedes sublimis, quam nos non uidemus; sed uerbum Dei nouit illam, nouit tanquam sedem suam, et ipsum uerbum Dei et Spiritus Dei dixit seruis Dei ubi sedeat Deus. Non quia sic sedet Deus, quomodo homo: sed tu si uis ut sedeat in te Deus, si bonus eris, sedes Dei eris; sic. enim scriptum est, Sedes sapientie, anima iusti. Thronus enim, latine sedes dicitur. Nam et ipsum Cherubim interpretati sunt quidam quid diceretur latine,  qui nouerunt linguam illam hebream; quia hebrea lingua dictum est Cherubim; et dixerunt esse Cherubim Plenitudinem scientie. Ergo quia superat Deus omnem scientiam, super plenitudinem scientie sedere dicitur. Sit in te ergo plenitudo scientie, et eris et tu sedes Dei. Sed forte dicturus es: Et quando in me erit plenitudo scientie? et quis potest ad tantum culmen [1 1Kb] peruenire, ut sit in illo plenitudo scientie? Putas hoc uelle Deum, ut sit in nobis ista plenitudo scientie, ut nouerimus aut quot sint stelle, aut quot sint grana, non dico arene, sed tritici, aut quot poma pendeant in arbore? Ille nouit omnia; quia capilli nostri numerati sunt Deo . Sed alia est plenitudo scientie quam uoluit hominem nosse; ad legem Dei pertinet scientia quam te uoluit habere. Et quis potest, forte dicas mihi, perfecte nosse Legem, ut habeat in se plenitudinem scientie Legis, et possit esse sedes Dei? Noli turbari; breuiter tibi dicitur quid habeas, si uis habere plenitudinem scientie, et esse sedes Dei: ait enim Apostolus, Plenitudo autem Legis caritas . Quid ergo est? Perdidisti totam excusationem. Interroga cor tuum, uide utrum habeat caritatem. Si est ibi caritas, est ibi plenitudo Legis; iam in te habitat Deus, sedes Dei factus es. Irascantur populi; quid facient irascentes populi ei qui factus est sedes Dei? Qui contra te seuiant, attendis; qui in te sedeat, non attendis. Celum factus es, et terram times? Dicit enim alio loco Scriptura Dominum Deum nostrum dicere, Celum mihi sedes est . Si ergo et tu habendo plenitudinem scientie, et habendo caritatem, utique sedes Dei factus es, celum factus es. Non enim hoc celum oculis his nostris quod suspicimus, ualde pretiosum est Deo. Celum Dei, anime sancte sunt; celum Dei, mentes Angelorum sunt, et omnes mentes seruorum eius. Ergo irascantur populi, commoueatur terra; quid facturi, aut quid factura sedi Dei, et celo ubi sedet Deus?

4. [uers. 2.] Dominus in Sion magnus, et excelsus est super omnes populos. Dominus in Sion magnus et excelsus est. Ecce, si obscurum tibi erat, quia dictum est, Qui sedet super Cherubim, nesciebas quid est Cherubim; et forte tibi figurabas animo quamdam cathedram celestem, ingentem, gemmatam, et ipsam dicebas Cherubim, carnali sensu uolitans per phantasmata: dictum est tibi quia Cherubim plenitudo scientie est; et dictum est quia plenitudo scientie, non cuiuslibet scientie, sed plenitudo scientie Legis utilis est homini; et ne desperares de ipsa scientia Legis, breuiter tibi dictum est, Plenitudo Legis caritas. Habeto ergo caritatem in Deum et in proximum, et eris sedes Dei; pertinebis ad Cherubim. Sed si adhuc non intelligis, audi quid sequatur: Dominus in Sion magnus. Quem tibi dixi super Cherubim, in Sion magnus est. Iam quere quid est Sion? Sion nouimus ciuitatem Dei esse. Sion dicta est ciuitas que est Ierusalem; dicta autem ex interpretatione quadam nomen  accipiens, quia Sion Speculatio dicitur, id est uisio et contemplatio. Speculari enim prospicere est, uel conspicere, uel intendere ut uideas. Est autem Sion omnis anima, si intendit uidere lucem que uidenda est [1 1Kb] . Nam si ad suam attenderit, tenebratur: si ad lucem illius attenderit, illuminatur. Quia tamen manifestum est Sion ciuitatem Dei esse; que est ciuitas Dei, nisi sancta Ecclesia? Homines enim amantes se inuicem, et amantes Deum suum qui in illis habitat, faciunt ciuitatem Deo. Quia lege quadam ciuitas continetur; lex ipsa eorum, caritas est; et ipsa caritas, Deus est: aperte enim scriptum est, Deus caritas est . Qui ergo plenus est caritate, plenus est Deo; et multi pleni caritate, ciuitatem faciunt Deo. Ista ciuitas Dei uocatur Sion: ergo Ecclesia est Sion. In illa est magnus Deus. In illa esto, et non erit preter te Deus. Cum autem fuerit in te Deus, quia tu factus es de Sion, membrum de Sion, ciuis de Sion, pertinens ad societatem populi Dei; excelsus in te erit Deus super omnes populos, super illos qui irascuntur, aut super illos qui irascebantur. Putatis enim quia tunc irascebantur, et modo non irascuntur? Irascebantur tunc: sed quia plures erant, aperte irascebantur; modo quia pauci facti sunt, occulte irascuntur. Interim fracta est audacia; finietur et iracundia.

5. Putatis enim, fratres, quia illi quorum hesterno die organa concrepabant, non irascuntur de ieiuniis nostris? Non autem eis irascamur, sed pro eis ieiunemus. Dixit enim nobis Dominus Deus noster qui sedet in nobis, ipse nobis mandauit ut oremus pro inimicis nostris, oremus pro persequentibus nos : et cum hoc facit Ecclesia, prope finiti sunt persecutores. Exaudita est enim cum hoc faceret, et exauditur cum hoc facit: preualebant malo suo, finiti sunt bono suo. Quomodo enim finiti sunt, uultis nosse? Manducati sunt ab Ecclesia. Queris illos in se, et non inuenis; quere in ea que illos manducauit, et in uisceribus eius inueniuntur. Transeuntes enim ad Ecclesiam, christiani facti sunt; perierunt persecutores, creuerunt predicatores. Ideo per dies festos ipsorum, quia uidemus eos qui reliqui facti sunt, insanire adhuc in uoluptatibus [2 1Kb] suis malis et peruersis, rogamus pro illis Deum, ut qui delectabiliter audiunt organum, delectabilius audiant uocem Dei. Non enim quod sonat sine ratione delectat aurem, et uerbum Dei non delectat cor. Sed ideo pro illis oramus, quando diebus illorum festis non ieiunamus, ut fiant sibi ipsi spectaculum. Quando enim uiderint se, displicebunt sibi; sed ideo non sibi displicent, quia non se attendunt. Ebrius non sibi displicet, sed sobrio displicet. Da hominem qui iam iucundatur in Deo, uiuit grauiter, suspirat in illam pacem eternam quam illi promisit Deus; et uide quia quando respexerit hominem saltantem ad organum, plus illum dolet insanientem, quam phreneticum febrientem. Ergo si nouimus mala illorum, quia de ipsis malis et nos liberati sumus, doleamus illos; et si dolemus illos,  oremus pro illis; et ut exaudiamur, ieiunemus pro illis. Non enim nos nostra ieiunia celebramus per dies festos illorum. Alia sunt ieiunia nostra que celebramus per dies Pasche futuros, per alia atque alia que solemnia nobis sunt in Christo: per istos autem dies ad hoc ieiunamus, ut quando ipsi letantur, nos pro illis gemamus. Letitia enim sua admonent [1 1Kb] dolorem nostrum, et faciunt nos recordari quam miseri sint adhuc. Sed quia uidemus multos inde liberatos, ubi et nos fuimus, nec de illis desperare debemus. Et si adhuc irascuntur, nos oremus; et si adhuc commouetur particula terre que remansit, nos permaneamus in gemitu pro ipsis, ut et illis Deus tribuat intellectum, et nobiscum audiant uoces istas, de quibus modo gaudemus. Dominus in Sion magnus, et excelsus est super omnes populos.

6. [uers. 3, 4.] Confiteantur nomini tuo magno. Ips omnes populi, super quos magnus es in Sion, iam confiteantur nomini tuo magno. Paruum fuit nomen tuum, quando irascebantur: factum est magnum; iam confiteantur. Quomodo dicimus paruum fuisse nomen Christi, antequam preclare diffamaretur Christus? Quia nomen ipsius fama ipsius dicitur. Paruum nomen erat; iam modo nomen magnum factum est. Que gens est que non audiuit nomen Christi? Iam ergo magno nomini tuo confiteantur populi qui ante paruo nomini tuo irascebantur: Confiteantur nomini tuo magno. Quare confiteantur? Quoniam terribile et sanctum est. Ipsum nomen tuum terribile et sanctum est. Sic predicatur crucifixus, sic predicatur humiliatus, sic predicatur iudicatus, ut ueniat et excelsus, ueniat uiuus, in uirtute ueniat iudicaturus. Modo parcit populis blasphemantibus, quia patientia Dei ad penitentiam adducit . Non enim qui modo parcit, semper habet parcere; aut qui modo predicatur ut timeatur, non est uenturus ut iudicet. uenturus est, fratres mei, uenturus est: timeamus illum, et sic uiuamus, ut ad dexteram illius inueniamur. uenturus est enim, et iudicaturus, ut alios ponat ad sinistram, alios ad dexteram . Et non illud facit ipse quomodocumque, ut erret forte in hominibus, ut qui ad dexteram ponendus est, ad sinistram ponatur; aut qui ad sinistram debet stare, errante Deo ad dexteram ponatur: non potest errare, ut ibi ponat malum, ubi ponere debet bonum; nec ibi ponet bonum, ubi debet ponere malum. Si errare non potest, nos erramus, si non timemus; si autem timuerimus modo, tunc quod timeamus non habebimus. Quoniam terribile et sanctum est; et honor regis iudicium diligit. Sic ergo timeant cum populi, ut corrigant se: non quasi multum presumentes de misericordia ipsius, dimittant se, et male uiuant; diligit enim misericordiam, sed diligit et iudicium. Que est misericordia? Ut modo predicet tibi ueritatem, ut modo clamet ad te ut conuertaris. Parua misericordia est, quia uixisti in malis factis, et adhuc non te tulit cum peccares, ut credenti ignosceret peccata tua? parua misericordia est? Putas quia sic semper erit  misericordia, ut neminem puniat? Noli sic putare [1 1Kb] . Terribile et sanctum nomen eius; et honor regis iudicium diligit. Iniustum est enim iudicium, et omnino non est iudicium, nisi merita reddantur sua cuique, quemadmodum quisque gessit in corpore, siue bonum, siue malum : et honor regis iudicium diligit. Ergo timeamus, ergo faciamus iustitiam, ergo faciamus equitatem.

7. Sed quis facit equitatem? quis facit iustitiam? Homo peccator, homo iniquus, homo peruersus, homo auersus a luce ueritatis? Quid debet facere homo? Conuertere se tantum ad Deum, ut ipse in illo formet equitatem, quam ipse formare non potest, sed deformare. Idoneus est homo ad uulnerandum se; numquid idoneus est ad sanandum se? Quando uult egrotat, non quando uult surgit. Si uult, uiuat intemperanter uel in frigore uel in calore; eo die egrotat, quo uoluerit: cum autem uiuendo intemperanter ceperit egrotare, surgat quando uult; qui iacuit quando uoluit, surgat, si potest, quando uult. Ut iaceret egrotus, intemperantiam suam habuit necessariam: ut surgat autem, necessariam habet artificis medicinam. Sic ergo ut peccet homo, ipse sibi sufficit ad peccandum: ut iustificetur, non sibi sufficit, nisi ab illo iustificetur, qui solus est iustus. Ut ergo illi se homines dent formandos ad iustitiam, cum terruisset populos psalmus iste, et dixisset, Confiteantur nomini tuo magno, quoniam terribile et sanctum est; et honor regis iudicium diligit; ueluti querentes iam populos territos [2 1Kb] quomodo iusti uiuere debeant, quia in seipsis non possunt habere iustitiam, commendauit illis et plasmatorem iustitie illorum, et secutus ait: Tu parasti equitatem; iudicium et iustitiam in Iacob tu fecisti. Debemus enim et nos habere iudicium, debemus habere iustitiam; sed ille in nobis facit iudicium et iustitiam, qui nos fecit in quibus faceret. Quomodo et nos debemus habere iudicium et iustitiam? Iudicium habes, quando discernis malum a bono; iustitiam autem, quando sequeris bonum, et declinas a malo. Discernendo, iudicium habes; faciendo, iustitiam habes. Declina a malo, ait, et fac bonum; quere pacem, et sequere eam . Primo debes habere iudicium, et postea iustitiam. Quod iudicium? Ut primo iudices quid sit malum, et quid sit bonum. Et quam iustitiam? Declines a malo, et facias bonum. Hoc autem non a te habebis; quia uide quid dixit: Iudicium et iustitiam in Iacob tu fecisti.

8. [uers. 5.] Exaltate Dominum Deum nostrum. uere exaltate, bene exaltate. Laudemus illum, exaltemus illum qui fecit ipsam iustitiam quam habemus; ipse in nobis fecit. Quis enim in nobis fecit iustitiam, nisi qui nos iustificauit? De Christo autem dictum est, Qui iustificat impium . Nos ergo impii, ille iustificator, quando et ipsam iustitiam ipse in nobis fecit qua illi placeamus, ut ad dexteram nos ponat, et non ad sinistram: ut dicat ad dexteram positis, uenite,  benedicti Patris mei, percipite regnum quod uobis paratum est ab origine mundi; non autem ponat ad sinistram, inter eos quibus dicturus est, Ite in ignem eternum, qui preparatus est diabolo et angelis eius . Qui in nobis coronaturus est non merita nostra, sed dona sua, quantum debet exaltari? Exaltate Dominum Deum nostrum.

9. Et adorate scabellum pedum eius, quoniam sanctus est [1 1Kb] . Quid habemus adorare? Scabellum pedum eius. Suppedaneum dicitur scabellum. Quod dicunt Greci , dixerunt Latini scabellum; et alii dixerunt, suppedaneum. Sed uidete, fratres, quid nos iubeat adorare. Alio loco Scripturarum dicitur: Celum mihi sedes est, terra autem scabellum pedum meorum . Ergo terram nos iubet adorare, quia dixit alio loco quod sit scabellum pedum Dei? Et quomodo adorabimus terram, cum dicat aperte Scriptura: Dominum Deum tuum adorabis ? Et hic dicit, Adorate scabellum pedum eius; exponens autem mihi quod sit scabellum pedum eius, dicit, Terra autem scabellum pedum meorum. Anceps factus sum: timeo adorare terram, ne damnet me qui fecit celum et terram; rursus timeo non adorare scabellum pedum Domini mei, quia Psalmus mihi dicit, Adorate scabellum pedum eius. Quero quod sit scabellum pedum eius; et dicit mihi Scriptura: Terra scabellum pedum meorum. Fluctuans conuerto me ad Christum, quia ipsum quero hic; et inuenio quomodo sine impietate adoretur terra, sine impietate adoretur scabellum pedum eius. Suscepit enim de terra terram; quia caro de terra est, et de carne Marie carnem accepit. Et quia in ipsa carne hic ambulauit, et ipsam carnem nobis manducandam ad salutem dedit; nemo autem illam carnem manducat, nisi prius adorauerit: inuentum est quemadmodum adoretur tale scabellum pedum Domini, et non solum non peccemus adorando, sed peccemus non adorando. Numquid autem caro uiuificat? Ipse Dominus dixit, cum de ipsa commendatione eiusdem terre loqueretur: Spiritus est qui uiuificat; caro autem nichil prodest. Ideo et ad terram quamlibet cum te inclinas atque prosternis, non quasi terram intuearis, sed illum Sanctum cuius pedum scabellum est quod adoras; propter ipsum enim adoras: ideo et hic subiecit, Adorate scabellum pedum eius, quoniam sanctus est. Quis sanctus est? In cuius honore adoras scabellum pedum eius. Et cum adoras illum, ne cogitatione remaneas in carne, et a spiritu non uiuificeris: Spiritus est enim, inquit, qui uiuificat; caro autem nichil prodest. Tunc autem, quando hoc Dominus commendauit, de carne sua locutus erat, et dixerat: Nisi quis manducauerit carnem meam, non habebit in se uitam eternam. Scandalizati sunt discipuli eius quidam, septuaginta ferme, et dixerunt: Durus est hic sermo; quis potest eum intelligere? Et recesserunt ab eo, et amplius cum eo non ambulauerunt. Durum illis uisum est quod ait, Nisi quis manducauerit carnem meam, non habebit uitam  eternam: acceperunt illud stulte, carnaliter illud cogitauerunt, et putauerunt quod precisurus esset Dominus particulas quasdam de corpore suo, et daturus illis, et dixerunt, Durus est hic sermo. Ipsi erant duri, non sermo. Etenim si duri non essent, sed mites essent, dicerent sibi: Non sine causa dicit hoc, nisi quia est ibi aliquod sacramentum latens. Manerent cum illo lenes, non duri; et discerent ab illo, quod, illis discedentibus, qui remanserunt, didicerunt. Nam cum remansissent cum illo discipuli duodecim, illis recedentibus, suggesseruut illi, tanquam dolentes illorum mortem, quod scandalizati sunt in uerbo eius et recesserunt. Ille autem instruxit eos, et ait illis, Spiritus est qui uiuificat; caro autem nichil prodest: uerba que locutus sum uobis, spiritus est et uita . Spiritualiter intelligite quod locutus sum: non hoc corpus quod uidetis, manducaturi estis; et bibituri illum sanguinem, quem fusuri sunt qui me crucifigent. Sacramentum aliquod uobis commendaui; spiritualiter intellectum uiuificabit uos. Etsi necesse est illud uisibiliter celebrari, oportet tamen inuisibiliter intelligi. Exaltate Dominum Deum nostrum, et adorate scabellum pedum eius, quoniam sanctus est.

10. [uers. 6-8.] Moyses et Aaron in sacerdotibus eius, et Samuel in his qui inuocant nomen eius. Inuocabant Dominum, et ipse exaudiebat eos; in columna nubis loquebatur ad eos. Isti antiqui Moyses et Aaron et Samuel, serui Dei, magni apud antiquos. Nostis quia Moyses eduxit in uirtute Dei populum Isrel ex Aegypto per Rubrum mare; et duxit in eremo; et quanta mirabilia fecerit illo tempore Deus per manum Moysi, nouerunt omnes qui istas Scripturas libenter audiunt in Ecclesia, uel apud se legunt, uel quoquo modo didicerunt. Aaron frater ipsius fuit, quem ordinauit etiam sacerdotem. Et ibi quidem non uidetur sacerdos esse, nisi Aaron. Aperte enim in illis Litteris Aaron nominatur sacerdos Dei : de Moyse non ibi dicitur quod sacerdos erat. Sed si hoc non erat, quid erat? numquid maior sacerdote esse poterat? Exprimit [1 1Kb] psalmus iste quia et ipse sacerdos erat: Moyses, et Aaron in sacerdotibus eius. Ergo erant illi Domini sacerdotes. Samuel postea iam in libro Regnorum legitur: iste est Samuel temporibus Dauid; nam ipse unxit sanctum Dauid. Samuel ab initio etatis sue in templo creuit. Mater eius sterilis fuit: uolens habere filium, orauit ad Dominum cum gemitu magno, et petens ut daret ei Deus filium, ostendit quia non carnaliter habere uoluit, quem natum illi dedit, qui eum esse uoluit. uouit enim eum Domino Deo, et ait, Si mihi masculus natus fuerit, templo tuo seruiet: et ita fecit. Natus sanctus Samuel fuit apud matrem tempore lactis; mox ut eum ablactauit, dedit in templum, ut ibi cresceret, ibi roboraretur [2 1Kb] in spiritu, ibi Deo seruiret: factus est sacerdos magnus, sacerdos sanctus  illo tempore . Commemorat istos, et per istos omnes sanctos nos uult intelligere. Quare autem hic illos nominauit? Quoniam diximus Christum hic nos debere intelligere. Aduertat Sanctitas uestra. Dixit superius, Exaltate Dominum Deum nostrum, et adorate scabellum pedum eius, quoniam sanctus est: commendans quemdam, id est Dominum nostrum Iesum Christum, cuius scabellum pedum adorandum est, quia carnem assumpsit, in qua appareret generi humano; et uolens nobis ostendere et antiquos patres ipsum predicasse, quia ipse est uerus sacerdos Dominus noster iehsu Christus, commemorauit istos, quia in columna nubis ad illos loquebatur Deus. Quid est, in columna nubis? Loquebatur per figuras. Si enim in quadam nubecula loquebatur; obscura illa dicta nescio quem manifestum presignabant. Ille autem nescio quis, iam non est nescio quis; quia scitur a nobis, Dominus noster iehsu Christus. »Moyses et Aaron in sacerdotibus eius, et Samuel in his qui inuocant nomen eius. Inuocabant Dominum, et ipse exaudiebat eos; in columna nubis loquebatur ad eos.« Qui primo loquebatur in columna nubis, ipse nobis locutus est in scabello pedum suorum; id est, in terra assumpta carne, unde adoramus scabellum pedum eius, quoniam sanctus est. Ipse de nube loquebatur quod tunc non intelligebatur; locutus est in scabello pedum suorum, et intellecta sunt uerba nubis eius. In columna nubis loquebatur ad eos.

11. Attendamus ergo, fratres: uidete quos et quales sanctos nominauerit. »Custodiebant testimonia eius, et precepta eius que dedit eis.« Custodiebant certe, intendite. »Custodiebant testimonia eius, et precepta eius que dedit eis.« Hoc dicit, et negari non potest. Nihilne habebant peccati? Quomodo? Quando custodiebant precepta eius, custodiebant testimonia eius. uidete quales nos uelit formari, ne quasi de perfecta iustitia presumamus. Ecce Moyses et Aaron in sacerdotibus eius, et Samuel in his qui inuocant nomen eius, ad quos de columna nubis loquebatur, tam aperte illos exaudiebat, qui custodiebant testimonia et precepta eius que dedit eis. Domine, inquit, Deus noster, tu exaudisti eos; Deus, tu propitius fuisti illis. Propitius non dicitur Deus, nisi peccatis: quando dat ueniam, tunc dicitur propitius. Et quid habebat in istis quod uindicaret, ut esset propitius ignoscendo? Propitius erat donando peccata, propitius erat et uindicando. Quid enim sequitur? Tu propitius fuisti illis, et uindicans in omnes affectiones eorum. Etiam uindicans propitius fuisti: non solum donans peccata, sed etiam uindicans propitius fuisti. uidete, fratres mei, quid hic commendauit; aduertite. Illi Deus irascitur, quem peccantem non flagellat: nam cui uere propitius est, non solum donat peccata, ne noceant ad futurum seculum; sed etiam castigat, ne semper peccare delectet.

12. Agite, fratres; quomodo in illis uindicatum est si queramus, aderit Dominus ut dicam. Queramus  enim tres istas personas, Moysen, et Aaron, et Samuelem, et quomodo in eis uindicatum sit, quia dixit, uindicans in omnes affectiones eorum: utique eas affectiones dicens eorum, quas Dominus nouerat in cordibus illorum, quas homines non nouerant. Etenim sine querela hominum uersabantur in medio plebis Dei. Sed quid dicimus? quia Moyses habuit primam uitam fortasse peccatricem? Nam et percusso homine, fugit de Aegypto . Habuit et Aaron primam uitam que displiceret Deo. Nam ipse insanienti populo et furenti idolum permisit ut fieret, et factum est populo Dei idolum quod adoraret . Samuel quid fecit, infans ad templum datus? Omnes etates suas inter sancta sacramenta Dei peregit, ab ineunte etate famulus Dei. Nihil unquam dictum est de Samuele, nichil ab hominibus. Nouerat ibi forte Deus aliquid quod purgaret; quia et quod perfectum iam uidetur hominibus, illi perfectioni adhuc imperfectum est. Pleraque faciunt artifices, et ostendunt imperitis; et cum iam iudicauerint imperiti esse perfecta, expoliunt illa artifices, qui nouerunt adhuc quid illis desit, ut mirentur homines tantam expolitionem rebus accidisse, quas iam perfectas pronuntiauerant. Fit hoc et in edificiis, et in picturis, et in uestibus, et prope in omni genere artium. Primo iudicant illud iam quasi perfectum esse, ut oculi eorum amplius nichil desiderent: sed aliud iudicat oculus imperitus, aliud iudicat artis regula. Sic et illi sancti uersabantur ante oculos Dei, tanquam sine culpa, tanquam perfecti, tanquam angeli: nouerat autem quid illis deesset, qui uindicabat in omnes affectiones eorum. uindicabat autem non irascens, sed propitius: ad hoc uindicabat ut perficeret ceptum, non ut damnaret eiectum [1 1Kb] . uindicans ergo in omnes affectiones eorum erat Deus. Quomodo uindicauit in Samuelem? ubi est uindicta ipsa? Hoc dico, ut nouerint Christiani, qui iam hic cognouerunt Christum, ad quos uenit in scabello pedum suorum, quos ita dilexit, pro quibus sanguinem fudit; nouerint quomodo uapulent, cum multum profecerint. Querimus uindictam in Moyse; prope nullam habet, nisi quod ad extremum ait illi Deus: Ascende in montem, et morere. Ait seni, Morere: iam peregerat etates suas: numquid nunquam erat moriturus? Qualis illa uindicta? Ostendit ibi uindictam suam, ut diceret, Non intrabis in terram promissionis , quo intraturus erat populus? Quamdam figuram quorumdam gerebat Moyses. Nam qui in regnum celorum intrauit, magna illi pena erat ad terram illam non uenire, que ad tempus erat promissa, ut umbram ostenderet et transiret? Nonne multi perfidi intrarunt in illam terram? nonne in illa terra uiuentes multa mala fecerunt, et Deum offenderunt? nonne et idololatriam secuti sunt in ipsa terra? Magnum erat non dedisse terram istam Moysi? Sed Moysen uoluit gestare figuram eorum qui sub Lege erant, quia per Moysen data est Lex: et ostendit eos qui sub Lege esse uellent,  et sub gratia esse nollent, non intraturos in terram promissionis. Ergo illud quod dictum est Moysi, figura erat, non pena. Seni mors que pena? Non intrare in illam terram que pena, quo intrauerunt indigni? De Aaron autem quid dictum est? Mortuus est et ipse senex, filii sui successerunt ei in sacerdotio; filius eius postea sacerdotium administrauit : quomodo et in istum uindicauit? Samuel et ipse sanctus senex mortuus est, relictis filiis successoribus suis . Quid est quod in illos uindicatum est quero, et secundum homines non inuenio: secundum autem quod scio pati seruos Dei, quotidie in illos uindicabatur. Legite, et uidete uindictas, et qui proficitis ferte uindictas. Quotidie [1 1Kb] patiebantur populos contradicentes, quotidie patiebantur inique uiuentes; et inter illos uiuere cogebantur, quorum uitam quotidie reprehendebant. Hec erat uindicta. Nondum proficit, cui parua est. Tantum te enim torquet iniustitia aliena, quantum recesseris a tua. Cum enim fueris frumentum, id est herba bona de semine bono, filius regni, cum ceperis fructum dare, tunc tibi apparebunt zizania: cum enim creuisset herba, et fructum fecisset, tunc apparuerunt zizania. Cum ceperint apparere zizania, uidebis te inter malos. uelle habes quasi separare a te malos, et separare ab Ecclesia omnes malos; respondebit tibi Domini sententia: Sinite utraque crescere usque ad messem, ne forte cum uultis eradicare zizania, eradicetis simul et triticum . Ex sententia Domini necesse erit parcere zizaniis, ex conditione serui necesse erit uiuere inter zizania: separare ea non potes, tolerare tibi necesse est. uide quantas plagas in corde patiaris, qui corpore integro inter malos uersaris. Probabitis quicumque profeceritis, probatis qui iam profecistis. Toleranda sunt ergo ista; et forte hoc pertinet ad illud: Seruus qui nouit uoluntatem domini sui, et non [2 1Kb] facit digna, plagis uapulabit multis . In multis enim quantum nobis innotescit uoluntas Dei, etiam reatus noster innotescit nobis; et quanto ille nobis innotescit, tanto plus imus in fletus et lacrymas. uidemus enim quam sit iustum quod de nobis exigat Deus, in quanta adhuc imperfectione iaceamus; et fit in nobis quod dictum est: Qui apponit scientiam, apponit dolorem . Ecce abundet in te caritas, plus dolebis peccantem. Quanto in te maior caritas est, tanto amplius te torquebit quem toleras: non torquebit tanquam irascentem illi, sed tanquam dolentem pro illo.

13. uide Paulum apostolum, quid patiebatur; uide [3 1Kb] quis quid patiebatur: Preter illa, inquit, que extrinsecus sunt , incursus in me quotidianus, sollicitudo omnium Ecclesiarum. Et uide qualis sollicitudo, quam paterna, quam materna; uidete quomodo cedebatur, ut uindicaretur in omnes affectiones eius: dicemus et affectiones eius, in quas uindicabat Deus. Quis infirmatur, inquit, et non ego infirmor? quis scandalizatur, et ego non uror ? Quanto maior caritas, tanto maiores plage de peccatis alienis. Acceperat quidem ille et stimulum carnis, angelum satane, a quo colaphizaretur. Ecce quomodo propitius erat Deus, uindicans in omnes affectiones eius. Que sunt affectiones in quas sic uindicabat? Ipse exposuit, ipse dixit: In magnitudine, inquit, reuelationum ne extollar, datus est mihi stimulus carnis mee, angelus satane, qui me colaphizet. Tam perfectus erat, ut tamen timendum esset ne extolleretur: nam non poneret Deus medicamentum, ubi uulnus non esset. Et rogauit ut tolleretur; eger ille rogauit ut auferretur medicamentum: Propter quod ter Dominum rogaui, inquit, ut auferret eum a me, id est, stimulum carnis a quo colaphizabatur, aliquem forte dolorem corporis: rogaui, inquit, ut auferret eum a me; et dixit mihi, Sufficit tibi gratia mea; nam uirtus in infirmitate perficitur . Ego noui quem curo; non mihi det qui egrotat consilium. Tanquam emplastrum mordax urit te, sed sanat te. Rogat medicum ut tollat emplastrum; et non tollit, nisi cum fuerit sanatum quo posuerat. uirtus in infirmitate perficitur. Ergo, fratres, quicumque in Christo proficimus, non nos putemus sine flagello futuros: quia quantumlibet proficiamus, nouit ipse peccata nostra; aliquando et nobis ostendit illa, et uidemus et nos peccata nostra. Et cum inter tales homines uersari ceperimus, ut iam homines quid in nobis reprehendant non inueniant; reprehendit ille adhuc qui omnia nouit, et uindicat in omnes affectiones, quia propitius est nobis. Nam si non uindicet, et deserat, perimus. Deus, tu propitius fuisti illis, et uindicans in omnes affectiones eorum.

14. [uers. 9.] Exaltate Dominum Deum nostrum. Iterum exaltamus illum: qui bonus est et cum ferit [1 1Kb] , quomodo laudandus est, quomodo exaltandus est? Tu potes hoc exhibere filio tuo, et Deus non potest? Non enim bonus es quando blandiris filio tuo, et malus cum cedis filium tuum. Et cum blandiris, pater es; et cum cedis, pater es: ideo blandiris, ne deficiat; ideo cedis, ne pereat. Exaltate Dominum Deum nostrum, et adorate in monte sancto eius: quoniam sanctus Dominus Deus noster. Quomodo superius dixit, Exaltate Dominum Deum nostrum, et adorate scabellum pedum eius; intelleximus autem quid sit adorare scabellum pedum eius: sic et modo post exaltationem Domini Dei nostri, ne quis illum preter montem eius exaltet, commendauit et montem ipsius. Mons ipsius quis est? Legimus alibi de hoc monte quia lapis fuit precisus de monte sine manibus, et confregit  omnia regna terre, et creuit lapis ipse. Danielis uisio est ista quam narro. Creuit lapis iste qui precisus est de monte sine manibus, et factus est, inquit, mons magnus, ita ut impleret uniuersam faciem terre . In ipso monte magno adoremus, si exaudiri uolumus. Heretici non adorant in isto monte; quia mons iste impleuit uniuersam faciem terre: heserunt in parte, et totum amiserunt. Si agnoscant Ecclesiam catholicam, adorabunt in isto monte nobiscum. Etenim lapis ille qui precisus est de monte sine manibus, iam uidemus quantum creuerit, et quantas terre regiones occupauerit, et usque ad quas gentes peruenerit. Quid est mons unde precisus est lapis sine manibus? Regnum Iudeorum: primo quod colebant unum Deum. Inde precisus est lapis Dominus noster iehsu Christus. Ipse dictus est, Lapis quem reprobauerunt edificantes, hic factus est in caput anguli . Lapis iste precisus de monte sine manibus, confregit omnia regna terrarum: uidemus confracta ab illo lapide omnia regna terre. Que erant regna terre? Regna idolorum, regna demoniorum fracta sunt. Regnabat Saturnus in multis hominibus: ubi est regnum eius? Regnabat Mercurius in multis hominibus: ubi est regnum eius? Fractum est, redacti sunt illi in regnum Christi, in quibus ille regnabat. Regnum Celestis [1 1Kb] quale erat Carthagini! ubi nunc est regnum Celestis? Lapis ille fregit omnia regna terrarum, lapis precisus de monte sine manibus. Quid est, precisus de monte sine manibus? Natus de gente Iudeorum sine opere hominum. Omnes enim qui nascuntur, de opere maritali nascuntur; ille de uirgine natus, sine manibus natus est; per manus enim, opus humanum significatur: quo manus humane non accesserunt, ubi maritalis amplexus non fuit, fetus tamen fuit. Natus est ergo de monte sine manibus lapis ille: creuit, et crescendo fregit omnia regna terrarum. Factus est autem mons magnus, et impleuit uniuersam faciem terre. Hec est Ecclesia catholica, cui uos communicare gaudete. Illi autem qui non ei communicant, quia preter ipsum montem adorant et laudant Deum, non exaudiuntur ad uitam eternam; etsi ad quedam temporalia exaudiantur. Non sibi ergo blandiantur, quia eos in quibusdam exaudit Deus: nam et Paganos exaudit in quibusdam. Nonne clamant Pagani ad Deum, et pluit? Quare? Quia facit solem suum oriri super bonos et malos, et pluit super iustos et iniustos . Noli ergo gloriari, pagane, quia te clamante ad Deum, pluit Deus, qui super iustos et iniustos pluit. Audiuit te ad temporalia; non te audit ad eterna, nisi in monte sancto eius adoraueris. Adorate Dominum in monte sancto eius, quoniam sanctus Dominus Deus noster.

15. Hec de Psalmo sufficiant Charitati uestre; quantum Dominus donauit, locuti sumus. Et quidquid loquimur in nomine Dei, quoniam Dei est loquentis  per nos, imber Dei est: uidete uos qualis terra sitis. Nam quando pluuia uenit super terram, si bona terra est, fructus bonos parit; si mala terra est, spinas parit: pluuia tamen dulcis est et super fructus et super spinas. Qui istis uerbis auditis peior factus fuerit, et spinas de pluuia generauerit, ignem speret, pluuiam non accuset: qui autem melior factus fuerit, et fruges de bona terra genuerit, horreum speret, pluuiam laudet. Aut quid sunt nubes, aut quid est pluuia, nisi Dei misericordia, omnia facientis circa eos quos diligit, et quibus donauit ut ab eis diligatur?



IN PSALMUM XCIX ENARRATIO.



SERMO AD PLEBEM.

1. Psalmum, fratres, cum cantaretur, audistis; breuis est, nec obscurus: quasi securitatem dederim, ne laborem timeatis. uideamus tamen attentius, et quanto liberius, tanto diligentius, quid sibi uelint ea ipsa que aperte sonant, ut quantum Dominus donare dignatur, spiritualiter intelligantur. uox Dei quolibet organo sonans, tamen uox Dei; neque enim delectat aures eius, nisi uox eius: nam et nos cum loquimur, tunc eum delectamus, cum ipse de nobis loquitur.

2. [uers. 1.] Psalmus in confessione: sic inscribitur, hic est titulus eius, Psalmus in confessione. Pauci uersus sunt, magnarum rerum grauidi: pariant semina in cordibus uestris, ut paretur horreum messi dominice. Psalmus iste in confessione hoc nobis iubet, ad hoc nos hortatur, ut iubilemus Deo. Nec hortatur uelut aliquem unum angulum terre, aut unam aliquam habitationem congregationemue hominum; sed quia ubique nouit se seminasse benedictionem, undique exigit iubilationem.

3. [uers. 2.] Iubilate ergo Domino [1 1Kb] , uniuersa terra. Numquid modo uocem meam audit uniuersa terra? Et tamen hanc uocem audiuit uniuersa terra. Iam iubilat Domino uniuersa terra; et que adhuc non iubilat, iubilabit. Pertendens enim benedictio, incipiente Ecclesia ab Ierusalem per omnes gentes , impietatem ubique prosternit, pietatem ubique construit: et mixti sunt boni malis, et mali per omnem terram, et boni per omnem terram. In malis murmurat omnis terra, in bonis iubilat omnis terra. Quid est ergo iubilare? Multum enim nos attentos facit ad [2 1Kb] hoc uerbum et presentis psalmi titulus, quia inscribitur, In confessione. Quid est, in confessione iubilare? Est alterius cuiusdam psalmi sententia dicentis, Beatus populus qui intelligit iubilationem : profecto magnum aliquid est, quod intellectum beatos facit. Dominus ergo Deus noster beatificator hominum, det mihi intelligere quod dicam, det uobis intelligere quod auditis: Beatus populus qui intelligit iubilationem. Curramus ergo ad hanc beatitudinem, intelligamus iubilationem, non eam  sine intellectu fundamus. Quid opus est iubilare et [1 1Kb] obtemperare huic psalmo dicenti, Iubilate Deo, omnis terra, et non intelligere iubilationem, ut uox nostra sola iubilet, et cor non iubilet? Sonus enim cordis, intellectus est.

4. Quod nostis dicturus sum. Qui iubilat, non uerba dicit, sed sonus quidam est letitie sine uerbis: uox est enim animi diffusi letitia, quantum potest, exprimentis affectum, non sensum comprehendentis. Gaudens homo in exsultatione sua, ex uerbis quibusdam que non [2 1Kb] possunt dici et intelligi, erumpit in uocem quamdam exsultationis sine uerbis; ita ut appareat eum ipsa uoce gaudere quidem, sed quasi repletum nimio gaudio, non posse uerbis explicare quod gaudet: Animaduertite hoc in eis qui cantant etiam non honeste. Non enim talis erit iubilatio nostra, qualis illorum est; nos enim in iustificatione iubilare debemus, illi autem iubilant in iniquitate: itaque nos in confessione, illi in confusione. Tamen ut hoc quod dico intelligatis, imo recordemini rem cognitam, maxime iubilant qui aliquid in agris operantur; copia fructuum iucundati uel messores, uel uendemiatores, uel aliquos fructus metentes, et in ipsa fecunditate terre et feracitate gaudentes, exsultando cantant; et inter cantica que uerbis enuntiant, inserunt uoces quasdam sine uerbis in elatione exsultantis animi, et hec uocatur iubilatio. Si quis forte propterea non recognoscit, quia nunquam aduertit, aduertat de cetero. Atque utinam non inueniat quos aduertat, ne Deus inueniat quos euertat. Sed tamen quia non quiescunt nasci spine, in male exsultantibus aduertamus iubilationem improbandam, et offeramus Deo iubilationem coronandam.

5. Quando ergo nos iubilamus? Quando laudamus quod dici non potest. Attendimus enim uniuersam creaturam, terram et mare, et celum, et omnia que in eis sunt: attendimus singula habere origines et causas suas, seminum uim, nascendi ordinem, permanendi modum, intereundi decessum, currere uolumina seculorum sine ulla perturbatione, stellas uolui quodam modo ab oriente in occidentem, peragere cursus annorum, uidemus dimensiones mensium, distentiones horarum; inque his omnibus nescio quid inuisibile, quod spiritus uel anima dicitur, inesse omnibus animantibus ad appetendam uoluptatem fugiendamque molestiam, ad conseruandam incolumitatem suam uestigium quoddam unitatis; inesse etiam homini commune quiddam cum Angelis Dei; non cum pecoribus, sicut est uiuere, audire, uidere, et cetera, sed quod intelligat Deum, quod ad mentem proprie pertineat [3 1Kb] , quod sicut oculus albam et nigrum, ita equitatem iniquitatemque discernat. In hac tota consideratione creature, quam nominare utcumque et percurrere potuimus, interroget se anima: Quis fecit hec omnia? quis creauit hec? quis in his teipsam? Quid sunt ista que consideras? quid  tu que consideras? Quis ille qui fecit consideranda et considerantem? quis est iste? Dic illum; ut dicas illum, cogita illum. Potes enim aliquid cogitare, et forte non potes dicere; nullo modo autem poteris dicere quod non potueris cogitare. Ergo cogita illum priusquam dicas illum; ut cogites illum, accede ad illum. Quod enim uis bene uidere, ut habeas quod loquaris, accedis ut inspicias, ne forte longe uidendo fallaris. Sed ut oculis ista corpora, sic ille mente conspicitur, corde attenditur et uidetur. Et ubi est cor unde ille uideatur? Beati, ait, mundi corde, quoniam ipsi Deum uidebunt . Audio, credo, ut possum intelligo, corde uideri Deum, nec posse nisi mundo corde conspici; sed audio aliam Scripturam: Quis gloriabitur castum se habere cor? aut quis gloriabitur mundum se esse a peccato ? Attendi ergo uniuersam creaturam, quantum potui; corporalem animaduerti in celo et in terra, spiritualem autem in meipso qui loquor, qui membra uegeto, qui uocem intendo, qui linguam moueo, qui uerba pronuntio, sensusque discerno. Et quando comprehendo me in me? Unde ergo possum quod supra me? Promittitur tamen cordi humano uisio Dei, et indicitur [1 1Kb] quedam operatio mundandi cordis; hoc dicitur ab Scriptura: Para unde uideas quod amas, antequam uideas. Audito enim Deo et nomine eius, cui non dulce est quod audit, nisi impio multum remoto, multum longe facto? Quoniam ecce, inquit, qui longe faciunt se abs te, peribunt; sequitur, Perdidisti omnem qui fornicatur abs te . Nobis autem quid? Quia illi longe, et ideo in tenebris, et ita sauciatis oculis in tenebris, ut lumen non solum non desiderent, sed etiam perhorrescant; nobis in longinquo inuentis quid dicitur? Accedite ad eum, et illuminamini . Ut autem accedas et illumineris, displiceant tibi tenebre tue; damna quod es, ut merearis esse quod non es. Es iniquus, esse debes iustus: nunquam iustitiam percepturus es, si adhuc tibi placet iniquitas. Contere illam in corde tuo, et munda; expelle illam de corde tuo, ubi uult habitare [2 1Kb] quem uis uidere. Accedit ergo utcumque anima humana, interior homo recreatus ad imaginem Dei, quia creatus ad imaginem Dei; qui tanto erat longe factus [3 1Kb] , quanto ierat in dissimilitudinem. Non enim locorum interuallis acceditur ad Deum, aut receditur a Deo: dissimilis factus, longe recessisti; similis factus, proxime accedis. uide quomodo nos uult accedere Dominus, faciens primo similes, ut accedamus. Estote, ait, sicut Pater uester qui in celis est, qui solem suum oriri facit super bonos et malos, et pluit super iustos et iniustos . Disce diligere inimicum, si uis cauere inimicum [4 1Kb] . Inquantum autem in te caritas crescit, efficiens te et reuocans te ad similitudinem Dei, pertendit  usque ad inimicos; ut sis ei similis qui facit solem suum oriri, non super bonos tantum, sed super bonos et malos; et pluit, non super iustos tantum, sed super iustos et iniustos. Quantum accedis ad similitudinem, tantum proficis in caritate, et tanto incipis sentire Deum. Et quem sentis? qui uenit ad te, an ad quem tu redis? Nam ille nunquam discessit a te: recedit a te Deus, cum tu recedis a Deo. Presentia sunt cecis omnia, sicut uidentibus: uno loco stans cecus et uidens, iisdem formis rerum uterque circumfunditur; ille est presens rebus, ille absens: ex duobus uno loco stantibus, unus est presens, alius absens; non rebus ipsis ad alterum accedentibus et ab altero recedentibus, sed propter dissimilitudinem oculorum suorum. Ille qui cecus dicitur, quia exstinctum est ibi quod contemperari solet luci [1 1Kb] cuncta uestienti, frustra est presens rebus quas non uidet; imo rectius absens quam presens dicitur: ubi enim non est sensus eius, recte dicitur absens; hoc est enim absentem esse, sensu abesse. Sic et Deus ubique presens est, ubique totus. Sapientia eius attingit a fine usque ad finem fortiter, et disponit omnia suauiter . Quod autem Deus Pater, hoc uerbum eius et Sapientia eius, lux de luce, Deus de Deo. Quid ergo optas uidere? Non est a te longe quod uis uidere. Apostolus dicit equidem non longe positum ab unoquoque nostrum: in ipso enim uiuimus et mouemur et sumus . Quanta ergo miseria est; longe esse ab eo qui ubique est?

6. Esto ergo similis pietate, et diligens cogitatione: quoniam inuisibilia eius per ea que facta sunt intellecta conspiciuntur ; ea que facta sunt intuere, mirare, quere auctorem. Si dissimilis sis, repelleris; si similis, exsultabis. Et cum accedere ceperis similis, et persentiscere Deum, quantum in te caritas crescit, quia et caritas Deus est , senties quiddam quod dicebas, et non dicebas. Ante enim quam sentires, dicere te putabas Deum: incipis sentire, et ibi sentis dici non posse quod sentis. Cum autem ibi didiceris dici non posse quod sentis, tacebis, non laudabis? Ergo mutus eris in laudibus Dei, et gratiarum actionem non reddes ei qui uoluit se notum tibi facere? Laudabas, cum quereres; silebis, cum inueneris? Nullo pacto; non eris ingratus. Debetur honor, debetur reuerentia, debetur magna laudatio. Attende te qui sis, terra et cinis: uide quis meruerit, quid uidere; uide quis, quid, homo Deum. Agnosco non meritum hominis, sed misericordiam Dei. Lauda ergo miserantem. Quomodo, inquis, laudabo? Modicum ipsum quod sentire possum ex parte in enigmate per speculum , iam explicare non possum. Audi ergo Psalmum: Iubilate Domino, omnis terra. Intellexisti iubilationem omnis terre, si iubilas Domino. Domino iubila [2 1Kb] ; noli iubilationem tuam in alias atque alias res diuidere. Postremo cetera dici possunt utcumque.  ille solus est ineffabilis, qui dixit, et facta sunt omnia. Dixit, et facti sumus: sed nos eum dicere non possumus . uerbum eius quo dicti sumus, Filius eius est: ut a nobis utcumque infirmis diceretur, factus est infirmus. Iubilationem pro uerbo possumus dicere, uerbum pro uerbo non possumus. Iubilate ergo Domino, omnis terra.

7. Seruite Domino in iucunditate. Omnis seruitus amaritudine plena est: omnes conditione seruili [1 1Kb] obligati et seruiunt, et murmurant. Nolite timere illius Domini seruitutem: non erit ibi gemitus, non murmur, non indignatio; nemo se petit [2 1Kb] inde uenalem, quia dulce est quod redempti omnes sumus. Magna felicitas, fratres, esse in ista domo magna seruum, etsi cum compedibus. Noli timere, serue compedite, confitere Domino: meritis tuis attribue compedes tuas; confitere in compedibus, si uis ut in ornamenta uertantur. Non frustra, nec sine exauditione dictum est, Intret in conspectum tuum gemitus compeditorum . Seruite Domino in iucunditate. Libera seruitus est apud Dominum; libera seruitus, ubi non necessitas, sed caritas seruit. uos, inquit, in libertatem uocati estis, fratres: tantum ne libertatem in occasionem carnis detis; sed per caritatem spiritus seruite inuicem . Seruum te caritas faciat [3 1Kb] quia liberum te ueritas fecit. Si manseritis, inquit, in uerbo meo, uere discipuli mei estis; et cognoscetis ueritatem, et ueritas liberabit uos . Simul es et seruus et liber: seruus, quia factus es; liber, quia amaris a Deo a quo factus es: imo etiam inde liber, quia amas eum a quo factus es. Noli seruire cum murmure; non enim id agunt murmura tua, ut non seruias, sed ut malus seruus seruias. Seruus es Domini, libertus es Domini; non te sic queras manumitti, ut recedas de domo manumissoris tui.

8. Seruite Domino in iucunditate. Plena erit illa et perfecta iucunditas, cum corruptibile hoc induerit incorruptionem, et mortale hoc induerit immortalitatem : tunc erit perfecta iucunditas, tunc illa perfecta iubilatio, tunc laus sine defectu, tunc amor sine scandalo, tunc fructus sine timore, tunc uita sine morte. Quid hic? nullumne gaudium? Si nullum gaudium, nulla iubilatio: quomodo, Iubilate Domino, uniuersa terra? Est plane et hic gaudium; de spe future uite gustatur hic unde ibi satiemur. Sed necesse est ut multa perferant frumenta inter zizania: sunt grana inter paleam , est lilium inter spinas. Quid enim audit Ecclesia? Sicut lilium in medio spinarum, ita proxima mea in medio filiarum . Non dictum est, In medio alienarum; sed, in medio filiarum. O Domine, quomodo consolaris, quomodo confortas, quomodo terres? Quid est quod dicis? Sicut lilium in  medio, quarum spinarum? Ita proxima mea in medio, quarum filiarum? quas dicis spinas, ipsas filias? Respondet: Spine sunt propter mores suos; filie, propter sacramenta mea. Utinam ergo inter gemitus alienorum gemeretur; minus gemeretur. Ille est maior gemitus, Quoniam si inimicus exprobrasset mihi, sustinuissem utique; et si is qui oderat me, super me magna locutus fuisset, absconderem me utique ab eo. Psalmi uoces sunt: qui Litteras nostras nouit, sequitur; qui non nouit, discat, ut sequatur. Si is qui oderat me, super me magna locutus fuisset, absconderem me utique ab eo: tu uero unanimis, dux meus et notus meus, qui simul mecum dulces capiebas cibos . Quos dulces cibos nobiscum capiunt, qui nobiscum semper futuri non sunt? quos dulces cibos, nisi, Gustate et uidete quam dulcis est Dominus ? Inter illos necesse est gemamus.

9. Sed quo se separaturus est christianus, ut non gemat inter falsos fratres? Quo iturus est? quid facturus? Solitudines petat? Sequuntur scandala. Separaturus est se qui bene proficit, ut nullum omnino hominem patiatur? Quid si et ipsum, antequam proficeret, nemo uellet pati? Si ergo, quia proficit, nullum hominem uult pati, eo ipso quo non uult aliquem hominem pati, conuincitur quod non profecerit. Intendat Charitas uestra: Sustinentes inuicem, ait Apostolus, in dilectione, satagentes seruare unitatem spiritus in uinculo pacis . Sustinentes inuicem: non habes quod in te alius sustineat? Miror si non est: sed ecce non sit; eo robustior es ad ceteros sustinendos, quo iam non habes quod in te alii sustineant. Non sustineris, sustine ceteros. Non possum, inquis. Ergo habes quod et in te alii sustineant. Sustinentes inuicem in dilectione. Tu deseris res humanas, et segregas te, ut nemo te uideat; cui proderis? Tu ad hoc peruenisses, si nullus tibi profuisset? An quia ueloces pedes tibi uideris habuisse ad transeundum, precisurus es pontem? Exhortor omnes, uox Dei omnes hortatur: Sustinentes inuicem in dilectione.

10. Separabo me, inquit aliquis, cum paucis bonis; cum illis mihi bene erit. Nam nulli prodesse impium et crudele est. Non me hoc docuit [1 1Kb] Dominus meus. Non enim damnauit seruum qui interuertit quod accepit, sed qui non erogauit. Intelligatur pena interuersoris ex pena pigri. Serue nequam et piger, ait Dominus damnans: non ait, Interuertisti pecuniam meam; non ait, Dedi tibi, et non mihi quod dedi integrum reddidisti: Quia non creuit, quia non erogasti, inde, inquit, te puniam . Auarus est Deus salutis nostre. Ergo separabo me, inquit, cum paucis bonis: quid mihi est rationem habere cum turbis? Bene: pauci ipsi boni, de quibus turbis sunt eliquati? Si tamen iam ipsi pauci, omnes boni: tamen bona cogitatio humana, laudabilis, esse cum talibus qui elegerunt uitam quietam; remoti a strepitu populari, a  turbis inquietis, a magnis fluctibus seculi, tanquam in portu sunt. Iam ergo ibi gaudium illud? iam ibi iubilatio illa que promittitur? Nondum; sed adhuc gemitus, adhuc sollicitudo tentationum. Habet enim alicunde et portus aditum: si portus aditum ex nulla parte haberet, nulla in eum nauis intraret; oportet ergo ut ex aliqua parte pateat: aliquando autem per eam partem qua patet, uentus irruit; et ubi scopuli non sunt, naues se inuicem collise confringunt. Ubi ergo securitas, si nec in portu? Et tamen utcumque feliciores [1 1Kb] in portu quam in pelago, fatendum est, concedendum est, uerum est. Ament se [2 1Kb] , naues in portu bene sibi applicentur, non sibi collidantur: seruetur ibi parilitas equabilitatis, constantia caritatis; et quando forte uentus ex illa parte qua patet, irruerit, sit ibi cauta gubernatio.

11. Nam quid dicturus est mihi quisquis talibus locis forte preest, imo seruit fratribus, in his que monasteria dicuntur? quid dicturus est? Cautus ero, nullum malum admittam. Quomodo nullum malum admittes? Nullum hominem malum, nullum fratrem malum intrantem admissurus sum; cum paucis bonis bene mihi erit. Ubi cognoscis quem forte uis excludere? Ut cognoscatur malus, intus probandus est: quomodo ergo excludis intraturum, qui postea probandus est, et probari nisi intrauerit non potest? Repelles omnes malos? Dicis enim, et nosti inspicere. Omnes nudis cordibus ad te ueniunt? Qui intraturi sunt, ipsi se non nouerunt; quanto minus tu? Multi enim sibi promiserunt quod impleturi essent illam uitam sanctam, in commune habentem omnia, ubi nemo dicit aliquid suum, quibus est una anima et cor unum in Deum : missi sunt in fornacem, et crepuerunt. Quomodo ergo cognoscis eum qui sibi ipse adhuc ignotus est? Excludes malos fratres a conuentu bonorum? De corde tuo, quisquis ista dicis, omnes malas cogitationes, si potes, exclude: non intret in cor tuum uel suggestio mala. Non consentio, inquis. Sed intrauit tamen, ut suggereret [3 1Kb] . Nam omnes munita corda habere uolumus, ut nichil intret quod male suggeratur. Unde autem intret, quis nouit? Et pugnamus quotidie in uno corde nostro; unus homo in corde suo cum turba luctatur. Suggerit auaritia, suggerit libido, suggerit uoracitas, suggerit letitia ista popularis; omnia suggerunt: ab omnibus se continet, omnibus respondet, et ab omnibus auersatur; difficile est ut non ab aliqua feriatur [4 1Kb] . Ubi ergo securitas? Hic nusquam; in ista uita nusquam, nisi in sola spe promissorum Dei. Ibi autem, cum illuc peruenerimus, perfecta securitas, cum clauduntur porte, et confirmantur uectes portarum Ierusalem : ibi uere plena iubilatio et magnum gaudium. Modo autem ne securus laudes quamlibet uitam; ante mortem ne laudes hominem quemquam .

 12. Hinc autem falluntur homines, ut uel non suscipiant meliorem uitam, uel temere aggrediantur; quia et cum laudare uolunt, sic laudant, ut non ibi dicant mala que mixta sunt; et qui uituperare uolunt, tam inuido animo et peruerso uituperant, ut claudant oculos aduersus bona, et sola mala que ibi uel sunt uel putantur, exaggerent. Inde fit ut unaqueque professio male laudata, id est non caute laudata, cum inuitauerit homines laude sua, inueniant illi qui illuc ueniunt, aliquos quales ibi esse non credebant; et offensi a malis, resiliant a bonis. Fratres, disciplinam istam ad uitam uestram conferte, et sic audite ut uiuatis. Laudatur, ut generaliter dicam, Ecclesia Dei: magni homines Christiani, soli Christiani, magna Catholica [1 1Kb] ; diligunt se omnes, impendunt sibi quisque quod possunt, orationibus, ieiuniis, hymnis uacatur per totum orbem terrarum, una consensione pacis laudatur Deus. Audit forte qui nescit tacitum esse de commixtis malis, uenit laude inuitatus, inuenit commixtos malos, qui non illi predicti sunt antequam ueniret; offenditur a falsis christianis, refugit a ueris christianis. Rursus odiosi, maledici, irruunt in uituperationem: Quales Christiani? qui Christiani? Auari, feneratores. Nonne ipsi sunt qui theatra et amphitheatra implent per ludos et per alia spectacula, qui implent ecclesias per dies festos? Ebriosi, uoraces, inuidi, insectatores alterutrum. Sunt tales, sed non soli tales. Et iste uituperator ceco animo tacet bonos; et ille laudator incauto animo tacet malos. Si autem sic laudatur in hoc tempore Ecclesia Dei, quomodo laudant Scripture Dei, ecce quomodo nunc dixi, Sicut lilium in medio spinarum, sic proxima mea in medio filiarum: audit homo, considerat, placet illi lilium, intrat, adheret lilio, tolerat spinas; merebitur esse in laude et in osculis [2 1Kb] sponsi, qui dicit, Sicut lilium in medio spinarum, sic proxima mea in medio filiarum. Ita et in clericis. Laudatores clericorum intendunt ibi bonos ministros, fideles dispensatores, omnium toleratores, uiscera sua impendentes his quos uolunt proficere, non querentes que sua sunt, sed que Iesu Christi. Laudant hec, obliuiscuntur quia mixti sunt malis. Rursus qui reprehendunt auaritiam clericorum, improbitates clericorum, lites clericorum, appetentes res alienas, ebriosos, uoraces, iactant [3 1Kb] . Et tu inuide uituperas, et tu incaute laudas: tu qui laudas, dic mixtos malos; tu qui uituperas, uide ibi et bonos. Sic et in illa uita communi fratrum, que est in monasterio: Magni uiri, sancti, quotidie in hymnis, in orationibus, in laudibus Dei, inde uiuunt, cum lectione illis res est; laborant manibus suis, inde se transigunt; non auare aliquid petunt, quidquid eis infertur a piis fratribus, cum sufficientia et cum caritate utuntur; nemo sibi usurpat aliquid quod alter non habeat; omnes se diligunt,  omnes inuicem se sustinent. Laudasti, laudasti [1 1Kb] : qui nescit quid interius agatur, qui nescit quomodo illo uento intrante etiam naues se in portu collidunt, intrat quasi securitatem sperans, neminem quem toleret habiturus; inuenit ibi fratres malos, qui mali inueniri non possent, nisi admitterentur : et fit ipse intolerande impatientie. Quis me huc querebat? Ego putabam quia caritas est hic. Et paucorum hominum molestia irritatus, dum non perseuerauerit implere quod uouit, fit desertor tam sancti propositi, et reus uoti non redditi. Iamuero cum inde exierit, fit et ipse uituperator et maledicus: et dicit ea sola que quasi se pati non potuisse asseuerat; et aliquando uera. Sed uera malorum toleranda sunt propter societatem bonorum. Dicit illi Scriptura: ue his qui perdiderunt sustinentiam . Et quod est amplius, ructat indignationis malum odorem [3 1Kb] , unde absterreat intraturos; quia ipse cum intrasset, perdurare non potuit. Quales illi? Inuidi, litigatores, neminem sustinentes, auari; ille ibi illud fecit, et ille ibi illud fecit. O male, quare taces bonos? Quos tolerare non potuisti, iactas: qui te malum tolerauerunt, taces.

13. Merito illud, fratres karissimi, magnificum in Domini Euangelio, ex ore Domini: Duo in agro; unus assumetur, et unus relinquetur: due in molendino; una assumetur, et una relinquetur: duo in lecto; unus assumetur, et unus relinquetur . Qui sunt duo in agro? Quod dicit Apostolus: Ego plantaui, Apollo rigauit; sed Deus incrementum dedit. Dei agricultura estis . In agro laboramus. Duo in agro, clerici sunt: unus assumetur, et unus relinquetur; assumetur bonus, relinquetur malus. In molendino due, ad plebes retulit [4 1Kb] . Quare in molendino? Quia deuincte seculo, circuitu rerum temporalium, tanquam mola detinentur. Et inde una assumetur, et una relinquetur. Que inde assumetur? Faciens opera bona, attendens indigentiam seruorum Dei, indigentiam pauperum, in confessione fidelis, in letitia spei certa, uigilans ad Deum, nulli imprecans mala, diligens quantum potest, non solum amicos, sed etiam inimicos, preter uxorem suam non sciens aliquam, preter maritum suum non sciens aliquem; assumetur et de molendino: que autem aliter fuerit, relinquetur. Alii autem dicunt: Quietem uolumus, neminem uolumus pati, remouemus nos a turbis; bene erit nobis in quadam securitate. Si quietem queris, quasi lectum queris, ut sine aliqua sollicitudine requiescas. Et inde unus assumetur, et unus relinquetur. Nemo uos fallat, fratres: si non uultis falli, et uultis amare fratres, scitote omnem professionem in Ecclesia habere fictos.  Non dixi omnem hominem esse fictum, sed omnem professionem habere fictas personas: sunt christiani mali, sed sunt et boni. Quasi plures malos uides, quia palea sunt, et te ad grana peruenire non permittunt: sunt ibi et grana, accede, tenta, excute adhibe oris iudicium. Inuenis sanctimoniales indisciplinatas; numquid ideo sanctimonium reprehendendum est? Multe non stant in domibus suis, circumeunt domos alienas, curiose agentes, loquentes que non oportet, superbe, linguate , ebriose: etsi uirgines sunt, quid prodest integra caro, mente corrupta? Melius est humile coniugium, quam superba uirginitas. Si enim nuberet, non haberet nomen unde extolleretur, et haberet frenum quo regeretur. Sed numquid propter uirgines malas, damnaturi sumus sanctas et corpore et spiritu ? aut propter istas laudabiles, etiam illas improbandas laudare cogemur? Undique unus assumetur, et unus relinquetur.

14. [uers. 2.] Ergo, fratres, finiamus Psalmum, quia planus est. Seruite Domino in iucunditate: uos alloquitur, quicumque in caritate omnia toleratis, et spe gaudetis. Seruite Domino, non in amaritudine murmurationis, sed in iucunditate dilectionis. Intrate in conspectu eius, in exsultatione. Facile est exsultare foris; in conspectu Dei exsulta. Non ualde lingua exsultet; conscientia exsultet. Intrate in conspectu eius, in exsultatione.

15. [uers. 3.] Scitote quoniam Dominus ipse est Deus. Quis nescit quia Dominus ipse est Deus? Sed de Domino dicit, quem non putabant homines Deum: Scitote quoniam Dominus ipse est Deus, Dominus ille non uobis uilescat: crucifixistis, flagellastis, sputis illinistis, spinis coronastis, ueste ignominiosa uestistis, in ligno suspendistis, clauis confixistis, lancea percussistis, custodes ad sepulcrum posuistis; ipse est Deus. Scitote quoniam Dominus ipse est Deus. Ipse fecit nos, et non nos [1 1Kb] . Ipse fecit nos: omnia per ipsum facta sunt, et sine ipso factum est nichil . Quid est quod exsultatis? quid est quod superbitis? Alius uos fecit; et qui uos fecit, ipse a uobis patitur. Sed uos sic uos iactatis et gloriamini, et extollitis, quasi a uobis ipsis facti sitis. Bonum est uobis ut qui fecit uos, perficiat [2 1Kb] uos. Ipse fecit nos, et non nos. Non debemus superbire: totum bonum quod habemus, ab artifice nostro habemus; quod in nobis nos fecimus, inde damnamur; quod in nobis ille fecit, inde coronamur. Ipse fecit nos, et non nos. Nos autem populus eius, et oues pascue eius. Oues et ouis: ipse oues una ouis. Et quam amantissimum nostri pastorem habemus! Dimisit nonaginta nouem, descendit querere unam, reportat in humeris suis  redemptam sanguine suo. Securus mortuus est pastor pro oue, qui resurgens possidet ouem. Nos autem populus eius, et oues pascue eius.

16. [uers. 4, 5.] Intrate in portas eius in confessione.  In portis initium est; a confessione incipite. Inde Psalmus in confessione, ibi iubilate [1 1Kb] . Confitemini uos non factos a uobis, laudate eum a quo facti estis. Ab illo sit bonum tuum, a quo recedens fecisti malum tuum. Intrate in portas eius in confessione. Intret grex in portas, non foris remaneat ad lupos. Et quomodo intret? In confessione. Porta, id est initium, confessio tibi sit. Unde in alio psalmo dicitur: Incipite Domino in confessione . Quod illic, dicit, Incipite; hoc appellauit hic, portas: Intrate in portas eius in confessione. Et quid, cum iam intrauerimus, non confitebimur? Semper confitere, semper habes quod confitearis. Difficile est in hac uita, ut sic homo mutetur, ut nichil inueniatur in eo quod reprehendatur: opus est ut tu te reprehendas, ne ille reprehendat qui damnaturus est. Ergo et cum intraueris in atria, confitere. Quando non erit confessio peccatorum? In illa requie, in illa equalitate Angelorum. Sed uidete quid dixerim: Non erit confessio peccatorum. Non dixi, Non erit confessio: erit enim confessio laudis. Semper confiteberis, illum Deum, te creaturam; illum protectorem, te protectum. In illo quodammodo absconditus eris, sicut dictum est, Abscondes eos in abscondito uultus tui . In atria eius in hymnis confitemini ei [2 1Kb] . In portis confitemini; et in atria cum intraueritis, confitemini in hymnis. Hymni laudes sunt. Quando intras, te reprehende; cum intraueris, illum lauda. Aperite mihi portas iustitie, dicit in alio psalmo; ingrediens in eis [3 1Kb] confitear Domino . Numquid dixit, tum ingressus fuero, iam non confitebor? Etiam ingressus confitebitur. Que enim peccata confitebatur Dominus noster iehsu Christus, quando ait: Confiteor tibi, Pater, Domine celi et terre ? Illum laudans confitebatur, non se accusans.

17. Laudate nomen eius, quia suauis est Dominus. Nolite putare quia deficitis in laudando. Laudatio uestra quasi manducatio erit: quantum laudatis, tantum uires acquiritis, et tantum dulcescit quem laudatis. Laudate nomen eius, quia suauis est Dominus. In eternum misericordia eius. Non enim cum te liberauerit, desinet esse misericors: et ut protegat semper in eternam uitam, misericordie eius est. In eternum ergo misericordia eius, et usque in generationem et generationem ueritas eius. Aut omnem generationem accipe quod dictum est, in generationem et generationem; aut in duabus generationibus, unam terrenam, alteram celestem. Hic est generatio una que parit mortales; altera que parit eternos. ueritas eius et hic est, et ibi. Noli putare quia hic non est ueritas eius: si non hic esset ueritas eius, non diceret in alio psalmo: ueritas de terra orta est ; nec ipsa ueritas diceret, Ecce ego uobiscum sum usque in consummationem seculi .



IN PSALMUM C ENARRATIO.



SERMO AD PLEBEM.

1. [uers. 1.] Psalmus iste centesimus quod habe in primo uersu, hoc in toto eius corpore querere debemus. Misericordiam et iudicium cantabo tibi, Domine. Nemo sibi ad impunitatem blandiatur de misericordia Dei; quia est et iudicium: et nemo in melius commutatus exhorreat iudicium Dei; quia precedit misericordia. Homines enim quando iudicant, aliquando uicti misericordia [1 1Kb] , faciunt contra iustitiam; et uidetur in eis esse misericordia, et non esse iudicium: aliquando uero rigidum uolentes tenere iudicium, perdunt misericordiam. Deus autem nec in bonitate misericordie perdit iudicii seueritatem, nec in iudicando cum seueritate amittit misericordie bonitatem. Ecce si temporibus distinguamus hec duo, misericordiam et iudicium; forte enim non sine causa ipso ordine posita sunt, ut non diceret, Iudicium et misericordiam, sed, misericordiam et iudicium: si ergo per tempora distinguamus hec duo, forte inuenimus modo tempus esse misericordie, futurum autem tempus iudicii. Quomodo est primo tempus misericordie? Primo in Deo considera, ut et tu quantum ipse tibi donauerit, imiteris Patrem. Neque enim arroganter dicimus, Patrem nostrum nos debere imitari; quandoquidem Dominus ipse unicus Dei Filius ad hoc nos hortatur, dicens: Estote sicut Pater uester celestis. Cum diceret, Diligite inimicos uestros, orate pro eis qui uos persequuntur: ut sitis, inquit, filii Patris uestri qui in celis est; qui solem suum facit oriri super bonos et malos, et pluit super iustos et iniustos . Ecce misericordia. Quando uides iustos et iniustos eumdem solem intueri, eamdem lucem capere [2 1Kb] , eosdem fontes bibere, eadem pluuia saginari, iisdem fructibus terre repleri, similiter erem istum ducere, habere equaliter bona mundi; noli putare iniustum esse Deum, qui dat ista equaliter et iustis et iniustis. Misericordie tempus est, nondum iudicii. Nisi enim primo Deus per misericordiam parceret, non inueniret quos per iudicium coronaret. Est ergo misericordie tempus, quando patientia Dei ad penitentiam adducit peccantes.

2. Audi Apostolum distinguentem utrumque tempus, et distingue et tu: Existimas autem, inquit, o homo qui iudicas eos qui faciunt ea, et eadem agis, quoniam tu effugies iudicium Dei? Intendite. uidebat enim se , uidebat se committere [3 1Kb] multa mala quotidie, et tamen uiuere, nichil mali sibi contingere; et putabat aut dormire Deum, aut res humanas non attendere, aut amare facta hominum mala. Tollit istam cogitationem de corde, sed bene intelligentibus. Quid ergo ait? Existimas, o homo  qui iudicas eos qui talia agunt, et facis ea, quoniam tu effugies iudicium Dei? Et quasi diceret, Quare facio tanta mala quotidie, et nichil mali mihi contingit? secutus ostendit illi tempus misericordie: An diuitias benignitatis, et patientie, et longanimitatis eius contemnis? Et uere quia hoc contemnebat; sed fecit illum sollicitum. Ignoras, inquit, quoniam benignitas Dei ad penitentiam te adducit Ecce tempus misericordie. Ne autem hoc ille semper putaret futurum, quomodo secutus eum terruit? Tu autem : Tu autem, inquit, secundum duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Ecce, Misericordiam et iudicium cantabo tibi, Domine. Sed minatus est de iudicio: numquid ideo iudicium Dei tantummodo formidandum est, et non amandum? Formidandum malis propter penam, amandum bonis propter coronam. Quia ergo terruit malos Apostolus in hoc testimonio quod commemoraui, audi ubi spem dat bonis de iudicio. Seipsum ponit, et dicit, et ostendit et ipse in se tempus misericordie. Quia nisi et ipse inueniret tempus misericordie, qualem illum inueniret iudicium? Blasphemum, persecutorem, iniuriosum. Sic enim dicit, et commendat tempus misericordie, in quo modo sumus: Qui prius, inquit, fui blasphemus, et persecutor, et iniuriosus; sed misericordiam consecutus sum. Sed forte ipse solus consecutus est misericordiam? Audi quomodo nos erigat: Ut in me, inquit, ostenderet Christus iehsu omnem longanimitatem, ad informationem eorum qui credituri sunt illi in uitam eternam . Quid est, in me ostenderet longanimitatem? Ut unusquisque peccator et sceleratus uideret quia Paulus accepit ueniam, et non de se desperaret. Ecce ostendit se, erexit et alios. Ubi? In tempore misericordie. Audi in tempore iudicii quid dicat de bonis, iterum dicens de se et de aliis. Primo misericordiam consecutus est. Quare? Quia fuit blasphemus, et persecutor, et iniuriosus. uenit Dominus ut donaret Paulo, non ut redderet. Nam si reddere uellet, quid inueniret quod redderet peccatori, nisi penam et supplicium? Noluit reddere penam, sed donauit gratiam. Audi quia ille cui donauit, tenet Dominum etiam debitorem. Inuenit eum donatorem tempore misericordie, tenet debitorem tempore iudicii. Quomodo hoc dicit, uidete. Ego enim iam immolor, dixit, et tempus resolutionis mee proximum est. Bonum certamen certaui, cursum consummaui, fidem seruaui. Hoc, tempore misericordie, audi de iudicio. De cetero superest mihi corona iustitie, quam reddet mihi Dominus in illa die iustus iudex. Non dixit, donat; sed, reddet. Quando donabat, misericors erat; quando reddet, iudex erit: quia, Misericordiam et iudicium cantabo tibi, Domine. Sed donando delicta, fecit se corone debitorem: ibi misericordiam consecutus sum. Misericors ergo Dominus primo, hic autem reddet mihi coronam iustitie. Unde reddet? Quia iustus iudex est. Quare  iustus iudex? Quia bonum certamen certaui, cursum consummaui, fidem seruaui. Ideo iustus non potest nisi coronare ista. Inuenit enim ista que coronaret: antea uero quid inuenerat? Qui prius fui blasphemus et persecutor. Ista donauit, illa coronabit; donauit hec tempore misericordie, coronabit illa tempore iudicii: quia, Misericordiam et iudicium cantabo tibi, Domine. Sed numquid solus Paulus id meruit? Hoc enim dixeram, quomodo in illo testimonio terruit, sic in isto erexit. Cum dixisset, Reddet mihi Dominus in illo die iustus iudex: non solum mihi, inquit, sed omnibus qui diligunt manifestationem et regnum eius .

3. Ergo, fratres, quoniam habemus tempus misericordie, non nobis blandiamur, non nos dimittamus, non dicamus: Semper parcit Deus. Ecce feci heri, pepercit Deus; facio et hodie, et parcit Deus; faciam et cras, quia parcit Deus. Attendis ad misericordiam, et non times iudicium. Si uis cantare misericordiam et iudicium, intellige quia ideo parcit, ut corrigaris, non ut in malignitate permaneas. Noli tibi thesaurizare iram in die ire et reuelationis iusti iudicii Dei. Quia in tempore misericordie in alio psalmo dicitur: »Peccatori autem dixit Deus, Utquid tu enarras iustificationes meas, et assumis testamentum meum per os tuum? Tu uero odisti disciplinam, et abiecisti sermones meos post te: si uidebas furem, concurrebas ei, et cum mechis portionem tuam ponebas; sedens aduersus fratrem tuum detrahebas, et aduersus filium matris tue ponebas scandalum. Hec fecisti, et tacui.« uide tempus misericordie. Quid est, tacui? Numquid, Non corripui? Sed, Non iudicaui. Quomodo enim tacet qui quotidie clamat in Scripturis, in Euangelio, in predicatoribus suis? Tacui a supplicio, non a uerbo. Hec fecisti, et tacui. Et quia tacuit Deus, id est, non uindicauit: quid sibi dixit in corde peccator? Audi: Suspicatus es, inquit, iniquitatem, quod ero tibi similis. Id est, parum est quia tu talis eras; et me talem putasti. Et cum ostendisset illi tempus misericordie, terruit de tempore iudicii: Arguam te, et statuam te ante faciem tuam . Tu te ponis post te, ego te ponam ante te. Omnis enim qui non uult uidere peccata sua, post dorsum se ponit, et aliorum peccata acute attendit, non per diligentiam, sed per inuidentiam; non uolens sanare, sed accusare: se autem obliuiscitur. Unde talibus Dominus dicit, Stipulam in oculo fratris tui uides, et trabem in oculo tuo non uides . Quia ergo misericordia et iudicium cantatur nobis, et nos facientes misericordiam securi exspectemus iudicium: et simus in corpore ipsius, et nos cantemus ea. Cantat enim hoc Christus: si solum caput cantat, a Domino est canticum hoc, ad nos non pertinet; si autem totus Christus, id est caput et corpus eius, esto in membris eius, adhere illi per fidem, et per spem, et per caritatem; et in illo cantas, in illo exsultas [1 1Kb] : quia et ipse in te laborat,  in te sitit, in te esurit et tribulatur. Ille in te adhuc moritur, et tu in illo iam resurrexisti. Nam si non in te moreretur, nollet in te sibi parci a persecutore, cum diceret: Saule, Saule, quid me persequeris ? Ergo, fratres mei, Christus cantat; sed quomodo, nostis: Christum assidue commendauimus uobis; et scio quia rudia uobis non sunt. Dominus Christus uerbum Dei est, per quod facta sunt omnia. Hoc uerbum ut redimeret nos, caro factum est, et habitauit in nobis : factus est homo Deus super omnia, Filius Dei equalis Patri; ad hoc homo factus est, ut Deus homo mediator esset inter homines et Deum, et reconciliaret longe positos, et coniungeret separatos, et reuocaret alienatos, et reduceret peregrinos; ad hoc factus est homo. Factus est ergo caput Ecclesie, habet et corpus et membra. Quere membra ipsius, modo gemunt per uniuersum orbem terrarum: tunc letabuntur in fine, in corona iustitie, de qua dicit Paulus, Quam reddet mihi Dominus in illo die iustus iudex. Et modo ergo cantemus in spe, omnes in unum collecti. Christum enim induti Christus sumus cum capite nostro; quia utique Abrahe semen sumus. Apostolus hoc dicit. Quia dixi, Christus sumus. Apostolus ait, Ergo Abrahe semen estis, secundum promissionem heredes. Abrahe semen estis: uideamus, si semen Abrahe est Christus. »In semine tuo benedicentur omnes gentes. Non dicit, In seminibus, tanquam in multis; sed tanquam in uno, Et semini tuo, quod est Christus .« Et nobis dicit, »Ergo semen Abrahe estis.« Manifestum quia ad Christum pertinemus; et quia membra eius et corpus eius sumus, cum capite nostro unus homo sumus. Cantemus ergo, Misericordiam et iudicium cantabo tibi, Domine.

4. [uers. 2.] Psallam, et intelligam in uia immaculata, quando uenies ad me. Nisi in uia immaculata, non potes psallere, nec intelligere. Si uis intelligire, in uia immaculata psalle, id est, operare in hilaritate Deo tuo. Que est uia immaculata? Audi sequentia: Deambulabam in innocentia cordis mei, in medio domus mee. Hec uia immaculata ab innocentia cepit, in ipsa etiam peruenitur. Quid queris multa uerba? Innocens esto, et perfecisti iustitiam. Sed quid est esse innocentem? Duobus enim modis nocet homo, quantum in ipso est; aut faciendo miserum, aut deserendo miserum: quia et tu non uis ab alio fieri miser, et non uis deseri ab alio, si miser fueris. Quis est qui facit miseros? Qui infert uiolentias uel insidias, rapit res alienas, opprimit pauperes, furatur, coniugia aliena sollicitat, calumniosus est, uult inferre hominibus quo doleant, studio maleuolentie. Quis est qui deserit miseros? Qui uidet inopem aliquo auxilio egentem, et cum habeat quomodo prestet, contemnit, despicit, alienat cor suum. Quod si iam omnino talis esset, ut non opus haberet aliqua misericordia; superbus esset, si desereret miserum: adhuc in tribulatione carnis constitutus est, nesciens quid sibi possit cras accidere, et despicit lacrymas  miserorum; non est innocens. Sed quis est innocens? Qui cum alii non nocet, nec sibi nocet. Qui enim et sibi nocet, non est innocens. Ait aliquis: Ecce non tuli alicui, nec pressi aliquem: de re mea, de iusto labore meo bene mihi faciam, conuiuium apparatum habere uolo, erogare uolo quantum me delectat, bibere cum quibus uolo quantum me delectat; cui aliquid tuli? quem pressi? quis de me questus est? Innocens uidetur. Sed si seipsum corrumpit, si templum Dei in se euertit, quid exspectas, ut in alios faciat misericordiam, et parcat miseris? Qui in seipsum crudelis est, esse in alium misericors potest? Tota ergo iustitia ad unum uerbum innocentie redigitur. Qui autem diligit iniquitatem, odit animam suam . Quando amabat iniquitatem, putabat quod aliis nocebat. Sed uide si aliis nocebat: Qui diligit, inquit, iniquitatem, odit animam suam. Sibi ergo prius nocet qui uult aliis nocere; nec deambulat, quia non est ubi. Angustias enim patitur omnis malitia: sola innocentia lata est, ubi deambuletur [1 1Kb] . Deambulabam in innocentia cordis mei, in medio domus mee. Medium domus sue, aut ipsam Ecclesiam dicit; Christus enim in ea deambulat: aut cor suum; domus enim nostra interior, cor nostrum est: ut hoc exposuerit quod superius dixit, In innocentia cordis mei. Que est innocentia cordis sui? Medium domus sue. Hanc domum quisquis habet malam, pellitur ab illa foras. Quisquis enim in corde premitur mala conscientia, quomodo quisque ab stillicidio exit de domo sua, aut a fumo, non ibi se patitur habitare: sic qui non habet quietum cor, habitare in corde suo libenter non potest. Tales foras exeunt a seipsis animi intentione, et de his que foris sunt circa corpus delectantur; quietem in nugis, in spectaculis, in luxuriis, in omnibus malis querunt. Quare foris sibi uolunt esse bene? Quia non est illis intus bene, unde gaudeant in conscientia. Ideo Dominus cum sanasset paralyticum, ait: Tolle grabatum tuum, et uade in domum tuam . Faciat illud anima que quasi paralysi dissoluta est: in membris bone operationis constringatur, ut bene operetur, tollat grabatum suum, regat corpus suum; iam eat in domum suam, intret in conscientiam suam: iam latam inueniet, ubi deambulet, et psallat, et intelligat.

5. [uers. 3, 4.] Non proponebam ante oculos meos rem malam. Quid est, Non proponebam ante oculos meos rem malam? Non diligebam. Solet enim dici, quod nostis, de homine qui ab aliquo diligitur, Ante oculos illum habet: et ille qui contemnitur, sic solet queri, Non me habet ante oculos. Quid ergo est, ante oculos habere? Diligere. Quid est, non diligere? Non ibi corde habitare. Dixit ergo, Non proponebam ante oculos meos rem malam: non diligebam rem malam. Et exponit ipsam rem malam: Facientes preuaricationem  [1 1Kb] odio habui. Intendite, fratres mei. Si deambulatis cum Christo in medio domus eius, id est, si uel in corde uestro bene requiescitis, uel in ipsa Ecclesia bonum iter carpitis in uia immaculata; non eos tantum qui foris sunt odisse debetis preuaricatores, sed et quoscumque intus inueneritis. Qui sunt preuaricatores? Qui oderunt legem Dei; qui audiunt illam, et non faciunt, preuaricatores dicuntur. Facientes preuaricationem odio habe, repelle illos a te. Sed odisse debes preuaricatores, non homines. Unus homo preuaricator, uidete quia duo nomina habet, homo, et preuaricator: hominem Deus fecit, preuaricatorem ipse se fecit; ama in illo quod Deus fecit, persequere in illo quod ipse sibi fecit. Cum enim persecutus fueris preuaricationem eius, occidis quod homo fecit, et liberatur quod Deus fecit. Facientes preuaricationem odio habui.

6. Non adhesit mihi cor prauum. Quod est cor prauum? Cor tortum. Quod est cor tortum? Cor non rectum. Quod est cor non rectum? uide quod est cor rectum, et ibi inuenis quod est cor non rectum. Rectum cor dicitur hominis, qui omnia que uult Deus, non ipse non uult [2 1Kb] . Intendite. Orat aliquis ut nescio quid non eueniat; orat, et non prohibetur. Petat [3 1Kb] quantum potest: sed contra uoluntatem ipsius euenit aliquid; subiungat se uoluntati Dei, non resistat uoluntati magne. Quia et ipse Dominus sic illud exponit: ostendens infirmitatem nostram in se, quando passurus erat, ait, Tristis est anima mea usque ad mortem. Non enim uere ille timebat mortem, qui potestatem habebat ponendi animam suam, et potestatem habebat iterum sumendi eam . Et Paulus apostolus miles ipsius, seruus ipsius clamat: Bonum certamen certaui, cursum consummaui, fidem seruaui; de cetero reposita est mihi corona iustitie, quam reddet mihi Dominus in illo die iustus iudex. Exsultat quia moriturus est; et Dominus eius et Imperator eius tristis est, quia moriturus est? Ergo melior seruus quam Dominus? Et ubi est quod ait ipse Dominus: Sufficit seruo ut sit sicut dominus eius; sufficit discipulo ut sit sicut magister eius ? Ecce fortis est Paulus uentura morte, et Dominus tristis est? Optabam, inquit, dissolui, et esse cum Christo . Gaudet, quia dissoluitur, ut sit cum Christo; et ipse Christus tristis est, cum quo iste futurum se esse letatur? Sed quid erat illa uox, nisi sonus infirmitatis nostre? Multi adhuc infirmi contristantur futura morte: sed habeant rectum cor; uitent mortem, quantum possunt; sed si non possunt, dicant quod ipse Dominus non propter se, sed propter nos dixit. Quid enim dixit? Pater, si fieri potest, transeat a me calix iste. Ecce habes uoluntatem humanam expressam; uide iam rectum cor: uerum, non quod ego uolo, sed quod tu uis, Pater . Si ergo rectum cor sequitur Deum, prauum cor resistit Deo. Aliquid illi contingat aduersum,  clamat: Deus, quid tibi feci? quid commisi? quid peccaui? Se iustum uult uideri, Deum iniustum. Quid tam prauum? Parum est quia tortus est; et tortam regulam putat. Corrige te, et inuenis rectum a quo te deprauasti. Ille iuste, tu iniuste: et ideo peruersus es, quia hominem iustum dicis, et Deum iniustum. Quem hominem iustum dicis? Teipsum. Quando enim dicis, Quid tibi feci; iustum te putas. Sed respondeat tibi Deus: uerum dicis, mihi nichil fecisti; omnia enim tibi fecisti. Si enim mihi aliquid fecisses, bonum fecisses. Quidquid enim bene fit, mihi fit; quia ex precepto meo fit: quidquid autem mali fit, tibi fit, non mihi fit; quia non facit malus aliquid nisi sibi, quia hoc non ego iubeo. Tales quando uideritis, fratres, corripite, arguite, corrigite: et si non potestis corripere aut corrigere, nolite consentire; ut possitis dicere. Non adhesit mihi cor prauum.

7. Cum declinaret a me malignus, non cognoscebam. Quid est, non cognoscebam? Non approbabam, non laudabam, non mihi placebat. Cognoscere enim inuenimus in Scripturis aliquando dici, pro eo quod est placere nobis. Quid enim latet Deum, fratres? Numquid nouit iustos, et non nouit iniustos? Quid cogitas quod ille nesciat? Non dico, quid facis; sed, quid cogitas quod ille nesciat? Non dico, quid cogitas; sed, quid cogitaturus es quod ille non ante uiderit? Omnia ergo nouit Deus: et tamen in fine, id est in iudicio post misericordiam, de quibusdam dicit: »In illa die multi uenturi sunt, et dicent, Domine, Domine, in nomine tuo demonia eiecimus, in nomine tuo uirtutes multas [1 1Kb] fecimus, in nomine tuo manducauimus et bibimus; et dicam illis, Discedite a me, operarii iniquitatis; non noui uos« . Ille non nouit aliquem? Sed quid est, Non noui uos? In regula mea non uos agnosco. Noui enim regulam iustitie mee: non illi congruitis, declinastis ab illa, distorti estis. Ideo et hic dixit, Non cognoscebam. Cum declinaret a me malignus, non cognoscebam. Quid est, non cognoscebam? Numquid forte quia malignus quando obuiam fit iusto in uico angusto, dicit sibi quod est scriptum in Sapientia Salomonis, Grauis est nobis etiam ad uidendum ; et mutat uiam ne uideat quem non uult? Sed quam multi sunt maligni quos uidemus, et qui nos uident, et non solum non a nobis declinant, sed currunt ad nos, et aliquando iniquitates suas per nos impleri cupiunt [2 1Kb] ? Plerumque nobis contingit. Quomodo ergo declinant? Declinat a te, qui dissimilis est tibi. Quid est, declinat a te? non te sequitur. Quid est, non te sequitur? Non te imitatur. Ergo, Cum delinaret a me malignus, id est, cum mihi dissimilis esset malignus, et uias meas nollet imitari, nollet sic uiuere malignus, quomodo me illi proposui  ad imitationem; non cognoscebam. Quid est, non cognoscebam? Non quia nesciebam, sed quia non approbabam.

8. [uers. 5.] Detrahentem proximo suo occulte, hunc persequebar. Ecce persecutor bonus, non hominis, sed peccati. Superbo oculo et insatiabili corde, huic non conuescebar. Quid est, non conuescebar? Non cum illo manducabam. Attendat Charitas uestra; quia mirum aliquid audituri estis. Si non conuescebatur cum illo, non manducabat; uesci enim, manducare est: cur ergo ipsum primo Dominum inuenimus manducasse cum superbis [1 1Kb] ? Non cum publicanis illis et peccatoribus, nam ipsi humiles erant: cognoscebant enim languorem suum, et medicum requirebant. Cum ipsis superbis Phariseis inuenimus illum manducasse. Nam superbus quidam inuitauerat illum: ipse est cui displicuit quia mulier peccatrix, que erat in ciuitate famosa, accessit ad pedes Domini; et ait in corde suo : Hic si esset propheta, sciret que mulier illi accessit ad pedes. Unde sciebat quia Christus nesciuit, nisi inde suspicatus est eum nescisse, quia non a se repulit? Quia si ipse esset, repelleret a se. Dominus autem non solum mulierem illam peccatricem nouerat, sed et illius superbi [2 1Kb] uulnera medicus insanabilia uidebat. Ait enim cum audisset cogitantem, ut ostenderet illum superbum: »Simon, habeo aliquid tibi dicere: Duo debitores erant cuidam feneratori; unus ei debebat quinquaginta denarios, alius quingentos; cum non haberent unde redderent, dimisit ambobus: quis eum plus dilexit?« Et ille contra se dixit sententiam, extorquente sibi confessionem ueritate: »Credo, Domine, cui plus donauit. Et conuersus ad mulierem, dixit Simoni: uides istam mulierem? Intraui in domum tuam; aquam mihi ad pedes non dedisti: ista autem lacrymis suis lauit pedes meos« ; et cetera que nostis. Non opus est in aliis propter que ad testimonium adhibuimus, diutius immorari. Iste phariseus superbus erat, conuescebatur cum illo Dominus; quid est ergo quod ait, Superbo oculo et insatiabili corde, huic non conuescebar? Quid est, non conuescebar? Non cum illo manducabam. Quomodo nobis proponit hec que ipse non fecit? Ad imitationem suam nos hortatur: uidemus eum conuiuatum esse cum superbis, quomodo nos prohibet ne conuiuemur cum eis? Nos quidem, fratres, propter correptionem aliquam tenemus nos etiam a fratribus nostris, et non cum eis conuiuamur, ut corrigantur. Cum extraneis potius  conuiuamur, cum Paganis, quam cum his qui nobis herent [1 1Kb] , si uiderimus eos male uiuere, ut erubescant, et corrigantur; sicut dicit Apostolus: Si quis non obaudit uerbo nostro per epistolam, hunc notate, et nolite commisceri cum eo; et non ut inimicum eum existimetis, sed corripite ut fratrem . Facimus hoc plerumque propter medicinam; et tamen cum extraneis multis et cum impiis sepe uescimur.

9. Quid est hoc quod ait, Superbo oculo et insatiabili corde, huic non conuescebar? Habet epulas suas cor pium, habet epulas suas cor superbum: nam propter cibos ipsos cordis superbi, ideo dixit, insatiabili corde. Cor superbum unde pascitur? Si superbus est, inuidus est: aliter esse non potest. Superbia, mater inuidentie est: non potest nisi generare hanc, et cum illa semper esse. Omnis ergo superbus, inuidus est: si inuidus est, malis alienis pascitur. Unde dicit Apostolus: Si mordetis et comeditis inuicem; uidete ne ab inuicem consumamini  uidetis ergo comedentes; nolite his conuesci, fugite tale conuiuium; neque enim se satiant gaudendo de malis alienis, quia insatiabili corde sunt. Caue ne capiaris in epulis eorum laqueo diaboli. Cibis talibus pascebantur Iudei, quando crucifixerunt Dominum: sed quia pascebantur tanquam de pena Domini.  Dicebant enim, cum uiderent eum pendnetem in cruce, insultantes, quia insatiabiles corde erant; dicebant ergo: Si Filius Dei est, descendat de cruce; alios saluauit, se saluare non potest . Pascebantur cibo crudelitatis sue, et ille pascebatur cibo misericordie sue. Pater, inquit, ignosce illis, quia nesciunt quid faciunt . Illi ergo habebant alias epulas, ille alias. Sed quid dictum sit de mensa superborum, audite: Fiat mensa eorum coram ipsis in muscipulam, et in retributionem, et in scandalum . Pasti sunt, capti sunt. Quomodo enim aues ad muscipulam, aut pisces ad hamum pascuntur, sed capiuntur; sic et ipsi. Habent ergo impii epulas suas, habent et pii epulas suas. Audi epulas piorum: Beati qui esuriunt et sitiunt iustitiam, quoniam ipsi saturabuntur . Si ergo pius pascitur cibo iustitie, et impius superbie; non mirum si insatiabilis corde [2 1Kb] . Pascitur cibo iniquitatis: noli pasci cibo iniquitatis, et non tibi conuescitur superbus oculo e insatiabilis corde.

10 [uers. 6.] Et unde tu pascebaris? et quid te delectabat, ubi ille tibi non conuescebatur? Oculi mei, inquit, super fideles terre, ut considerent hi mecum. Dominus dicit, Oculi mei super fideles terre, ut considerent hi mecum: id est, ut mecum sederent. Quomodo sederent? Sedebitis super duodecim thronos, iudicantes duodecim tribus Isrel . Iudicant  fideles terre, quibus dicitur: Nescitis quia angelos iudicabimus ? Oculi mei super fideles terre, ut considerent hi mecum. Ambulans in uia immaculata, hic mihi ministrabat. Mihi ait, non sibi. Multi enim ministrant Euangelium, sed sibi ministrant; quia sua querunt, non que Iesu Christi . Quid est, Christo ministrare? Ea que Christi sunt querere. Et quidem quando mali annuntiant Euangelium, alii saluantur, illi puniuntur. Dictum est enim: Que dicunt, facite; que faciunt, facere nolite . Non timeas ergo quando a malo audis Euangelium. ue illi qui sibi ministrat, id est, qui sua ibi querit: tu. Christi accipe. Ambulans in uia immaculata, hic mihi ministrabat.

11. [uers. 7.] Non habitauit [1 1Kb] in medio domus mee faciens superbiam. Referte [2 1Kb] ad domum illam, id est, ad cor. Non habitabat in corde meo faciens superbiam: nullus talis habitabat in corde meo; resiliebat enim inde. Nemo habitabat in corde meo; nisi mitis et quietus; superbus non illic habitabat. Non enim habitat in corde iusti iniustus. Sit a te iustus remotus nescio quot millibus et mansionibus; simul habitatis, si unum cor habetis. Non habitauit in medio domus mee faciens superbiam. Loquens iniqua non direxit in conspectu oculorum meorum. Hec est uia immaculata, ubi intelligimus quando ad nos ueniat Dominus.

12. [uers. 8] In matutinis interficiebam omnes peccatores terre. Hoc obscurum est; dignamini aduertere: iam finis Psalmi est. In matutinis interficiebam omnes peccatores terre. Quare? Ut disperdam de ciuitate Domini omnes operantes iniquitatem. Sunt ergo in ciuitate Domini operantes iniquitatem, et quasi parcitur eis modo. Quare? Quia misericordie tempus est: sed ueniet et iudicii; quia sic cepit Psalmus, Misericordiam et iudicium cantabo tibi, Domine. Iam enumerauit superius quia non illi adheserunt nisi boni. Malis non adhesit, nec delectabatur epulis iniquitatis eorum qui sibi ministrabant, non Domino, id est, sua querebant. Et quasi diceretur illi, Et utquid tales in ciuitate tua tanto tempore tolerasti? Tempus misericordie est, ait. Quid est, tempus misericordie? Adhuc nondum reuelatum est iudicium: nox est; apparebit dies, apparebit iudicium. Audi Apostolum: Itaque nolite ante tempus quidquam iudicare. Quid est, ante tempus? Ante diem. Audi quia ante diem dixit: Donec ueniat Dominus, et illuminet abscondita tenebrarum, et manifestabit cogitationes cordis; et tunc laus erit uniruique a Deo . Nam modo, quamdiu non uides cor meum et non uideo cor tuum, nox est. Nescio quid ab homine petisti; non accepisti, contemni te putas: et forte non contemneris; cor enim non uides: et cito blasphemas; in nocte danda est tibi uenia erranti. Diligit te homo nescio quis, et putas quia odit te; aut odit te, et putas quia diligit te: sed quodlibet sit, nox est. Noli timere, presume in Christo, in illo habeto diem: non est quid mali de  illo sentias, quia securi sumus, et certi sumus quia falli non potest; amat nos. De nobis autem inuicem nondum [1 1Kb] certi sumus. Deus enim nouit dilectionem nostram in inuicem: nos autem etiamsi diligimus nos inuicem, quis uidet qua dispensatione a nobis fiant ista? Quare nemo uidet cor? Quia nox est. In ista nocte tentationes abundant. Quasi de ipsa nocte dixit psalmus: Posuisti tenebras, et facta est nox; in ea pertransibunt omnes bestie silue: catuli leonum rugientes ut rapiant, et ut querant a Deo escam sibi . In nocte querunt escam catuli leonum. Qui sunt catuli leonum? Principum et potestatum eris huius, demones et angeli diaboli . Quomodo sibi querunt escam? Quando tentant. Sed quia non accedunt, nisi Deus eis dederit potestatem; ideo dictum est, Querentes a Deo escam sibi. Petiit Iob tentandum. Qualem escam? Opulentam [2 1Kb] , pinguem, iustum Dei, cui ipse Deus testimonium perhibuit, et ait: Homo sine querela, uerus Dei cultor fuit. Petiuit illum tentandum, querens a Deo escam: et accepit tentandum, sed non opprimendum ; purgandum, non euertendum; aut forte nec purgandum, sed probandum. Tamen et qui tentantur, aliquando traduntur occulto merito suo in manus tentatoris, quia traditi sunt forte in concupiscentias suas. Nam diabolus nulli nocet, nisi acceperit potestatem a Deo. Sed quando? In nocte. Quid est, in nocte? In isto tempore. Cum autem transierit nox, et uenerit dies, mittuntur mali cum illo in ignem eternum, iusti uero in uitam eternam . Nullus illic erit tentator, quia non sunt illic catuli leonum; quia transacta est nox. Ideo Dominus discipulis suis ait: Hac nocte postulauit satanas uexare uos sicut triticum; et ego rogaui pro te, Petre, ne deficiat fides tua . Quid est, uexare sicut triticum? Quomodo ab homine triticum non manducatur, nisi primo attritum, ut panem faciat; sic neminem manducat diabolus, nisi primo per tribulationem euerterit. Conterit, ut manducet: tu autem quando tribularis, si maneas granum, non conturberis; nichil tibi contingit. Quomodo quando boues triturant, numquid in solum triticum intrant? Simul mittuntur cum tribula in aream. Sed numquid timendum est tritico? Absit. Non conciditur nisi palea; triticum spoliatur superfluis [3 1Kb] , et ueniat uentilatio, et inueniet puram massam: quem inuenit granum mittit in horreum suum; et aceruum palee comburet igni inexstinguibili .

13. Unde dixi hoc? Quia diem in spe habemus. Dies nobis in Christo debet esse. Nam quamdiu inter tentationes sumus, nox est. In ista nocte parcit Deus peccatoribus, ut non illos tollat; flagellat illos tentationibus, ut corrigantur; tolerat illos in ciuitate sua.  Putamus semper tolerabit? Si semper misericordia est, non est iudicium: si autem, Misericordiam et iudicium cantabo tibi, Domine; modo parcit, tunc iudicabit. Sed quando iudicabit? Cum transierit nox. Ideo dixit, In matutinis inter ficiebam omnes peccatores terre. Quid est, In matutinis? Cum iam dies uenerit, nocte transacta. In matutinis interficiebam omnes peccatores terre. Quare eis parcit usque ad matutinum? Quia nox erat. Quid est, nox erat? Quia tempus erat parcendi: parcebat, cum corda hominum essent occulta. uides aliquem male uiuere, toleras illum: nescis enim qualis erit, quia nox est; utrum qui hodie male uiuit, cras bene uiuat; et utrum qui hodie bene uiuit, cras malus sit. Nox est enim, et omnes tolerat Deus, quia longanimis est. Tolerat, ut conuertantur ad illum peccatores. Sed qui non se correxerint in isto tempore misericordie, interficientur. Et quare interficientur? Ut dispergantur de ciuitate Domini, de societate Ierusalem, de societate sanctorum, de societate Ecclesie. Quando autem interficientur? In matutinis. Quid est, In matutinis? Cum nox transacta fuerit. Quare modo parcit? Quia tempus est misericordie. Quare non semper parcit? Quia, Mirericordiam et iudicium cantabo tibi, Domine. Fratres, nemo sibi blandiatur: interficientur omnes operantes iniquitatem; interficiet eos Christus in matutinis, et disperdet eos de ciuitate sua. Sed modo cum tempus misericordie est, audiant eum. Ubique clamat per Legem, per Prophetas, per Psalmos, per Epistolas, per Euangelia: uidete quia non tacet, quia parcit, quia erogat misericordiam; sed cauete, quia uenturum est iudicium.



IN PSALMUM CI ENARRATIO.



SERMO I  . De prima parte Psalmi.

1. [uers. 1.] Ecce unus pauper orat, et non orat in silentio. Licet ergo audire eum, et uidere quisnam sit: ne forte ille sit, de quo dicit Apostolus, Qui propter uos pauper factus est, cum diues esset, ut illius paupertate uos ditaremini . Si ergo ipse est, quomodo pauper? Nam quomodo diues, quis non uidet? Unde enim homines sunt diuites? Puto auro, argento, familia, terra: sed omnia per ipsum facta sunt. Quid ergo illo ditius, per quem facte sunt diuitie, etiam ille que non sunt uere diuitie? Per illum enim et ille diuitie, ingenium, memoria [1 1Kb] , mores, uita, ipsius corporis sanitas, sensus, conformatioque membrorum: etenim cum hec salua sunt, et pauperes diuites sunt. Per illum et ille maiores diuitie, fides, pietas, iustitia, caritas, castitas, mores boni: nemo enim et has habet, nisi per eum qui iustificat impium . Ecce quam diues. Quis enim diues, qui habet quod  uult alio faciente, an qui facit quod uult et alio habente? Puto quia ditior ille qui fecit quod habes; quia quod ille habet, tu non habes. Ecce quam diues. In hoc tam diuite unde agnituri sumus hec uerba: Cinerem sicut panem manducaui, et potum meum cum fletu miscebam? Hucne ille tante diuitie peruenerunt? Multum illud excelsum, multum hoc abiectum. Quid faciemus? quemadmodum ista ima illis summis contemperabimus? Nimis ab inuicem longe sunt. Nondum agnosco istum pauperem; alius est fortasse: sed adhuc queramus. Unde enim nobis non uidetur ipse, mirum si interrogas et non expauescis diuitias: In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Qui ista dixit, cum diceret, diues erat; quanto magis ille de quo dicebat, In principio erat uerbum: et non qualecumque uerbum, sed uerbum Deus; et non ubicumque, sed apud Deum; et non uacans, sed omnia per ipsum facta sunt? Cinerem sicut panem manducauit, et potum suum cum fletu commiscuit? Metuendum est ne tantis diuitiis nostra paupertas faciat iniuriam. Quere adhuc tamen ne ipse sit pauper iste; quoniam uerbum caro factum est, et habitauit in nobis . Respice et illam uocem: Ego seruus tuus et filius ancille tue . Attende ancillam illam castam, et uirginem, et matrem: ibi enim accepit paupertatem nostram, ubi serui forma indutus est, semetipsum exinaniens; ne diuitias eius expauesceres, et ad eum accedere cum tua mendicitate non auderes. Ibi accepit, inquam, formam serui, ibi nostra indutus est paupertate; ibi se pauperauit, ibi nos ditauit. Iam ergo propinquamus de illo hec intelligere: uerumtamen adhuc non est temere pronuntiandum. Partus uirginis est lapis sine manibus de monte precisus , ubi nullus hominum operatus est, nulla transfusa concupiscentia, sed sola fides accensa, et uerbi caro concepta. Deinde processit ex utero; locuti sunt celi, Angeli pastoribus nuntiauerunt , stella ad adorandum regem magos traxit , Simeon impletus Spiritu infantem Deum in matris manibus agnouit. Accessit etas, non diuinitati, sed carni. Horrent, miranturque sapientiam pueri duodennis [1 1Kb] , imperiti senes . Aut etiamsi periti senes, quid illorum peritia ad uerbum Dei? quid illorum peritia ad Sapientiam Dei? Nonne et periti, nisi illo subueniente, utique perituri? Crescit adhuc etate corporis: uenit ad fluuium baptizandus; baptizator Deum agnoscit, indignum se soluende calceamenti corrigie confitetur . Iam inde ceci illuminantur, surdis aperitur auditus, loquuntur muti, mundantur leprosi, stringuntur paralytici, conualescunt languidi, resurgunt mortui .

2. Iam quidem in uerbi illius per quod facta sunt omnia comparatione, diuitiarum agnosco paupertatem; sed quam longe adhuc a cinere et fletu cum  potu? Adhuc timeo dicere, Ipse est; et tamen uolo. Sunt hic enim que me cogant uelle, et rursus quedam que me cogant timere. Ipse est, et non est ipse. Iam in forma serui est, iam mortalem fragilemque carnem portat, iam moriturus aduenit, et tamen nondum intelligitur in hac egestate. Cinerem sicut panem manducaui, et potum meum cum fletu miscebam. Addat ergo paupertatem paupertati, et transfiguret in se corpus humilitatis nostre : sit caput nostrum, simus membra eius, sint duo in carne una. Iam enim ut primitus pauper esset, formam serui accipiens , dimisit Patrem: quod autem de uirgine natus est, dimittat et matrem, et adhereat uxori sue, et sint duo in carne una . Ita enim erunt duo et in uoce una, et in illa una uoce iam non mirabimur nostram uocem: Cinerem sicut panem manducaui, et potum meum cum fletu miscebam. Dignatus est enim habere nos membra. Sunt et penitentes in membris eius. Non enim exclusi, et separati sunt ab Ecclesia eius: nec omnino sibi adiungeret coniugem, nisi illa uoce, Agite penitentiam, appropinquauit enim regnum celorum . Iam ergo audiamus quid oret caput  et corpus, sponsus  et sponsa, Christus et Ecclesia, utrumque unus: sed uerbum et caro non utrumque unum; Pater et uerbum utrumque unum; Christus et Ecclesia utrumque unus, unus quidam [1 1Kb] uir perfectus in forma plenitudinis sue: Donec occurramus omnes in unitatem fidei, in agnitionem Filii Dei, in uirum perfectum, in mensuram etatis plenitudinis Christi . Sed donec occurramus, agitur hic paupertas nostra, agitur hic adhuc labor et gemitus. Gratias misericordie ipsius. Unde illi labor, unde gemitus uerbo, per quod facta sunt omnia? Si dignatus est habere mortem nostram, non nobis dabit uitam suam? In magnam spem erexit, cum magna spe gemimus. Gemitus habet tristitiam; sed est gemitus qui habet et gaudium. Ego puto Saram sterilem letam gemuisse [2 1Kb] , cum pareret: et nos a timore tuo concepimus et parturiuimus spiritum salutis . Audiamus ergo Christum pauperem in nobis et nobiscum, et propter nos. Titulus enim ipse indicat pauperem. Postremo putate me suspicatum quisnam sit iste pauper; orationem audiamus, et personam agnoscamus: necubi erres, quando audieris aliquid quod coaptari capiti illius non possit; ideo prelocutus sum, ut quod tale audieris, ex infirmitate corporis aduertas sonare, et uocem membrorum agnoscas in capite. Oratio inopis, hoc habet titulus, cum angeretur, et in conspectu Domini effudit precem suam. Ipse ille pauper est, qui alibi dicit: A finibus terre ad te clamaui, cum angeretur cor meum . Iste ipse pauper est, quia idem ipse Christus est; qui se apud prophetam, et sponsum dixit, et sponsam: Sicut sponso alligauit mihi mitram; et sicut sponsam induit me ornamento . Se dixit sponsum, se dixit sponsam; unde  hoc, nisi quia sponsum propter caput, sponsam propter corpus? uox ergo una, quia caro una. Audiamus, et potius in his uocibus nos quoque agnoscamus; et si nos extra esse uiderimus, ibi esse laboremus.

3. [uers. 2, 3.] »Exaudi, Domine, orationem meam, et clamor meus ad te perueniat.« Hoc est, »Exaudi, Domine, orationem meam;« quod est, »clamor meus ad te perueniat:« in geminatione affectus petentis est. Ne auertas faciem tuam a me. Quando Deus a Filio? quando Pater  a Christo? Sed propter membrorum paupertatem, Ne auertas faciem tuam a me. In quacumque die tribulor, inclina aurem tuam ad me. Tribulor enim deorsum; tu autem es sursum: si me extollo, longe fis; si me humilio, inclinas aurem tuam ad me. Sed quid est, In quacumque die tribulor? Nunc enim non tribulatur? aut ista [1 1Kb] diceret, nisi tribularetur? Sufficeret ergo, Inclina aurem tuam ad me, quoniam tribulor. In quacumque die tribulor, inclina aurem tuam ad me: tanquam unitas corporis; si patitur unum membrum, compatiuntur omnia membra . Tribularis tu hodie, ego tribulor; tribulatur alius crastino, ego tribulor; post istam generationem alii posteri, qui succedunt posteris, tribulantur, ego tribulor; usque in finem seculi, quicumque in meo corpore tribulantur, ego tribulor. »In quacumque« ergo »die tribulor, inclina aurem tuam ad me. In quacumque die inuocauero te, cito exaudi me.« Hoc idem est. Iam nunc inuoco; sed, »In quacumque die inuocauero te, cito exaudi me.« Orauit Petrus, orauit Paulus, orauerunt ceteri Apostoli; orauerunt fideles temporibus illis, orauerunt fideles consequentibus temporibus, orauerunt fideles martyrum temporibus, orant fideles nostris temporibus, orabunt fideles posterorum temporibus: In quacumque die inuocauero te, cito exaudi me. Cito exaudi: iam enim hoc rogo quod dare uis. Non terrena quasi terrenus, sed ex prima captiuitate iam redemptus, regnum celorum desidero; Cito exaudi me: non enim nisi tali desiderio dixisti, Adhuc te loquente dicam, Ecce adsum . In quacumque die inuocauero te, cito exaudi me. Unde inuocas? de qua tribulatione? de qua egestate? O pauper ante ianuam diuitis Dei, quo desiderio mendicas? qua inopia requiris? qua egestate pulsas, ut aperiatur tibi? Dic, audiamus ipsam egestatem; in illa et nos ipsos inueniamus, et tecum rogemus. Audi, et agnosce, si potes.

4. [uers. 4.] Quia defecerunt sicut fumus dies mei. O dies! si dies: ubi enim dies auditur, lux intelligitur. Sed defecerunt sicut fumus dies mei. Dies mei, tempora mea: unde sicut fumus, nisi propter elationem superbie? Tales dies dignus fuit accipere superbus Adam, unde carnem Christus accepit. Ergo in Adam Christus, et Adam in Christo. Liberauit profecto et a diebus fumi, qui dignatus est habere uocem dierum fumi. Quia defecerunt sicut fumus dies mei. uidete fumum superbie similem, ascendentem, tumescentem, uanescentem: merito ergo deficientem, non utique  permanentem. Quia defecerunt sicut fumus dies mei; et ossa mea sicut in frixorio confrixa sunt. Et ipsa ossa mea, et ipsa fortitudo mea, non sine tribulatione, non sine ustione. Ossa corporis Christi, fortitudo corporis Christi, ubi maior quam in sanctis Apostolis? Et tamen uide ossa frigi: Quis scandalizatur, et non ego uror ? Fortes sunt, fideles, boni intellectores et predicatores uerbi, uiuentes ut loquuntur, loquentes ut audiunt: fortes plane sunt, sed omnes qui scandala patiuntur, frixorium ipsorum sunt. Est enim ibi caritas, et magis in ossibus. Interiora sunt ossa omnibus carnibus, et portant omnes carnes. uerum si quisquam patiatur aliquod scandalum, et in anima periclitetur; tantum os frigitur, quantum amat. Desit amor, nemo frigitur: adsit caritas, et si membrum compatitur, patiente uno membro; quomodo friguntur qui portant uniuersa membra? Ossa mea sicut in frixorio confrixa sunt.

5. [uers. 5.] Percussum est sicut fenum, et aruit cor meum. Respice ad Adam, unde genus humanum. Unde enim nisi ab illo propagata miseria est? Unde enim nisi ab illo hereditaria ista paupertas? Dicat ergo cum spe iam in corpore Christi positus, ille aliquando in suo corpore desperatus, Percussum est sicut fenum, et aruit cor meum. Merito, quia omnis caro fenum . Sed tamen unde tibi hoc contigit? Quoniam oblitus sum manducare panem meum. Dederat enim Deus panem precepti. Nam panis anime quid, nisi uerbum Dei? Suggerente serpente, preuaricante muliere [1 1Kb] , tetigit uetitum , oblitus est preceptum: merito percussum est sicut fenum, et aruit cor eius, quoniam oblitus est manducare panem suum. Oblitus manducare panem, bibit uenenum; percussum est cor eius, et aruit sicut fenum. Ipse est ille percussus in Isaia, de quo dicitur, et cui dicitur: »Non in eternum tempus irascar uobis: spiritus enim a me procedit, et omnem flatum ego feci. Propter peccatum modicum quid contristaui illum, et percussi illum, et auerti faciem meam ab illo.« Merito hic, »Ne auertas faciem tuam a me:« hoc est, a percusso, de quo dixisti, »Percussi illum;« de quo dixisti, »uias eius uidi, et sanaui eum . Percussum est sicut fenum, et aruit cor meum, quoniam oblitus sum manducare panem meum.« Modo manduca quem oblitus eras [2 1Kb] . Sed uenit et ipse panis, in cuius corpore tibi licet recordari uocem obliuionis tue, et clamare ex paupertate, ut sumas diuitias. Modo manduca; in eius enim corpore es, qui ait: Ego sum panis uiuus, qui de celo descendi . Oblitus eras manducare panem tuum; sed iam illo crucifixo, commemorabuntur et conuertentur ad Dominum uniuersi fines terre . Post obliuionem ueniat commemoratio, manducetur panis de celo, ut uiuatur; non manna, sicut illi manducauerunt et mortui sunt : panis de quo dicitur, Beati qui esurium et sitiunt  iustitiam .

6. [uers. 6.] A uoce gemitus mei adheserunt ossa mea carni mee. A uoce quam intelligo, a uoce quam noui [1 1Kb] : A uoce gemitus mei, non a uoce gemitus illorum quibus compatior. Multi enim gemunt, gemo et ego; et hoc gemo, quia male gemunt. Amisit nummum, gemit; amisit fidem, non gemit: ego appendo nummum et fidem, et inuenio maiorem gemitum de male gemente, aut non gemente. Facit fraudem, et gaudet. Quo lucro? quo damno? Acquisiuit pecuniam, perdidit iustitiam. Gemit hinc qui gemere nouit; qui capiti propinquat, qui recte  heret corpori Christi, gemit inde. Carnales autem non inde gemunt, et gemendos se faciunt, quia non inde gemunt: nec eos possumus, uel non gementes, uel male gementes contemnere. uolumus enim eos corrigere, uolumus emendare, uolumus reparare [2 1Kb] : et quando non possumus, gemimus; et cum gemimus, non ab ipsis separamur. A uoce enim gemitus mei adheserunt ossa mea carni mee: adheserunt fortes inualidis, adheserunt firmi infirmis. Unde adheserunt? A uoce gemitus sui, non a uoce gemitus illorum. Qua lege adheserunt, nisi qua dictum est: Debemus enim nos firmi infirmitatem infirmorum portare ? Adheserunt ossa mea carni mee.

7. [uers. 7, 8.] Similis factus sum pelicano [3 1Kb] qui habitat in solitudine; factus sum sicut nycticorax in parietinis. uigilaui, et factus sum sicut passer singularis in tecto. Ecce tres aues, et tria loca; quid sibi uelint, donet Dominus ut dicamus, et ut audiatis utiliter quod dicitur salubriter. Quid sibi uolunt tres aues, et tria loca? Que tres aues? Pelicanus, nycticorax, et passer: et tria loca, solitudo, parietine, et tectum. Pelicanus in solitudine, nycticorax in parietinis, passer in tecto. Primo quid sit pelicanus, dicendum est. In ea quippe regione nascitur, ut nobis ignota hec auis sit. Nascitur in solitudinibus, maxime Nili fluminis, in Aegypto. Quelibet sit auis hec, quod de illa Psalmus dicere uoluit, hoc intueamur. Habitat, inquit, in solitudine. Quid queris formam eius, membra eius, uocem eius, mores eius? Quantum tibi Psalmus dicit [4 1Kb] , auis est habitans in solitudine. Nycticorax, auis et amans noctem. Parietine dicuntur, quas uulgo dicimus ruinas, ubi parietes stant sine tecto, sine habitantibus: ibi habitat nycticorax. Iam uero passer et tectum quid sit, nostis. Inuenio ergo aliquem de corpore Christi, predicatorem uerbi, compatientem infirmis, querentem lucra Christi, reminiscentem Domini sui uenturi, ne dicat: Serue nequam et piger, dares pecuniam meam nummulariis . Ex huius dispensatoris officio uideamus hec tria. uenerit inter aliquos ubi christiani non sunt; pelicanus est in solitudine: uenerit ad eos qui fuerunt et ceciderunt, nycticorax est in parietinis; non enim deserit  et tenebras eorum qui habitant in nocte, et ipsos lucrari uult: uenerit ad eos qui christiani sunt quidem habitantes in domo, non quasi qui non crediderint, aut quod crediderant dimiserint, sed in eo quod credunt tepide ambulantes; clamat ad eos passer, non in solitudine, quia christiani sunt; nec in parietinis, quia non ceciderunt; sed tamen in tecto sunt; sub tecto potius, quia sub carne sunt. Ille super carnem clamat passer, precepta Dei non tacet, nec fit carnalis, ut subiiciatur tecto. Qui enim in tecto est, non descendat tollere aliquid de domo ; et, Quod in aure auditis, predicate super tecta . Iste tres aues et tria loca; et unus homo potest habere personam trium auium, et tres homines possunt habere personam trium auium; et tria genera locorum, tria genera sunt [1 1Kb] hominum; tamen solitudo, parietine, et tectum, nonnisi tria genera hominum sunt.

8. Sed quid de his plurimum? Ipsum Dominum uideamus, ne forte ipse sit, et melius ipse agnoscatur, et pelicanus in solitudine, et nycticorax in parietinis, et passer singularis in tecto. Dicat nobis pauper iste, caput nostrum: pauper uoluntate, loquatur pauperibus in necessitate. Quod enim dicitur, uel etiam legitur de hac aue, id est pelicano, non taceamus; non aliquid affirmantes temere, sed tamen non tacentes quod qui scripserunt, et legi et dici uoluerunt. uos sic audite, ut si uerum est, congruat; si falsum est, non teneat. Dicuntur he aues tanquam colaphis rostrorum occidere paruulos suos, eosdemque in nido occisos a se lugere per triduum: postremo dicunt matrem seipsam grauiter uulnerare et sanguinem suum super filios fundere, quo illi superfusi reuiuiscunt [2 1Kb] . Fortasse hoc uerum, fortasse falsum sit: tamen si uerum est, quemadmodum illi congruat, qui nos uiuificauit sanguine suo, uidete. Congruit illi quod matris caro uiuificat sanguine suo filios suos; satis congruit. Nam et ipse gallinam se dicit super pullos suos: Ierusalem, Ierusalem, quoties uolui congregare filios tuos, tanquam gallina pullos suos sub alas suas, et noluisti ? Habet enim paternam auctoritatem, maternum affectum: sicut et Paulus et pater est et mater est; non per seipsum, sed per Euangelium: pater ubi dicit, »Etsi habeatis multos pedagogos in Christo, sed non multos patres; in Christo enim Iesu per Euangelium ego uos genui« ; mater autem ubi ait, »Filioli mei, quos iterum parturio, donec Christus formetur in uobis« . Habet ergo hec auis, si uere ita est, magnam similitudinem carnis Christi, cuius sanguine uiuificati sumus. Sed quomodo congruat Christo, quod ipsa occidit filios suos? An et illi non congruit: Ego occidam, et ego uiuificabo; ego percutiam, et ego sanabo ? An uero Saulus persecutor moreretur, nisi de celo percuteretur ; aut predicator excitaretur, nisi illius sanguine uiuificaretur? Sed hoc uiderint  qui scripserunt; non in incerto intellectum nostrum constituere nos debemus. Hanc auem potius in solitudine agnoscamus; hoc enim inde Psalmus uoluit ponere, Pelicanus in solitudine. Puto ego hic intelligi Christum natum de uirgine. Solus enim sic, ideo solitudo: in solitudine natus, quia solus ita natus. Post natiuitatem uentum est ad passionem: a quibus crucifigebatur? numquid ab stantibus? numquid a lugentibus [1 1Kb] ? Ergo tanquam in nocte ignorantie ipsorum, et tanquam in parietinis ruine ipsorum. Ecce nycticorax et in parietinis, amat et noctem [2 1Kb] . Nam nisi amaret, unde diceret, Pater, ignosce illis, quia nesciunt quid faciunt ? Deinde natus in solitudine, quia solus ita natus; passus in tenebris Iudeorum tanquam in nocte, in preuaricatione tanquam in ruinis: quid postea? uigilaui. Ergo dormieras in parietinis, et dixeras: Ego dormiui. Quid est, Ego dormiui? Quia uolui, dormiui; noctem amando dormiui: sed ibi sequitur, Et exsurrexi . Ergo hic, uigilaui. Sed posteaquam uigilauit, quid egit? Ascendit in celum, factus est sicut passer uolando, id est ascendendo: singularis in tecto, id est in celo. Ergo pelicanus nascendo, nycticorax moriendo, passer resurgendo: ibi in solitudine, uelut solus; hic in parietinis, uelut ab eis occisus, qui stare non potuerunt in edificio; hic uero iam uigilans et uolans singularis in tecto, ibi interpellat pro nobis . Caput enim nostrum passer est, corpus illius turtur. Etenim passer inuenit sibi domum. Quam domum? In celo est, interpellat pro nobis. Et turtur nidum sibi, Ecclesia Dei nidum de lignis crucis ipsius; ubi ponat pullos suos , paruulos suos. uigilaui, et factus sum sicut passer singularis in tecto.

9. [uers. 9.] Tota die exprobrabant mihi inimici mei, et qui laudabant me, aduersus me iurabant. Ore laudabant, corde insidias preparabant. Audi laudem ipsorum. Magister, scimus quia uiam Dei in ueritate doces, et personam non accipis: licet tributum dare Cesari ? Quem laudas, supplantas. Quare nisi quia qui laudabant me, aduersus me iurabant? Unde autem hoc opprobrium, nisi quia ueni facere membra mea peccatores, ut agendo penitentiam sint in corpore meo? Inde totum opprobrium, inde persecutio: Quare magister uester cum peccatoribus et publicanis manducat? Non est opus sanis medicus, sed egrotantibus . Utinam uos egrotare nossetis, ut medicum quereretis; non occideretis, et per superbam dementiam falsa sanitate periretis.

10. [uers. 10.] Mihi autem unde tota die exprobrabant inimici mei? unde qui laudabant me, aduersus me iurabant? Quoniam cinerem sicut panem manducaui, et potum meum cum fletu miscebam. Quia hec genera hominum habere in suis membris sananda uoluit et liberanda, inde opprobrium. Hodieque Paganorum opprobrium quale in nos est? quid putatis, fratres, quid eos putatis dicere nobis? uos corrumpitis disciplinam,  moresque generis humani peruertitis. Quid inueheris? dic quamobrem; quid fecimus? Dando, inquit, hominibus penitentie locum, promittendo impunitatem omnium delictorum: ideo homines mala faciunt, securi quod eis, cum conuersi fuerint, omnia dimittuntur. Hinc ergo opprobrium, Quoniam cinerem sicut panem manducaui, et potum meum cum fletu miscebam. O qui insultas, inuito te ad istum panem. Non enim audes te dicere non esse peccatorem. Discute conscientiam tuam, ascende tribunal mentis tue, noli tibi parcere, examina te, loquatur tibi medulla cordis; uide utrum audeas innocentiam profiteri. Hic plane si se respexerit, conturbabitur; si se non palpauerit, confitebitur. Et quid agis miser, si non erit portus impunitatis? Si sola fuit peccandi licentia, et nulla peccatorum est indulgentia, ubi eris? quo ibis? Certe et pro te factum est, ut pauper iste cinerem sicut panem manducaret, et potum suum cum fletu misceret. Non te iam delectat tale conuiuium? Sed tamen, inquit, augent homines peccata spe uenie. Imo augerent peccata desperatione uenie. Nonne attendis quam licentiosa crudelitate uiuant gladiatores? Unde hoc, nisi iam tanquam ad ferrum et uictimam destinati, explere uolunt libidinem, antequam fundant sanguinem? Nonne et tu hoc tibi diceres: Iam peccator sum, iam iniquus, iam damnandus, nulla uenie spes est; cur iam non faciam quidquid libet, etsi non licet? Cur non impleam, quantum possum, quecumque desideria, si post hec non restant nisi sola tormenta? Nonne hoc tibi diceres, et desperatione ipsa peior fieres? Potius ergo te corrigit qui indulgentiam promittit, et dicit: Redite preuaricatores ad cor . Nolo mortem impii; quantum [1 1Kb] ut reuertatur, et uiuat . Hoc procul dubio portu proposito, deponis uela iniquitatis, conuertis proram, uelificas ad iustitiam, et sperans uitam, non negligis medicinam. Nec in hoc tibi displiceat Deus, tanquam per istam indulgentie promissionem securos fecerit peccatores. Etenim ne desperatione homines peius uiuerent, promisit indulgentie portum, rursus, ne spe uenie peius uiuerent, fecit diem mortis incertum: prouidentissime utrumque constituens, et reuertentes quo recipiantur, et differentes unde terreantur. Manduca cinerem uelut panem, et fletum tuum cum potu misce; per hoc conuiuium uenies ad mensam Dei. Noli desperare; promissa est indulgentia tibi. Deo gratias, inquit, quia promissa est; teneo promissum Dei. Ergo iam bene uiue. Cras, inquit, bene uiuam. Indulgentiam tibi Deus promisit; crastinum diem tibi nemo promisit. Si male uixisti, bene uiue iam hodie. Stulte, hac nocte auferetur a te anima tua. Non dico, Que preparasti, cuius erunt ? sed, Secundum quod uixisti, ubi eris? Corrige ergo te, ut possis in corpore Christi habere uocem istam, quam, nisi fallor, libenter agnoscis: Quoniam cinerem sicut panem manducaui, et potum meum cum fletu miscebam.

 11. [uers. 11.] A facie ire tue [1 1Kb] et indignationis tue, quoniam leuasti, elisisti me. Ipsa est illa ira tua, Domine, in Adam; ira cum qua omnes nati sumus, cui nascendo cohesimus; ira de propagine iniquitatis, ira de massa peccati: secundum quam dicit Apostolus, Fuimus et nos aliquando natura filii ire, sicut et ceteri; et unde dicit Dominus, Ira Dei manet super eum, quia non credidit in unigenitum Filium Dei . Non enim ait, Ira Dei ueniet super eum; sed, manet super eum: quia non tollitur in qua natus est. Quare ergo, et quid sibi uult uox ista, Quoniam leuasti, elisisti me: Non enim ait, Quoniam leuasti, et elisisti me; sed, Quoniam leuasti, elisisti me. Ideo elisisti, quia leuasti. Unde hoc? Homo in honore positus, factus est ad imaginem Dei: leuatus in hunc honorem, erectus a puluere, erectus a terra, accepit animam rationalem, prepositus est rationis ipsius uiuacitate omnibus bestiis, pecoribus, uolatilibus, piscibus . Quid enim horum habet intelligentie rationem? Quia nullum horum factum est ad imaginem Dei. Quomodo nullum horum habet hunc honorem, sic nullum horum habet hanc miseriam. Quod enim pecus plangit de peccato? que auis timet gehennam ignis eterni? Quia nulla ei participatio beate uite, nulli stimuli miseriarum. Homo autem, quia factus est qui sit in beata uita, si bene uixerit; ideo erit in misera uita, quia male uixit. Ergo, Quia leuasti, elisisti me: ideo sequitur me pena, quia dedisti mihi liberum arbitrium. Si enim mihi non dedisses liberum arbitrium, et per hanc rationem pecoribus me non faceres meliorem, non me sequeretur damnatio iusta peccantem. Ergo per arbitrium liberum leuasti me, et per iustitie iudicium elisisti me.

12. [uers. 12.] Dies mei sicut umbra declinauerunt. Potuerunt enim esse dies tui non declinantes, si tu a die uero non declinasses: declinasti, et accepisti dies declinantes. Quid mirum si dies tui facti sunt similes tui? Ipsi sunt enim dies declinantes, quia deuiasti, qui sunt dies fumi, quia tumuisti. Supra enim dixerat, Defecerunt sicut fumus dies mei; et nunc dicit, Dies mei sicut umbra declinauerunt. In hac umbra agnoscendus est dies, in hac umbra uidenda est lux; ne postea sera et infructuosa penitentia dicatur: Quid nobis profuit superbia? et diuitiarum iactantia quid contulit nobis? Transierunt omnia tanquam umbra . Modo dic, Transibunt omnia tanquam umbra, et tu non transeas tanquam umbra. Dies mei sicut umbra declinauerunt; et ego uelut fenum arui. Quia et supra dixerat, Percussum est sicut fenum, et aruit cor meum. Sed reuirescet fenum irrigatum sanguine Saluatoris. Ego sicut fenum arui: ego homo, post illam preuaricationem; hoc ego iusto iudicio tuo: tu autem quid?

13. [uers. 13.] Tu uero, Domine, in eternum manes. Mei dies sicut umbra declinauerunt, et tu in eternum manes: temporalem saluet eternus. Non enim quia ego cecidi, et tu senuisti: nam uiges ad me liberandum,  qui uiguisti ad me humiliandum. Tu uero; Domine, in eternum manes; et memoriale tuum in generationem et generationem. Memoriale tuum, quia non obliuisceris; in generationem, non unam, sed generationem et generationem: promissionem quippe habemus uite presentis et future .

14. [uers. 14.] Tu exsurgens misereberis Sion, quoniam tempus ut miserearis eius. Quod tempus? Cum autem uenit plenitudo temporis, misit Deus Filium suum, factum ex muliere, factum sub Lege. Et ubi Sion? Ut eos qui sub Lege erant redimeret . Primitus ergo Iudei: inde enim Apostoli, inde illi plus quam quingenti fratres , inde illa deinceps multitudo, cui erat anima una et cor unum in Deum . Ergo, Tu exsurgens misereberis Sion, quoniam tempus ut miserearis eius, quoniam uenit tempus. Quod tempus? Ecce nunc tempus acceptabile, ecce nunc dies salutis . Quis hoc dicit? Seruus Dei edificator, qui dicebat, Dei edificium estis; qui dicebat, Sicut sapiens architectus fundamentum posui; et, Fundamentum aliud nemo potest ponere, preterquam quod positum est, quod est Christus iehsu. .

14. [uers. 15.] Ergo et hic quid dicit? Quoniam beneplacitum habuerunt serui tui in lapides eius. In lapides cuius? In lapides Sion. Sed sunt ibi et non lapides. Cuius non lapides? Ergo quid sequitur? Et pulueris eius miserebuntur. Agnoscamus [1 1Kb] lapides in Sion, agnoscamus puluerem in Sion. Non enim dicit, Lapidum eius miserebuntur; sed quid ait? Quoniam beneplacitum habuerunt serui tui in lapides eius, et pulueris eius miserebuntur. Beneplacitum habuerunt in lapides eius; pulueris autem miserebuntur. Intelligo lapides Sion, omnes Prophetas: ibi premissa est uox predicationis, inde assumptum Euangelicum officium, per illud preconium cognitus Christus. Ergo serui tui beneplacitum habuerunt in lapides Sion. Sed illi preuaricatores, recedentes a Domino, malisque factis suis offendentes Creatorem, in terram unde sumpti sunt, redierunt. Puluis facti sunt, impii facti sunt: de quibus dicitur, Non sic impii, non sic; sed tanquam puluis quem proiicit uentus a facie terre . Sed exspecta, Domine; sustine, Domine; patiens esto, Domine: non irruat uentus, et auferat hunc puluerem a facie terre. ueniant, ueniant serui tui, agnoscant in lapidibus eloquia tua, misereantur pulueris Sion, formetur homo ad imaginem tuam: dicat puluis ne pereat, Memento quia puluis sumus . Et pulueris eius miserebuntur. Hoc de Sion. Numquid non erat puluis, qui Dominum crucifixit? Quod peius est, puluis de parietinis ruinarum. Puluis erat prorsus: uerumtamen non frustra de puluere dictum erat, Pater, ignosce illis, quia nesciunt quid faciunt . De ipso puluere uenit paries tot millium credentium, et pretia rerum suarum ad pedes Apostolorum ponentium. Ergo exstitit de illo puluere humanitas et formata  et formosa. Quis enim de Gentibus sic? Quam paucos miramur hoc fecisse ad illorum tot millia? Subito primo tria, postea quinque millia; omnes in unitate uiuentes, omnes uenditarum rerum suarum pretia ad pedes Apostolorum ponentes, ut distribueretur unicuique sicut cuique opus erat, quibus erat anima una et cor unum in Deum . Quis hoc fecit etiam de isto puluere, nisi qui et ipsum Adam fecit ex puluere? Hoc ergo de Sion, sed non tantum in Sion.

16. [uers. 16.] Quid igitur sequitur? Et timebunt Gentes nomen tuum, Domine, et omnes reges terre gloriam tuam. Iam quoniam misertus es Sion, iam quoniam serui tui beneplacitum habuerunt in lapides eius, cognoscendo fundamentum Apostolorum et Prophetarum; iam quoniam miserti sunt pulueris eius, ut formaretur, uel potius reformaretur homo uiuus ex puluere; hinc predicatio creuit in Gentibus: timeant nomen tuum Gentes, et omnes reges terre gloriam tuam; ueniat et alius paries de Gentibus, agnoscatur lapis angularis , ibi hereant duo de diuerso uenientes, sed iam non aduersa sentientes.

17. [uers. 17.] Quoniam edificabit [1 1Kb] Dominus Sion. Hoc agitur nunc. Eia lapides uiui in structuram currite, non in ruinam. Aedificatur Sion; cauete parietinas: edificatur turris, edificatur arca; obseruate diluuium. Hoc agitur nunc, Quoniam edificabit Dominus Sion. Sed edificata Sion, quid fiet? Et uidebitur in gloria sua. Ut edificaret Sion, ut esset fundamentum in Sion, uisus est a Sion, sed non in gloria sua: uidimus eum, et non habebat speciem neque decorem . At uero cum uenerit iudicare cum Angelis suis, quando congregabuntur ante eum omnes gentes, quando oues ad dexteram, hedi ad sinistram separabuntur , nonne tunc uidebunt in quem pupugerunt ? Et confundentur sero, qui prima penitentia et salubri confundi noluerunt. Aedificabit Dominus Sion, et uidebitur in gloria sua: qui in illa primo uisus est in infirmitate sua.

18. [uers. 18.] Respexit in orationem humilium, et non despexit precem eorum. In edificatione Sion hoc agitur modo; edificantes Sion orant, gemunt: ille unus pauper, quod pauperes multi; quia millia in tot gentibus unus, quia unitas pacis Ecclesie. Ipse unus, ipse multi: unus, propter caritatem; multi, propter latitudinem. Ergo nunc oratur, nunc curritur; nunc, si quis aliter erat, et aliter se habebat, manducet cinerem sicut panem, et potum suum cum fletu commisceat. Nunc tempus est, cum edificatur Sion; nunc intrant lapides in structuram: perfecto edificio et dedicata domo, quid curris, sero quesiturus, inaniter petiturus, frustra pulsaturus, foris remansurus cum quinque uirginibus fatuis ? Nunc ergo curre: Respexit enim in orationem humilium, et non despexit precem eorum.

19. [uers. 19, 20.] Scribantur hec in generationem alteram. Quando scribebantur hec, non ita proderant eis inter quos scribebantur: scribebantur enim ad  prophetandum Nouum Testamentum, inter homines qui uiuebant ex uetere Testamento. Sed et illud uetus Testamentum Deus dederat, et in illa terra promissionis populum suum collocauerat. Sed quoniam memoriale tuum in generationem et generationem, non iniquorum est, sed iustorum: in una generatione pertinet ad uetus Testamentum; in alia autem generatione pertinet ad Nouum Testamentum. Et quia hoc quod prophetatum est, Nouum Testamentum prenuntiat; Scribantur hec in generationem alteram: et populus qui creabitur, laudabit Dominum. Non populus qui creatus est, sed populus qui creabitur. Quid euidentius, fratres mei? Hic predicta est illa creatura de qua dicit Apostolus: Si qua igitur in Christo noua creatura, uetera transierunt, ecce facta sunt omnia noua; omnia autem ex Deo . Quid est, omnia autem ex Deo? Et uetera et noua, quia memoriale tuum in generationem et generationem: Et populus qui creabitur, laudabit Dominum. Quoniam prospexit ex alto sancto suo. Prospexit ex alto, ut ueniret ad humiles: ex alto factus est humilis, ut humiles exaltaret.



SERMO II. De secunda parte Psalmi.

1. Hesterno die audiuimus cuiusdam pauperis gemitum in oratione; eumque esse cognouimus, qui propter nos pauper factus est, cum diues esset , eique membra coherentia et per suum caput loquentia [1 1Kb] . uidimus enim ibi et nos ipsos; si tamen per eius gratiam aliquid et nos. Finita autem iam erant uerba gemituum, et ceperant consolationum; sed ea finiri hesterno die tractando minime potuerunt: in iis que restant, audiamus hodie non iam gementem pauperem, sed gaudentem; ideo gaudentem, quia sperantem; ideo sperantem, quia non de se presumentem. Prenuntiauit felicitatem rerum humanarum in Scriptis Dei, et adiecit: Scribantur hec in generationem alteram: et populus qui creabitur, laudabit Dominum. Quoniam prospexit ex alto sancto suo. Huc usque sermo hesternus perductus est; uidete que sequantur.

2. [uers. 20-22.] Dominus de celo in terram prospexit, ut audiret gemitum compeditorum, ut soluat filios mortificatorum. Inuenimus in alio psalmo dictum, Intret in conspectum tuum gemitus compeditorum ; et in eo loco dictum, ubi uox martyrum intelligebatur [2 1Kb] . Unde martyres compediti? Nonne catenati potiusquam compediti? Ductos enim sanctos Dei martyres post iudices, per prouincias circumeuntes, in catenas [3 1Kb] nouimus missos; in compedes autem non nouimus. Agnoscuntur et compedes discipline Dei et timoris eius, de quo dictum est: Initium sapientie timor Domini . Per hunc enim timorem non timuerunt serui Dei eos qui corpus occidunt,  animam autem non possunt occidere; quia eum timebant qui habet potestatem et corpus et animam occidere in gehennam ignis . Nisi enim compedibus timoris huius ligati essent martyres, quando illa omnia dura et molesta sustinerent a persecutoribus suis, cum eis liberum fuerit facere quod cogebantur, et euadere quod patiebantur? Sed alligauerat eos Deus istis compedibus, duris quidem et molestis ad tempus, sed tolerandis propter promissa eius, cui dicitur: Propter uerba labiorum tuorum, ego custodiui uias duras . Gemendum quidem est in his compedibus ad impetrandam misericordiam Dei; unde uox martyrum est in alio psalmo, Intret in conspectum tuum gemitus compeditorum: non tamen euitande sunt tales compedes, ut appetatur perniciosa libertas, et temporalis uite breuisque dulcedo, quam sequatur amaritudo perpetua. Proinde Scriptura, ne recusemus esse compediti sapientie, sic nos alloquitur: »Audi, fili, et excipe sententiam meam, et ne abiicias consilium meum; et infer pedem tuum in compedes illius, et in torquem eius collum tuum: subiice humerum tuum et porta illam, et ne oderis uincula illius. In omni anima tua accede ad illam, et in omni uirtute tua serua uias eius: inuestiga et quere, et innotescet tibi; et continens factus, ne derelinquas eam. In nouissimis enim inuenies requiem eius, et conuertetur tibi in letitiam, et erunt tibi compedes eius in protectionem fortitudinis, et torques illius in stolam glorie. Decus enim aureum est in illa, et uincula illius fila hyacinthina: stolam glorie indues eam, et coronam exsultationis superpones tibi« . Clament ergo compediti, quamdiu sunt in uinculis discipline Dei, in qua sunt exercitati martyres: soluentur compedes, et uolabunt, et eedem ipse in ornamentum postea conuertentur. Factum est hoc de martyribus. Quid enim persecutores occidendo fecerunt, nisi ut compedes soluerentur, et in coronas conuerterentur.

3. De celo ergo respexit Dominus, ut audiret gemitum compeditorum, ut soluat filios mortificatorum. Mortificati illi; filii autem mortificatorum qui, nisi nos? Quomodo autem soluimur nos, nisi cum dicimus ei: Disrupisti uincula mea; tibi sacrificabo hostiam laudis ? Soluitur enim unusquisque a uinculis cupiditatum malarum, uel a nodis peccatorum suorum. Remissio peccatorum, solutio est. Quid enim prodesset Lazaro, quia processit de monumento, nisi diceretur: Soluite eum, et sinite abire ? Ipse quidem uoce de sepulcro suscitauit, ipse clamando animam reddidit, ipse terrenam molem sepulto impositam uicit, et processit ille uinctus: non ergo pedibus propriis, sed uirtute producentis. Fit hoc in corde penitentis: cum audis hominem penitere peccatorum suorum, iam reuixit; cum audis hominem confitendo proferre conscientiam, iam de sepulcro eductus est, sed nondum solutus est. Quando soluitur? a quibus soluitur? Que solueritis, inquit, in terra, erunt soluta et in celo . Merito per Ecclesiam dari solutio peccatorum potest: suscitar  autem ipse mortuus nonnisi intus clamante Domino potest; hec enim Deus interius agit. Loquimur ad aures uestras; unde scimus quid agatur in cordibus uestris? Quod autem intus agitur, non a nobis, sed ab illo agitur.

4. Respexit ergo ut soluat filios mortificatorum. Quorum mortificatorum audistis, quos filios audistis. Quid enim inde? Ut annuntietur in Sion nomen Domini. Primo enim premebatur Ecclesia, quando mortificabantur compediti: post illas pressuras annuntiatur in Sion nomen Domini, cum magna libertate, in ipsa Ecclesia. Ipsa enim Sion: non ille unus locus primo superbus, postea captiuatus; sed Sion cuius umbra erat illa Sion, que interpretatur Speculatio; propterea quia in carne positi uidemus in priora, extendentes nos non ad presens quod est, sed ad id quod futurum est. Ideo speculatio. Omnis enim speculator longe prospicit. Specula dicitur, ubi ponuntur custodes: fiunt iste specule in saxis, in montibus, in arboribus, ad hoc ut de loco eminentiore longe uideatur. Sion ergo speculatio, Ecclesia speculatio. Unde speculatio? Longe uidere, hoc est speculatio. Labor est enim ante me, donec intream in sanctuarium Dei, et intelligam in nouissima . Qualis speculatio, intelligere in nouissima? Transire mare uidendo, non nauigando, et habitare in exterma [1 1Kb] maris ; id est, ibi ponere spem, in eo quod erit finito seculo. Ergo si Ecclesia speculatio, ibi iam annuntiatur nomen Domini. Non solum nomen Domini in hac Sion annuntiatur, sed et laus eius, inquit, in Ierusalem.

5. [uers. 23.] Et quomodo annuntiatur? In conueniendo populos in unum, et regna, ut seruiant Domino. Unde hoc factum, nisi sanguine mortificatorum? unde hoc factum, nisi gemitibus compeditorum? Exauditi ergo sunt qui erant in pressura et humilitate; ut esset nostris temporibus Ecclesia in tanta gloria, quam uidemus, ut iam regna que persequebantur, ipsa seruiant Domino.

6. [uers. 24.] Respondit ei in uia fortitudinis sue. Cui respondit, nisi Domino? Quis respondit, supra uideamus: Et laus eius, inquit, in Ierusalem; in conueniendo populos in unum, et regna, ut seruiant Domino. Respondit ei in uia fortitudinis sue. Que illi respondit, aut quis illi respondit, in uia fortitudinis sue? Queramus ergo primo quis respondit, et sic queremus que sit uia fortitudinis eius. Superiora uerba indicant respondisse ei, aut laudem eius, aut Ierusalem: supra enim dixerat, Et laus eius in Ierusalem; in conueniendo populos in unum, et regna, ut seruiant Domino. Respondit ei, non possumus dicere, Regna; quia, Responderunt dixisset. Respondit ei, non possumus dicere, Populi; quia et hic, Responderunt dixisset. Quia ergo respondit ei, singularem numerum querimus superius, et non inuenimus, nisi aut laudem eius, aut Ierusalem. Et quia hoc ambiguum est, utrum laus eius, an Ierusalem, secundum utrumque tractemus.  Quomodo et respondit laus eius! Quando ei gratias agunt uocati ab illo. Ille enim uocat, nos respondemus; non uoce, sed fide; non lingua, sed uita. Si enim uocat te Deus, et precipit ut bene uiuas, et tu male uiuis, uocationi eius non respondes, nec laus eius respondet ei de te; quia sic uiuis, ut ille non laudetur, sed potius blasphemetur per te: cum autem sic uiuimus, ut per nos laudetur Deus, respondit ei laus eius. De uocatis et sanctis eius, respondit et Ierusalem. uocata est enim et Ierusalem, et prima Ierusalem noluit audire, et dictum est ei: Ecce dimittetur uobis domus uestra deserta. Ierusalem, Ierusalem , quoties uolui congregare filios tuos, tanquam gallina pullos suos sub alas suas, et noluisti ! Non respondetur: pluitur desuper, et pro fructu spine proferuntur. At uero illa Ierusalem, de qua dictum est, Letare, sterilis, que non paris; erumpe et exclama, que non parturis, quoniam multi filii deserte, magis quam eius que habet uirum ; respondit ei. Quid est, respondit ei? Non contempsit uocantem. Quid est, respondit ei? Ille pluit, illa fructum dedit.

7. Respondit ei, sed ubi? In uia fortitudinis sue. Numquid in se? Nam quid esset in se, aut quam uocem haberet in se, de se, nisi solam uocem peccati, uocem iniquitatis? Excute uocem ipsius, quid inuenis nisi ut multum [1 1Kb] , Ego dixi, Domine, miserere mei; sana animam meam, quia peccaui tibi ? Porro, si iustificata est, respondit ei, non ex meritis suis, sed ex manibus [2 1Kb] ipsius. Ubi? In uia fortitudinis sue. Christus est, ipse est: Ego sum, inquit, uia, ueritas, et uita . Sed ante resurrectionem non agnoscebatur a populo suo; et maxime crucifixus ex infirmitate  latuit quis esset, donec fortis resurgendo appareret. Non ei ergo respondit Ecclesia in uia infirmitatis, sed in uia fortitudinis sue; quia post resurrectionem uocauit Ecclesiam de toto orbe terrarum, iam non infirmus in cruce, sed fortis in celo. Non enim laus fidei Christianorum est, quia credunt mortuum Christum; sed quia credunt resurrexisse Christum. Nam mortuum et paganus credit; et hoc tibi pro crimine obiicit, quia in mortuum credidisti. Que igitur laus tua? Credere resurrexisse Christum, et sperare te resurrecturum esse per Christum: hec est laus fidei. Si enim credideris in corde tuo quia Dominus est iehsu, et confessus fueris ore tuo quia eum Deus suscitauit a mortuis, saluus eris. Non ait, Si confessus fueris quia Deus eum tradidit occidendum; sed, quia eum Deus suscitauit a mortuis si confessus fueris, tunc saluus eris. Corde enim creditur ad iustitiam; ore autem confessio fit ad salutem . Quare autem credimus et mortuum? Quia credere eum resurrexisse non possumus, nisi prius mortuum fuisse credamus. Quis enim resurgit, nisi mortuus fuerit? quis expergiscitur, nisi prius dormierit? Sed numquid qui dormit, non adiiciet ut resurgat ? Hec fides est Christianorum. In  hac ergo fide, qua congregata est Ecclesia, multi illi filii deserte, magis quam eius que habet uirum; respondit ei, dixit ei laudem secundum eius precepta; in uia fortitudinis eius, non in uia infirmitatis eius.

8. Quomodo ei responderit, iam supra audistis: In conueniendo populos in unum, et regna, ut seruiant Domino. In hoc ei ergo respondit, in unitate: qui autem non est in unitate, non ei respondet. Ille enim unus est, Ecclesia unitas: non respondet uni, nisi unitas. Sed existunt qui dicant. Iam hoc factum est; respondit ei in omnibus gentibus Ecclesia, pariens filios plures quam illa que habebat uirum, respondit in uia fortitudinis eius; credidit enim Christum resurrexisse, crediderunt in eum omnes gentes: sed illa Ecclesia que fuit omnium gentium, iam non est; periit. Hoc dicunt qui in illa non sunt. O impudentem uocem! Illa non est, quia tu in illa non est? uide ne tu ideo non sis; nam illa erit, etsi tu non sis. Hanc uocem abominabilem, detestabilem, presumptionis et falsitatis plenam, nulla ueritate suffultam, nulla sapientia illuminatam, nullo sale conditam, uanam, temerariam, precipitem, perniciosam, preuidit Spiritus Dei, et tanquam contra illos cum annuntiaret unitatem: In conueniendo populos in unum, et regna, ut seruiant Domino. Cumque subdidisset, Respondit ei, utique laus eius, utique Ierusalem mater nostra de peregrinatione reuocanda, fetosa cum multis filiis, magis quam ea que habebat uirum; quoniam quidam dicturi erant contra, Fuit, et non est: Exiguitatem, inquit, dierum meorum annuntia mihi. Quid est, quod nescio qui recedentes a me, murmurant contra me? quid est, quod perditi me perisse contendunt? Certe enim hoc dicunt, quia fui, et non sum: Annuntia mihi exiguitatem dierum meorum. Non a te quero illos dies eternos: illi sine fine sunt, ubi ero; non ipsos quero: temporales quero, temporales dies mihi annuntia: Exiguitatem dierum meorum, non eternitatem dierum meorum, annuntia mihi. Quamdiu ero in isto seculo, annuntia mihi. propter illos qui dicunt, Fuit, et iam non est: propter illos qui dicunt, Implete sunt Scripture, crediderunt omnes gentes, sed apostatauit et periit Ecclesia de omnibus gentibus. Quid est hoc, Exiguitatem dierum meorum annuntia mihi? Et annuntiauit, nec uacauit [1 1Kb] ista uox. Quis annuntiauit mihi, nisi ipsa uia? Quomodo annuntiauit? Ecce ego uobiscum sum usque in consummationem seculi .

9. Sed hic existunt, et dicunt: uobiscum sum, inquit, usque in consummationem seculi; quia nos preuidebat, quia pars Donati erit in terra. Numquid ipsa est que dixit, Exiguitatem dierum meorum annuntia mihi; ac non illa potius que superius loquebatur, In conueniendo populos in unum, et regna, ut seruiant Domino? Unde uobis [2 1Kb] cor dolet? Quia et imperatores contra hereticos leges proponunt: ibi impletum est, Et regna, ut seruiant Domino. Non enim  uos filii estis illorum mortificatorum, quorum uox compeditorum exaudita est a Domino. Absit: non hoc indicant facta uestra, non hoc indicat superbia uestra, non hoc indicat uanitas uestra: non sapitis, et foris estis; sal infatuatum estis, ideo et ab hominibus conculcamini . Audite quid dicat: que Ecclesia? Que congregauit populos in unum. Que Ecclesia? Que congregauit regna, ut seruiant Domino. Mota uocibus uestris et falsis opinionibus uestris, querit a Deo ut exiguitatem dierum suorum annuntiet sibi, et inuenit Dominum dixisse: Ecce ego uobiscum sum usque in consummationem seculi. Hic uos dicitis: De nobis dixit; nos sumus, nos erimus usque in consummationem seculi. Interrogetur ipse Christus, cui dictum est, »Exiguitatem dierum meorum annuntia mihi. Et predicabitur,« inquit, »hoc Euangelium in uniuerso orbe, in testimonium omnibus gentibus; et tunc ueniet finis« . Quid est quod dicebas: Hoc certe fuit et periit? Dominum audi annuntiantem exiguitatem dierum meorum. Predicabitur, inquit, hoc Euangelium. Ubi? In toto orbe terrarum. Quibus? In testimonium omnibus gentibus. Quid postea? Et tunc ueniet finis. Non uides adhuc esse gentes in quibus nondum est predicatum Euangelium? Cum ergo necesse sit impleri quod Dominus dixit, exiguitatem dierum meorum annuntians Ecclesie, ut predicetur hoc Euangelium in omnibus gentibus, et tunc ueniat finis; quid est quod dicis iam perisse Ecclesiam de omnibus gentibus, quando ad hoc predicatur Euangelium, ut possit esse in omnibus gentibus? Ergo usque in finem seculi Ecclesia in omnibus gentibus; et ipsa est exiguitas dierum, quia exiguum est omne quod finitur; ut iam in eternitatem ab ista exiguitate transeatur. Pereant heretici, pereant quod sunt, et inueniantur ut sint quod non sunt. Exiguitas dierum usque in finem seculi erit: exiguitas ideo, quia totum hoc tempus, non dico ab hodierno die usque in finem seculi, sed ab Adam usque in finem seculi, exigua gutta est comparata eternitati.

10. [uers. 25.] Non ergo blandiantur sibi contra me heretici, quia dixi, Exiguitatem dierum meorum, quasi non permansuram usque in finem seculi. Quid enim addidit? Ne reuoces me in dimidium dierum meorum. Noli, quomodo heretici loquuntur, sic mecum agere. Usque in finem seculi me perduc, non in dimidium dierum meorum; et perfice mihi dies exiguos, ut dones mihi postea dies eternos, Quare ergo de exiguitate dierum requisisti? Quare? uis audire? In generatione generationum anni tui. Ideo ego de diebus exiguis quesiui, quia licet usque in finem seculi durent mecum isti dies, exigui sunt in comparatione dierum tuorum: Anni enim tui in generatione generationum. Quare non ait, Anni tui in secula seculorum; sic enim magis solet eternitas significari in sanctis Scripturis: sed ait, In generatione generationum anni tui? sed qui anni tui? Qui, nisi qui non ueniunt et transeunt? qui, nisi qui non ideo ueniunt, ut non sint? Omnis enim dies in hoc tempore ideo uenit, ut non  sit; omnis hora, omnis mensis, omnis annus: nichil horum stat; antequam ueniat, erit [1 1Kb] ; cum uenerit, non erit. Illi ergo anni tui eterni, anni tui qui non mutantur, in generatione generationum erunt. Est quedam generatio generationum; in illa erunt anni tui. Que est ista? Est quedam, et si bene agnoscamus, in illa erimus, et anni Dei in nobis erunt. Quomodo in nobis erunt? Quomodo ipse Deus in nobis erit: unde dictum est, Ut sit Deus omnia in omnibus . Non enim aliud anni Dei, et aliud ipse: sed anni Dei, eternitas Dei est: eternitas, ipsa Dei substantia est, que nichil habet mutabile; ibi nichil est preteritum, quasi iam non sit; nichil est futurum, quasi nondum sit. Non est ibi nisi, Est; non est ibi, Fuit et erit; quia et quod fuit, iam non est; et quod erit, nondum est: sed quidquid ibi est, nonnisi est. Merito sic misit Deus famulum suum Moysen. Quesiuit enim nomen mittentis se; quesiuit, et audiuit, nec desertum est desiderium concupiscentie bone. Quesiuit autem, non quasi curiositate presumendi, sed necessitate ministrandi. Quid, inquit, dicam filiis Isrel, si dixerint mihi: Quis te misit ad nos? Et ille indicans se creature Creatorem, Deum homini, immortalem mortali, eternum temporali: Ego, inquit, sum qui sum. Tu diceres, Ego sum. Quis? Gaius; alius, Lucius; alius, Marcus. Aliudne diceres, nisi nomen tuum diceres? Hoc exspectabatur de Deo. Hoc enim erat quesitum. Quid uocaris? A quo me missum esse respondebo querentibus? Ego sum. Quis? Qui sum. Hoc est nomen tuum? hoc est totum quod uocaris? Esset tibi nomen ipsum esse, nisi quidquid est aliud, tibi comparatum, inueniretur non esse uere? Hoc est nomen tuum: exprime hoc idem melius. uade, inquit, et dic filiis Isrel: Qui est, misit me ad uos. Ego sum qui sum: qui est, misit me ad uos. Magnum ecce Est, magnum Est! Ad hoc homo quid est? Ad illud tam magnum Est, homo quid est, quidquid est? Quis apprehendat illud esse? quis eius particeps fiat? quis anhelet? quis aspiret? quis ibi se esse posse presumat? Noli desperare, humana fragilitas. Ego sum, inquit, Deus Abraham, et Deus Isaac, et Deus Iacob . Audisti quid sim apud me, audi et quid sim propter te. Hec igitur eternitas uocauit nos, et erupit ex eternitate uerbum. Iam eternitas, iam uerbum, et nondum tempus. Quare nondum tempus? Quia factum est et tempus. Quomodo factum est et tempus? Omnia per ipsum facta sunt, et sine ipso factum est nichil . O uerbum ante tempora, per quod facta sunt tempora, natum et in tempore, cum sit uita eterna, uocans temporales, faciens eternos! Hec generatio generationum. Generatio enim uadit, et generatio uenit . Et uidetis generationes hominum sic esse in terra, tanquam in arbore folia; sed in arbore oliue, uel lauri, uel cuiusque alterius que toto tempore fronde uestita est. Sic tanquam folia genus humanum terra portat: plena est hominibus,  sed dum aliis morientibus alii nascendo succedunt. Semper enim arbor illa ueste uiridi ornata est: sed subter attende quam multa calces arida folia.

11. Ergo fuit generatio sub Adam, transiit. Nati sunt inde quidam futuri participes eternitatis Dei etiam illo tempore: inde enim Abel, inde Seth, inde Enoch. Transiit illa generatio, uenit diluuium, remansit una domus. Et illa generatio dedit aliquos, ipsum Ne, et tres [1 1Kb] filios eius, et tres nurus eius: in tota enim domo ista octonaria solus unus peccator inuentus est. Accessit numerus superiori generationi. Deinde de tribus filiis Ne, tanquam de tribus mensuris farine, impletus est orbis. Electus est Abraham, Isaac, et Iacob; sancti uiri, patriarche, placuerunt Deo . Dedit et illa generatio sequentes etiam generantes [2 1Kb] , dederunt Prophetas, dederunt precones Dei. uenit etiam postea et ipse Dominus noster iehsu Christus, misit fermentum in tres mensuras farine, quousque fermentaretur [3 1Kb] totum . Temporibus in terra carnis illius fuerunt Apostoli, fuerunt sancti; post illos alii sancti: et nunc in nomine Christi quicumque sunt sancti, et post nos quicumque erunt, et usque in finem seculi quicumque sancti. De tot generationibus colliges omnes sanctas proles omnium generationum, et facies inde unam generationem: In ista generatione generationum anni tui, id est, eternitas illa in illa generatione erit, que de omnibus generationibus colligitur, et in unam redigitur; ipsa particeps erit eternitatis tue. Cetere generationes implendis temporibus generantur, ex quibus illa in eternum regeneratur; mutata uiuificabitur, erit idonea portare te, uires accipiens a te. In generatione generationum anni tui.

12. [uers. 26-28.] In principio terram tu fundasti, Domine. Noui eternitatem tuam, qua precedis omnia que fecisti. Principio terram tu fundasti, Domine; et opera manuum tuarum sunt celi. Ipsi peribunt; tu autem permanes: et omnes sicut uestimentum ueterascent, et sicut opertorium mutabis eos, et mutabuntur; tu uero idem ipse [4 1Kb] es. Tu quis es? Idem ipse es. Tu qui dixisti, Ego sum qui sum, idem ipse es. Et quamuis etiam ipsa non essent nisi ex te, et per te, et in te, tamen non quod ipse es: Tu enim idem ipse es. Et anni tui non deficient. Illi anni tui non deficient, illi anni tui qui erunt in generatione generationum, non deficient. Hec ergo sciens, exiguitatem dierum meorum quererem a te, nisi scirem omnes dies seculi ab initio usque in finem exiguos esse in comparatione eternitatis tue. Noui ergo unde interrogauerim. Non se extollant heretici, quasi exigui dies fuerint Ecclesie, toto orbe diffuse; nam et usque in finem cum sint, exigui sunt. Quare exigui sunt? Quoniam quandoque finiendi sunt. Anni illi qui erunt in generatione generationum, hi amandi, hi desiderandi, his suspirandum; propter  hos in unitate permanendum, propter hos quidquid hereticorum mali est deuitandum, propter hos perditis respondendum, propter hos lucrandi qui errauerant, et reuocandi qui perierant: illic debet esse desiderium. Sed tamen ut uerbosis, ut male garrulis, ut calumniosis, susurrantibus, detractoribus respondeam, ideo mihi annuntia exiguitatem dierum meorum; et ne me reuoces in dimidium dierum meorum, ut ante me auferas de terra, quam totus orbis Euangelio repleatur, contra responsionem Domini mei, dicentis: Oportet predicari hoc Euangelium in toto orbe terrarum, in testimonium omnibus gentibus; et tunc ueniet finis . Quid ad hec, fratres? Plana sunt, manifesta sunt: Deus fundauit terram, scimus; opera manuum eius sunt celi. Ne putetis enim quasi aliud Deum facere manu, aliud uerbo. Quod facit uerbo, hoc facit manu; non enim distinctus est corporeis membris, qui dixit, Ego sum qui sum. Et forte uerbum eius est manus eius. Certe manus eius est uirtus eius. Quia enim dictum est, Fiat firmamentum, et factum est firmamentum; uerbo intelligitur fecisse: quia uero dixit, Faciamus hominem ad imaginem et similitudinem nostram ; quasi manu uidetur fecisse. Audi ergo: Opera manuum tuarum sunt celi. Ecce quod uerbo fecit, utique etiam manibus fecit; quia uirtute sua, quia potestate sua fecit. Attende potius quid fecerit, et noli querere quomodo fecerit. Multum est ad te comprehendere quomodo fecerit, cum teipsum sic fecerit, ut prius sis seruus obediens, et postea fortasse amicus intelligens. Ergo, Opera manuum tuarum sunt celi.

13. Ipsi peribunt; tu autem permanes. Aperte dixit hoc apostolus Petrus: Celi erant olim de aqua et per aquam constituti Dei uerbo; per que [1 1Kb] qui factus est mundus, aqua inundatus deperiit: terra autem et celi qui nunc sunt, eodem uerbo repositi sunt igni reseruandi . Iam ergo dixit perisse celos per diluuium: perisse autem nouimus celos secundum quantitatem et spatia eris huius. Excreuit enim aqua, et totam istam capacitatem ubi aues uolitant, occupauit; ac sic utique celi perierunt propinqui terris: celi, secundum quos dicuntur aues celi. Sunt autem et celi celorum superiores in firmamento: sed utrum et ipsi perituri sint igne, an hi soli celi qui etiam diluuio perierunt, disceptatio est aliquanto scrupulosior inter doctos, nec facile, maxime in angustia temporis, explicari potest. Dimittamus ergo eam uel differamus; nouerimus tamen perire ista, Deum manere. Et si manent quedam cum Deo, que facta sunt a Deo, non manent in se, sed in Deo, non recedendo a Deo. Quid enim? dicturi sumus, fratres, quod Angeli perituri sunt igne, quo incendetur mundus? Absit. Sed quid? dicemus quod Angelos Deus non fecerit? Absit. Sed quid dicemus? Et unde essent, si non ab illo facti essent? Ipse dixit, et facta sunt; ipse mandauit et creata sunt . Dictum est enim hoc, cum operum eius commemoratio  fieret, in quibus et Angeli nominati sunt. Erunt ergo cum illo Angeli, etiam mundo igne flagrante; et erit incendium mundi, non incendens sanctos Dei: quod fuit caminus regis tribus pueris , hoc erit ardens mundus iustis in Trinitate signatis.

14. Forte hic celos etiam non importune intelligimus ipsos iustos, sanctos Dei, in quibus manens Deus intonuit preceptis, coruscauit miraculis, imbrificauit terram sapientia ueritatis; celi enim enarrauerunt gloriam Dei . Sed numquid etiam ipsi peribunt? An secundum quemdam modum peribunt? Secundum quem modum? Secundum uestimentum. Quid est, secundum uestimentum? Secundum corpus. uestimentum enim anime corpus; Dominus enim uestimentum nominauit, ubi ait: Nonne anima plus est quam esca, et corpus plus quam uestimentum ? Quomodo ergo perit uestimentum? Etsi exterior homo noster corrumpitur, sed interior renouatur de die in diem . Ergo ipsi peribunt, sed secundum corpus: Tu autem permanes. Si ergo secundum corpus peribunt, ubi ergo resurrectio carnis? ubi exemplum membrorum quod precessit in capite? ubi? uis audire? Mutabitur; non tale erit quale fuit. Audi Apostolum dicentem: Et mortui resurgent incorrupti, et nos immutabimur. Quomodo immutabimur? Seminatur corpus animale, surget corpus spirituale . Ergo seminatur mortale, resurget immortale; seminatur corruptibile, resurget incorruptibile. Mutationem itaque exspectamus: ita peribunt celi, et immutabuntur celi. Sed fortasse sanctorum corpora non recte dicuntur celi? Si non portant Deum, non sint celi. Et unde, inquit, mihi probas quia portant Deum? Usque adeone excidit tibi, Glorificate et portate Deum in corpore uestro ? Ergo tales celi peribunt, sed non in eternum; peribunt ut mutentur. An non hoc dicit Psalmus? Lege sequentia: »Et omnes sicut uestimentum ueterascent, et sicut opertorium mutabis eos, et mutabuntur; tu autem idem ipse es, et anni tui non deficient.« uestem audis, coopertorium audis, et aliud quam corpus intelligis? Speremus ergo etiam immutationem corporum nostrorum, sed tamen ab illo qui erat et ante nos, et manet post nos; a quo sumus quod sumus, ad quem ueniemus cum fuerimus mutati; mutantem, non mutatum; facientem, non factum; et mouentem, sed manentem; et quomodo intelligi a carne et sanguine potest, Ego sum qui sum: Tu uero idem ipse es, et anni tui non deficient. Sed nos ad illos annos cum his pannosis annis quid sumus? Et illi qui sunt? Nec tamen desperare debemus. Iam enim magnitudine quadam et excellentia sapientie dixerat, Ego sum qui sum; et tamen ad nos consolandos, Ego sum, inquit, Deus Abraham, et Deus Isaac, et Deus Iacob: et nos Abrahe semen sumus : et nos quamuis abiecti, quamuis terra et cinis, in illo speramus. Serui sumus; sed propter nos Dominus noster formam serui accepit : propter nos mortales  [1 1Kb] immortalis mori uotuit, propter nos hoc exemplum resurrectionis ostendit. Ergo speremus uenturos nos ad hos annos stantes, in quibus non circuitu solis peraguntur dies, sed manet quod est sicuti est, quia hoc solum uere est.

15. [uers. 29.] Nos autem utrum aliquando ibi esse possimus dic. Audi, et uide utrum debeas desperare; audi quod sequitur: Filii seruorum tuorum in habitabunt. Ubi nisi in annis non deficientibus? Filii seruorum tuorum inhabitabunt; et semen eorum in seculum dirigetur [2 1Kb] : in seculum seculi, in seculum eternum, in seculum manens. Sed filii, inquit, seruorum tuorum: metuendum ne nos serui Dei simus, et filii nostri ibi futuri sint, non nos? Aut si nos filii sumus seruorum, quia filii sumus Apostolorum, quid dicturi sumus? Quenam tandem audacia tam infelix filiorum subnascentium, et recenti successione gloriantium, que audeat dicere: Nos ibi erimus; Apostoli ibi non erunt? Absit hoc a pietate filiorum, absit a fide paruulorum, absit ab intelligentia grandium. Ibi erunt et Apostoli: arietes precedunt, agni sequuntur. Quare ergo, Filii seruorum tuorum; et non de compendio, Serui tui? Et illi serui tui, et filii eorum serui tui, et istorum filii nepotes illorum, quid, nisi serui tui? Omnes compendio includeres, si diceres: Serui tui inhabitabunt. uideamus quid nos uoluerit admonere. Est enim quiddam gestum in prioribus seculis. Per quadraginta annos filii Isrel attriti sunt in eremo: nullus eorum intrauit in terram promissionis, sed filii eorum; intrarunt sane, quia ita recordamur, nisi fallor, duo, ceteri non . Intrarunt de tot millibus duo. Laboratum est cum eis tantum: sed Deus non laborat; certe laborauerunt serui ipsius. Quanta pertulit, quanta audiuit Moyses pro hominibus non intraturis in terram promissionis? Intrarunt filii eorum, quid significat? Intrarunt noui homines, ueteres non intrarunt. Inde tamen intrarunt duo, unus et unitas, tanquam caput et corpus, Christus et Ecclesia, cum omni illa nouitate, id est filiorum. Ergo, Filii seruorum tuorum inhabitabunt. Filii seruorum, opera seruorum sunt; nemo ibi habitabit, nisi per opera sua. Quid igitur est, et filii habitabunt? Nemo glorietur se habitaturum, si dicit se seruum Dei, et opera non habet; non enim habitabunt nisi filii. Quid est ergo, Filii seruorum tuorum inhabitabunt? Serui per opera sua inhabitabunt, serui per filios suos inhabitabunt. Noli ergo esse sterilis, si uis habitare; premitte fetus quos sequaris, premittendo, non efferendo. Filii tui te deducant ad terram promissionis, terram uiuentium, non morientium: cum hic uiuis in hac peregrinatione, illi antecedant, suscipiant te [3 1Kb] . Propter refectionem carnalem, filius antecessit Iacob in Aegyptum, et ait patri suo et fratribus suis: Ego preueni preparare uobis escas . Precedant ergo  filii tui, precedant te opera tua: quales filios premiseris, tales [1 1Kb] et sequeris.



IN PSALMUM CII ENARRATIO.



SERMO  .

1. [uers. 1.] In omni munere Domini Dei nostri, in omni eius consolatione, in omni correptione, in gratia quam donare dignatus est, in indulgentia qua nobis non hoc reddidit quod debebat, in omnibus operibus eius, benedicat anima nostra Dominum. Hoc enim cantauimus; inde incipit Psalmus, de quo loquemur, donante ipso, quod possumus, quem nostra anima benedicit. Unusquisque nostrum excitet et exhortetur animam suam, et dicat ei: Benedic, anima mea, Dominum. Et omnes nos, et qui ubique sunt fratres in Christo, unus homo, cuius caput in celo est, exhortetur ipse unus homo animam suam, et dicat ei: Benedic, anima mea, Dominum. Obaudit, obtemperat, facit hoc, persuadetur ei, non ex donis nostris, sed ex illius quem benedicit anima nostra. Suscepit enim psalmus iste ostendere nobis quare benedicat anima nostra Dominum, quasi ei respondisset anima sua: Quare mihi dicis, Benedic Dominum? Audiamus ergo, audiat ipsa anima nostra, consideret omnia quibus excitetur, ne pigra sit in benedictione Domini; et uideat an iustum sit quod ei dicitur, Benedic, anima mea, Dominum: uideat si debet aliud benedicere preter Dominum. Benedic, inquit, anima mea, Dominum.

2. Repetit hoc, et expressius dicit quod dixerat, Benedic, anima mea, Dominum: et omnia interiora mea, nomen sanctum eius. Puto quia non ad interiora corporis loquitur; puto eum non hoc dicere, ut pulmo noster et iecur, et si qua sunt intestina carnis, erumpant in uocem benedictionis Domini. Est quidem pulmo pectoris nostri quasi follis quidam anhelans [2 1Kb] spiritum reciprocum, qui spiritus concepti eris in uocem et sonum exprimitur, cum uerba digerimus [3 1Kb] ; nec potest aliquid uocis sonare ab ore nostro, nisi quod pulmo expressus emiserit: sed non hinc agitur; hoc totum ad aures hominum. Habet aures Deus, habet et sonum cor. Interiora sua alloquitur homo, ut benedicant Dominum, et dicit eis: Omnia interiora mea nomen sanctum eius benedicite. Queris que sunt interiora tua? Ipsa anima tua. Quod ergo ait, Benedic, anima mea, Dominum; hoc ait, omnia interiora mea, nomen sanctum eius: subauditur enim, Benedicite. Clama [4 1Kb] uoce, si est homo qui audiat: sile uoce, quando non est qui audiat; interiora tua nunquam deest qui audiat. Itaque sonabat iamdudum benedictio de ore nostro, et hec ipsa uerba cantabamus: Benedic, anima mea, Dominum; et omnia interiora  mea, nomen sanctum eius. Quantum satis fuit tempori [1 1Kb] cantauimus, et siluimus: numquid interiora nostra silere debent a benedictione Domini? Alternet pro tempore sonus uocum, perpetua sit uox interiorum. Cum conuenis ad ecclesiam hymnum dicere, sonat uox tua laudes Dei: Dixisti quantum potuisti, discessisti; sonet anima tua laudes Dei. Negotium agis; laudet Deum anima tua. Cibum capis; uide quid ait Apostolus: Siue manducatis, siue bibitis, omnia in gloriam Dei facite . Audeo dicere: cum dormis, benedicat anima tua Dominum. Non te excitet cogitatio flagitii, non te excitet dispositio [2 1Kb] furti, non te excitet condicta forte corruptio. Innocentia tua etiam in dormiente uox est anime tue. Benedic, anima mea, Dominum; et omnia interiora mea, nomen sanctum eius.

3. [uers. 2.] Benedic, anima mea, Dominum, et noli obliuisci omnes retributiones eius. Benedic, inquit, anima mea Dominum. Quid est anima tua? Omnia interiora tua. Benedic, anima mea, Dominum. Repetitio ad exhortationem ualet. Ut autem benedicas semper Dominum. Noli obliuisci omnes retributiones eius. Si obliuisceris, tacebis. Non autem poterunt ante oculos tuos esse retributiones Domini, nisi ante oculos tuos fuerint peccata tua. Non sit ante oculos tuos delectatio preteriti peccati, sed sit ante oculos tuos damnatio peccati: damnatio a te, remissio a Deo. Hec enim retribuit Dominus, ut possis dicere: Quid retribuam Domino, pro omnibus que retribuit mihi ? Hoc enim considerantes martyres, quorum etiam memoriam hodie celebramus, et omnes omnino sancti qui uitam istam contempserunt, et sicut audistis in Epistola Ioannis, animas suas pro fratribus posuerunt , que est perfectio caritatis, dicente Domino, Maiorem caritatem nemo habet, quam ut animam suam ponat pro amicis suis : hoc ergo considerantes sancti martyres, contempserunt animas suas hic, ut ibi eas inuenirent, sequentes uerba Domini dicentis, Qui amat animam suam, perdet eam; et qui perdiderit eam propter me, in uitam eternam inueniet eam . uoluerunt enim retribuere: qui? et quid? et cui? Homines ministerium suum usque ad mortem Deo retribuerunt. Quid, quod ille non donauerit? Quid dederunt, quod non acceperint? Retribuit ergo ille uere, qui solus donat: sed non retribuit peccatis nostris; nam retributiones nobis alie debebantur, et alie reddite sunt. Noli, inquit, obliuisci omnes retributiones eius: non tributiones, sed retributiones. Aliud enim debebatur, et redditum est quod non debebatur. Unde et ille: Quid retribuam Domino, pro omnibus, inquit, que retribuit mihi ? Non ait, que tribuit mihi; sed, que retribuit mihi. Retribuisti tu mala pro bonis; retribuit ipse bona pro malis. Quomodo retribuisti tu, o homo, Deo mala pro bonis? Qui prius fuisti blasphemus, et persecutor, et iniuriosus , retribuisti blasphemias. Pro quibus bonis? Primo, quia  es: sed est et lapis. Deinde, quia uiuis: sed uiuit et pecus. Quid retribues Domino, pro eo quod super omnia pecora et super omnia uolatilia fecit te ad imaginem et similitudinem suam ? Noli querere quid ei retribuas: similitudinem ipsius retribue illi, non plus querit; nummum suum exigit . Tu autem pro gratiis agendis, pro humilitate, pro obsequio, pro cultu religioso, id est, pro his omnibus bonis que debebas Deo tuo, pro bonis que accepisti, que dixi, retribuisti blasphemias. Quid ergo ille? Confitere, ignosco. Retribuo et ego, sed non quod tu retribuisti: tu retribuisti mala pro bonis; ego retribuo bona pro malis.

4. Cogita ergo, anima, omnes retributiones Dei, cogitando omnia mala facta tua: quam multa enim mala facta tua, tam multe bone retributiones eius. Et quid illi offeres forte xeniorum? quid munerum? quid sacrificiorum? Quoniam non obliuisceris retributiones eius, hoc sacrificio delectatur: Benedic, anima, Dominum. Sacrificium laudis glorificabit me: immola Deo sacrificium laudis, et redde Altissimo uota tua . Laudari se uult Deus; et hoc, ut tu proficias, non ut ille sublimetur. Non est omnino quod illi retribuere [1 1Kb] : et quod exigit, non sibi, sed tibi exigit; tibi proderit, tibi seruatur. Non hoc a te amat, quod illum augeat, sed quod te ad illum perducat. Propterea querebant martyres, deficiebant quodammodo non inueniendo, et dicebant, Quid retribuam Domino, pro omnibus que retribuit mihi? Et non inuenerunt quid retribuerent, nisi, Calicem salutaris accipiam, et nomen Domini inuocabo . Quid retribues Domino? Cogitabas enim, et non inueniebas: Calicem salutaris accipiam. Quid? calicem salutaris nonne ipse Dominus dedit? De tuo aliquid retribue, si potes. Non, dixerim; ne feceris, noli de tuo retribuere; non uult Deus de tuo sibi retribui. Si de tuo retribuis, peccatum retribuis. Omnia enim que habes, ab illo habes: tuum peccatum solum habes. Non uult sibi retribui de tuo, de suo uult. Quomodo agricole, de terra quam seminauit, si segetem attuleris, de agricole fructu retribuisti; si spinas, de tuo obtulisti. ueritatem retribue, in ueritate Dominum lauda: si de tuo uolueris, mentieris. Qui loquitur mendacium, de suo loquitur . Si qui loquitur mendacium, de suo loquitur; qui loquitur ueritatem, de Dei loquitur. Quid est autem accipere calicem salutaris, nisi passiones Domini imitari? Hoc martyres fecerunt. Hoc superbientibus dixit, et sedes sublimes iam querentibus, et conuallem plorationis deuitantibus, qui uolebant sedere, unus ad dexteram, alius ad sinistram. Quid ergo ait? Potestis bibere calicem quem ego bibiturus sum ? Iam ergo martyr paratus ad uictimam sanctam dicit. Calicem salutaris accipiam: accipiam calicem Christi bibam passionem Domini. Caue ne deficias. Sed nomen Domini inuocabo. Quid ergo defecerunt, Dominum non inuocauerunt; de sua fortitudine presumpserunt.  Tu sic redde, ut te accepisse quod reddis memineris. Sic ergo benedicat anima tua Dominum, ut non obliuiscatur omnes retributiones eius.

5. [uers. 3-5.] Audite omnes retributiones eius. »Qui propitius fit omnibus iniquitatibus tuis, qui sanat omnes languores tuos. Qui redimit [1 1Kb] de corruptione uitam tuam, qui coronat te in miseratione et misericordia. Qui satiat in bonis desiderium tuum: renouabitur sicut aquile iuuentus tua.« Ecce retributiones. Quid debebatur peccatori, nisi supplicium? quid debebatur blasphemo, nisi gehenna ignis ardentis? Non ipsa retribuit: ne expauescas, ne exhorrescas, ne sine amore timeas. Noli obliuisci omnes retributiones eius bonas; et mutare iam, ne experiaris retributiones eius: quid dicam? malas? Si iustas, non malas. Ad te ergo malas; ad Deum autem nec hec [2 1Kb] que pateris mala, mala sunt: si enim iusta sunt, bona sunt; sed tibi patienti hec mala sunt. Non uis ut mala sint tibi, que iusta sunt Dei? Non sit mala in conspectu Dei iniquitas tua. Non enim cessauit uocare, aut uocatum neglexit instruere, aut instructum cessauit perficere, aut perfectum neglexit coronare. Quid dicis? Quia es peccator? Conuertere, et accipe retributiones istas; propitius fit omnibus iniquitatibus tuis. Post remissionem peccatorum corpus infirmum geris: necesse est sint quedam desideria carnalia que te titillent, et que tibi suggerant delectationes illicitas; de languore tuo ueniunt. Adhuc enim infirmam carnem geris, nondum est absorpta mors in uictoriam, nondum corruptibile hoc induit incorruptionem : adhuc quibusdam perturbationibus etiam ipsa anima quatitur post remissionem peccatorum; adhuc in periculis tentationum uersatur, quibusdam suggestionibus delectatur, quibusdam non delectatur, et in eis quibus delectatur, aliquando quibusdam consentit, capitur. Languor est; sanat et omnes languores tuos. Sanabuntur omnes languores tui, noli timere. Magni sunt, inquies: sed maior est medicus. Omnipotenti medico nullus languor insanabilis occurrit: tantum tu curari te sine, manus eius ne repellas; nouit quid agat. Non tantum delecteris cum fouet, sed etiam toleres cum secat: tolera medicinalem dolorem, futuram cogitans sanitatem. uidete, fratres mei, in istis languoribus corporis quanta homines tolerent, ut paucos dies uicturi moriantur, et hos paucos dies incertos. Multi enim post tolerantiam magnorum dolorum, cum a medicis secarentur, aut inter manus medicorum mortui sunt, aut iam sani, irruente aliqua egritudine, defuncti sunt. Si tam sibi propinquam mortem sperarent, illos immensos dolores susciperent tolerandos? Tu non toleras ad incertum: qui promisit sanitatem, non potest falli. Fallitur medicus aliquando, et promittit sanitatem de corpore humano. Quare fallitur? Quia non hoc curat quod fecit. Deus fecit corpus tuum, Deus fecit  animam tuam; nouit quemadmodum recreet quod creauit, nouit quemadmodum reformet quod ipse formauit: tu tantum sub manibus medici esto; odit enim repellentem manus suas. Non fit hoc in medici hominis manibus. Ligari se uolunt homines, et secari; daturi pro incerta sanitate certum dolorem, magnam mercedem. Deus te, quem fecit, et certus curat, et gratis. Ferto ergo manus eius, o anima, que benedicis eum, non obliuiscens retributiones eius; sanat enim omnes languores tuos.

6. Qui redimit de corruptione uitam tuam. Inde sanat omnes languores tuos, quia redimit de corruptione uitam tuam. Ecce corpus quod corrumpitur, aggrauat animam . uitam ergo habet anima in corpore corruptibili. Qualem uitam? Onera patitur, pondera sustinet. Ad ipsum Deum cogitandum, sicut dignum est ab homine cogitari Deum, quanta impediunt, ueluti interpellantia de necessitate corruptionis humane? quanta reuocant? quanta a sublimi intentione detorquent? quanta interpellant? que turba phantasmatum? qui populi suggestionum? Totum hoc in corde humano, tanquam de uermibus corruptionis huius scatet. Exaggerauimus morbum, laudemus et medicum. Non ergo te sanabit, qui fecit talem qualis non egrotares, si legem sanitatis acceptam seruare uoluisses? Nonne tibi et disposuit et mandauit quid tangeres, quid non tangeres, ad retinendam salutem ? Noluisti audire ad retinendam, audi ad recipiendam. Languore tuo expertus es quam uera ille iussisset. Iam tandem aliquando homo quod non tenuit monitus, audiat uel expertus. Que duritia est, quam nec experientia docet? Non ergo te sanabit qui talem fecerat ut nunquam egrotares, si eius precepta seruare uoluisses? non te sanabit, qui fecit Angelos, et te refectum equaturus est Angelis? non sanabit factum ad imaginem suam, qui fecit celum et terram? Sanabit te; opus est ut sanari uelis. Sanat omnino ille quemlibet languidum, sed non sanat inuitum. Quid autem te beatius, quam ut tanquam in manu tua [1 1Kb] , sic habeas in uoluntate sanitatem tuam? Si uelles esse in aliquo sublimi honore in hac terra; ducatum, proconsulatum, prefecturam si concupisceres: numquid continuo posses ut uelles? numquid uoluntatem tuam potestas sequeretur? Multi ad ista uolunt peruenire, et non possunt: sed si peruenirent, quid prodest honos egrotis? Quis enim non egrotat in hac uita? quis non languorem longum trahit? Nasci hic in corpore mortali, incipere egrotare est. Quotidianis medicamentis fulciuntur indigentie nostre, quotidiana medicamenta sunt refectiones omnium indigentiarum. Fames nonne te occideret, nisi medicamentum eius apponeres? sitis nonne te perimeret nisi eam tu bibendo, non penitus exstingueres, sed differres? Reditura est enim sitis paululum temperata Temperamus ergo istis fomentis erumnam egritudinis nostre. Stando lassatus eras, sedendo reliceris; ipsum sedere medicina est lassitudinis: in ipsa medicina  rursus lassaris; diu sedere non poteris. Quidquid est ubi fatigationi [1 1Kb] succurritur, alia fatigatio inchoatur. Quid ergo ista desideras languidus? Prius de salute tua cogita. Aliquando egrotat homo in domo sua, in lecto suo, egritudine manifestiore; quanquam et ista manifesta sit, quam nolunt homines intueri: tamen ea egritudine, ad quam queruntur medici homines, egrotat quisque in domo sua, anhelat febribus in lecto suo; uelit forte cogitare de re familiari, aliquid iubere uel in domo, uel in fundo, aut disponere; statim cura suorum circumstrepente et murmurante reuocatur a talibus curis, et dicitur illi, Dimitte ista, prius de salute tua cogita. Ergo hoc tibi dicitur: Omnis homo, si non egrotas, alia cogita; si te egrotantem languor ipse conuincit, prius de salute tua cogita. Salus tua Christus est: Christum ergo cogita. Accipe calicem salutaris eius, Qui sanat omnes languores tuos: hanc salutem si uolueris, obtinebis. Honores et diuitias cum requisieris, non continuo si uolueris, habebis: hoc et pretiosius est, et sequitur uoluntatem [2 1Kb] . Qui sanat omnes languores tuos, qui redimit de corruptione uitam tuam. Ibi sanabitur omnis languor tuus, cum corruptibile hoc induet incorruptionem. Redempta est enim uita tua de corruptione; iam securus esto: initus est bone fidei contractus; nemo fallit redemptorem tuum, nemo circumuenit, nemo premit. Egit hic commercium, iam pretium soluit, sanguinem fudit. Sanguinem, inquam, fudit unicus Filius Dei pro nobis: o anima, erige te, tanti uales. Redimit de corruptione uitam tuam. Ostendit exemplo, quod promisit in premio. Mortuus est propter delicta nostra, et resurrexit propter iustificationem nostram . Sperent membra quod in capite demonstratum est. Non curabit membra sua, quorum caput leuauit in celum? Ergo redimit de corruptione uitam tuam.

7. Qui coronat te in miseratione et misericordia. Iam enim forte quasi arrogans esse ceperas, cum audires, coronat te. Ergo magnus sum, ergo luctatus sum. Cuius uiribus? Tuis, sed ab illo subministratis. Nam luctaris, manifestum est; et ideo coronaberis, quia uinces: sed uide quis prior uicerit, uide quis te faciat etiam secundo uictorem. Ego, inquit, uici seculum, gaudete . Et unde gaudemus, si ille uicit seculum? quasi nos uicerimus? Ita plane gaudeamus, quia nos uicimus. Qui in nobis uicti sumus, in illo uicimus. Ergo coronat te, quia dona sua coronat, non merita tua. Plus omnibus illis laboraui, ait Apostolus: sed uide quid adiungit, Non ego autem, sed gratia Dei mecum . Et post labores omnes exspectat ipsam coronam, et dicit, »Bonum agonem certaui, cursum consummaui, fidem seruaui: de cetero superest mihi corona iustitie, quam mihi reddet Dominus in illa die iustus iudex« . Quare? Quia agonem certaui. Quare? Quia cursum consummaui. Quare? Quia fidem seruaui. Unde certasti? unde fidem seruasti? Non ego autem, sed gratia Dei mecum. Ergo et quod coronaris, illius misericordia  coronaris. Nusquam sis superbus; semper lauda Dominum, omnes retributiones eius noli obliuisci. Retributio est, cum peccator et impius uocatus es, ut iustificareris. Retributio est, cum erectus [1 1Kb] et gubernatus es ne caderes. Retributio est, cum tibi uires subministrate sunt, ut usque in finem perseuerares. Retributio est, ut etiam caro ista tua qua premebaris, resurgat, et nec capitis tui capillus intereat. Retributio est, ut post resurrectionem coroneris. Retributio est, ut in eternum Deum ipsum sine defectu laudes. Omnes retributiones eius noli obliuisci, si uis ut benedicat anima tua Dominum, qui coronat te in miseratione et misericordia.

8. Et quid agam coronatus? Ecce adiuuabar cum luctarer, finito certamine coronabor; iam nulla residua erit inimica suggestio uel corruptio cum qua lucter. Semper enim in hac uita luctamur cum corruptione ista: sed quid scriptum est? Nouissima inimica destruetur mors. Post destructionem mortis, nullum timebis inimicum: inde absorpta est mors in uictoriam . Tunc ergo erit uictoria, tunc corona. Post certamen ergo coronabor, post coronam quid agam? Qui satiat in bonis desiderium tuum. Modo enim audis bonum, et anhelas; audis bonum, et suspiras: et hoc ipsum quod forte peccas, eligendi bona auiditate falleris; et in eo reus detineris, quod bonum consilium Dei non audis, quid contemnendum et quid eligendum sit; quod forte negligis discere, si in eligendo bono fallebaris. Ubicumque peccas quasi bonum queris, quasi refectionem desideras. Bona sunt ista que queris; sed mala tibi erunt, deserto illo a quo bona facta sunt. Bonum tuum quere, o anima. Est enim bonum aliud alteri, et omnes creature habent quoddam bonum suum, integritatis sue, et perfectionis nature sue: interest quid cuique rei imperfecte necessarium sit, ut perficiatur; quere tuum bonum. Nemo bonus nisi unus Deus . Summum bonum, hoc est tuum bonum. Quid ergo deest cui summum bonum bonum est? Sunt enim et inferiora bona, que aliis et aliis bona sunt. Pecori quid bonum est, fratres, nisi implere uentrem, carere indigentia, dormire, gestire, uiuere, sanum esse, generare? Bonum illi est, et usque ad quemdam modum habet boni sui mensuram tributam, et concessam ab omnium rerum creatore Deo. Tale tu bonum queris? Dat et hoc Deus; sed noli solum querere. Coheres Christi, quid gaudes, quia socius es pecori? Erige spem tuam ad bonum bonorum omnium. Ipse erit bonum tuum, a quo tu in tuo genere factus es bonus, et omnia in suo genere facta sunt bona. Fecit enim Deus omnia bona ualde. Ergo illud bonum quod Deus est, si dicamus ualde bonum, iam et de creatura dictum est: Fecit Deus omnia bona ualde . Quid ergo illud bonum de quo dictum est, Nemo bonus nisi unus Deus? dicimus quia bonum est ualde? Recurrit nobis recordatio de omnibus creaturis, quia dictum est, Fecit Deus omnia ualde bona. Quid ergo dicturi sumus? Deficimus in uoce, sed non in affectu.  ueniat in mentem recens illa tractatio Psalmi: explicare non possumus, iubilemus. Bonum est Deus. Quale bonum, quis dicat? Ecce non possumus dicere, et non permittimur tacere. Ergo si non possumus dicere, et pre gaudio non permittimur tacere; nec loquamur, nec taceamus. Quid ergo faciamus, non loquentes et non tacentes? Iubilemus. Iubilate Deo salutari nostro, Iubilate Deo, omnis terra  . Quid est, Iubilate? Efferte uocem ineffabilem gaudiorum uestrorum, et eructate in eum letitias uestras. Et quid erit illa ructatio post saginam, si modo post modicas istas refectiones tantum afficitur anima nostra? quid erit, quando fiet post redemptionem ab omni corruptione, quod dictum est in isto psalmo, Qui satiat in bonis desiderium tuum?

9. Et quasi quereres, Quando satiat? modo enim non satior; ad quodcumque me conuertero, uilescit mihi adeptum, quamuis accenderit desideratum: cum omnia que dum non habeo amo, cum habuero contemno, quod bonum me satiabit? Laus Dei. Et ipsa, cum corpus quod corrumpitur aggrauat animam, et deprimit terrena inhabitatio sensum multa cogitantem, non impletur anima mea [1 1Kb] , non perficitur: alie de corruptione delectationes [2 1Kb] indigentiarum detorquent me ab illa. Quando satiabitur desiderium meum in bonis? quando, queris? Renouabitur sicut aquile iuuentus tua. Queris ergo quando satietur in bonis anima tua? Quando renouata fuerit iuuentus tua. Et addidit, sicut aquile. Profecto hic aliquid latet: quod tamen dici de aquila solet, non tacemus, quia non est ab re hoc intelligere. Illud tantummodo insinuatum sit cordibus nostris, non sine causa dictum esse a Spiritu sancto, Renouabitur sicut aquile iuuentus tua. Resurrectionem enim quamdam significauit nobis. Et quidem renouatur et iuuentus aquile, sed non ad immortalitatem. Data est enim similitudo, quantum de re mortali potuit trahi ad rem utcumque significandam immortalem, non ad demonstrandam. Dicitur aquila, cum senectute corporis pressa fuerit, immoderatione rostri crescentis cibum capere non posse. Pars enim rostri eius superior, que supra partem inferiorem aduncatur, cum pre senecta immoderatius creuerit, longitudo eius incrementi non eam sinit os aperire, ut sit aliquod interuallum inter inferiorem partem et uncum superiorem. Nisi enim aliquod interuallum pateat, non habet morsus quasi forcipem, unde uelut tondeat quod transmittat in fauces. Crescente itaque superiore parte, et nimis aduncata, non poterit os aperire et aliquid capere. Hoc ei facit uetustas. Pregrauatur languore senectutis, et inopia comedendi languescit nimis; utraque re, et etatis et egestatis accedente [3 1Kb] . Itaque modo quodam naturali in mensura [4 1Kb] reparande quasi iuuentutis, aquila dicitur collidere et percutere ad petram ipsum quasi labium suum superius, quo nimis crescente edendi aditus clauditur: atque ita conterendo illud ad petram  excutit, et caret prioris rostri onere, quo cibus impediebatur. Accedit ad cibum, et omnia reparantur: erit post senectutem tanquam iuuenis aquila; redit uigor omnium membrorum, nitor plumarum, gubernacula pennarum, uolat excelsa sicut antea, fit in ea quedam resurrectio. Ad hoc enim exposita est ista similitudo: sicut de luna ponitur, quia deminuta et quodammodo intercepta luna rursus nascitur et impletur; et significat nobis resurrectionem; sed impleta illa non permanet; rursus minuitur, ut semper significet. Sic ergo et hoc quod de aquila dictum est: non ad immortalitatem aquila reparatur, nos autem ad uitam eternam; sed tamen propterea inde ducta est similitudo, ut quod nos impedit, petra nobis auferat. Non ergo presumas de uiribus tuis; firmitas petre tibi excutit uetustatem: Petra autem erat Christus . In Christo renouabitur sicut aquile iuuentus nostra. Etenim inueterauimus inter inimicos nostros, sicut nota est uox psalmi: Inueteraui, inquit, in omnibus inimicis meis . Unde inueterauimus? Carne mortali, carne ista fenea: et ideo, »Percussum est sicut fenum, et aruit cor meum, quoniam oblitus sum manducare panem meum« . »Oblitus sum,« inquit, »manducare panem meum.« Creuit uetustas, os clausit, atteratur in petra.

10. Sic ergo et in hoc psalmo unde agimus, cum premisisset, Qui satiat in bonis desiderium tuum; quasi responderet anima, Non satiabor de mortalibus, non satiabor de temporalibus; aliquid eternum donet, aliquid eternum concedat: Sapientiam suam mihi det, uerbum suum mihi det, Deum apud Deum, et se Deum Patrem, et Filium, et Spiritum sanctum. Mendicus ante ianuam eius sto, non dormit quem inuoco, det mihi tres panes. Euangelium recordamini: ecce quid sit nosse Dei Litteras; qui legerunt moti sunt. Nam recordamini quemdam inopem uenisse ad domum amici sui, et petisse tres panes. Et ille, inquit, dormiens respondebat ei, et dicebat: Iam requiesco, et pueri mei intus mecum dormiunt. Ille perseuerans in petendo, extorsit tedio quod non posset merito . Deus autem dare uult; sed non dat nisi petenti, ne det non capienti. Non [1 1Kb] tedio tuo uult excitari. Non enim cum oras tanquam dormienti molestus es: Non dormiet, neque dormitabit, qui custodit Isrel . Semel Christus dormiuit, ut illi de latere coniux fieret: dormiuit in cruce, manifestum est. Mortuus est enim, ut diceret, Ego dormiui, et somnum cepi. Sed numquid qui dormit non adiiciet ut resurgat ? Propterea ibi sequitur, Et exsurrexi, quoniam Dominus suscipiet me . Quid uero iam Apostolus? Christus, inquit, surgens a mortuis, iam non moritur, et mors ei ultra non dominabitur . Ipse ergo non dormit; uide ne fides tua dormiat. Dicat ergo anima iam desiderans satiari quodam excelso, inenarrabili bono, cui iubilatur potius, et de quo iubilatur, quam aliquid explicatur; iam enim uult, iam sentit inde aliquid: uidet se impediri pregrauatione corporis, non se posse in hac  uita satiari; et quasi respondeat, et dicat, Quid mihi dicis, Satiabitur in bonis desiderium tuum? Noui bonum eius quod desiderem, noui quid mihi sufficiat, uideo hoc in Philippo: Ostende, inquit, nobis Patrem, et sufficit nobis. Solum Patrem quasi desiderabat: ostendit Dominus tres panes desiderandos; qui est unus panis ostendit et dixit: Tanto tempore uobiscum sum, et Patrem non nostis? Philippe, qui me uidet, uidet et Patrem. Promisit et Spiritum: Quem mittet, inquit, Pater in nomine meo ; itemque ait, Quem ego mittam uobis a Patre : donum suum equale sibi. Noui quid desiderem; sed quando inde satiabor? Ecce modo de Trinitate cogito, quomodocumque de Trinitate, uix in enigmate per speculum, ex parte audeo aliquid sentire; quando satiabor? Renouabitur sicut aquile iuuentus tua. Non satiaris modo, quia non est idonea anima tua ad solidum illum et magnum cibum; sed rostro clauso, non est idonea. uetustas tibi os clausit, propterea petra data est, ubi uetustate contrita, renouetur iuuentus tua sicut aquile; ut possis manducare panem tuum, illum qui ait: Ego sum panis uiuus, qui de celo descendi . Renouabitur iuuentus tua sicut aquile: tunc satiaberis in bonis.

11. [uers. 6.] Faciens misericordias Dominus, et iudicium eis qui iniuriam accipiunt. Facit modo, fratres, antequam ueniamus ad renouationem sicut aquile, antequam satiemur in bonis. Quid enim hic, quid in ista peregrinatione, quid in ista uita [1 1Kb] ? numquid deserimur? Non. Faciens misericordias dominus. Et uidete quomodo faciat misericordias, non nos relinquens in deserto, non nos relinquens in eremo, donec perueniamus ad patriam: faciens [2 1Kb] misericordias; sed quibus? Beati misericordes, quoniam ipsi misericordiam consequentur. Modo audistis, fratres, cum Euangelium legeretur. Non ergo putet aliquis futuram in se esse misericordiam Dei, si est ipse immisericors. Sed audi que sit mensura misericordie, ne quasi in amicum sit, et non sit in inimicum. Dictum est: Diligite inimicos uestros . Satiari uis bonis Dei; satiata sit in te misericordia. Plena misericordia [3 1Kb] ipsa est perfecta misercordia; ipsa est que amat, que diligit etiam habentem se odio. Nam quid faciam, inquis? Si cepero diligere inimicum meum, iniurias accipiam, et iniurias perferam, et non me uindicabo, cum adsint leges? Iustum est ut uindices te; conceditur, quia iustum est: uide utrum non habeas quod in te uindicetur, et uindica. Sic enim dicis, Itane me non uindicabo? quasi Deus iustitiam uindicte reprimat, et non superbiam uindicantis exstinguat [4 1Kb] . Aut uero adultera illa non erat lapidanda? aut si lapidaretur, iniquum aliquid fieret? Si inique fieret, inique iussum est; Lex autem iussit, Deus iussit: sed, o uos ultores, uidete si non estis peccatores. Adducta est adultera mulier lapidanda ex Lege, sed adducta est ad latorem Legis. Seuis qui adduxisti: uide qui seuias, et in quam seuias; si peccator in peccatricem, desine seuire,  prius confitere: si peccator seuis in peccatricem, relinque illam; nouit ille quid de illa sentiat, quid iudicet, quomodo parcat, quomodo sanet. Ex Lege seuis? Melius nouit quid agat lator Legis, ex qua seuis. Iam Dominus eo tempore quo illi oblata est, inclinato capite scribebat in terra. Tunc scripsit in terra, quando se inclinauit in terram: antequam se inclinaret in terram, non in terra scripsit, sed in lapide. Iam fructuosum aliquid erat terra de Domini Litteris paritura. In lapide Legem scripserat, significans duritiam Iudeorum: in terra scripsit, significans fructum Christianorum. uenerunt ergo illi adducentes adulteram, tanquam seuientes fluctus in petram: sed eius responsione confracti sunt. Ait enim illis, Qui in uobis sine peccato est, prior in illam lapidem iactet. Et rursum inclinato capite, scribebat in terra. Et unusquisque iam interrogans conscientiam suam, non comparuerunt . Repulit eos, non infirma mulier adultera, sed adulterata conscientia. uindicare uolebant, iudicare cupiebant: uenerunt ad petram, absorpti sunt iuxta petram iudices eorum .

12. Faciens misericordias Dominus: sed quibus? Beati misericordes, quoniam ipsi misericordiam consequentur. In omnes fac misericordiam. Quam misericordiam facturus es iusto? In necessitatibus tantum corporalibus; quibus si defuerint supplementa a te, non deerunt a Deo. Quod ergo facis, tibi plus prodest. Das mendico transeunti et petenti: queris et iustum cui des, per quem recipiaris in tabernacula eterna; quia qui recipit iustum in nomine iusti, mercedem iusti accipiet . Mendicus te querit, iustum tu quere. De alio enim dictum est, Omni petenti te da : et de alio dictum est, Desudet eleemosyna in manu tua, donec inuenias iustum, cui eam tradas. Et si diu non inuenitur; diu quere, inuenies [1 1Kb] . Sed quid prestabis? Nonne plus tibi prestatur? Si nos uobis, inquit, spiritualia seminauimus, magnum est si uestra carnalia metamus? Inde est et illud quod pridem exposuimus in nutu Domini, quia producit terra fenum iumentis , id est, carnalia eis qui triturant: quia, Boui trituranti os non infrenabis . Unde uos adhortati sumus ut in hac re diligentes sitis, cauti, sobrii; opera uestra thesauros uestros deputetis. Numquid autem hec, fratres, ideo dicimus, ut ita fiant in nos? Puto in nomine Domini posse esse istam quamuis infirmorum uocem, apostolicam tamen, sed uobis prodest, sicut ait ipse Apostolus: Non quia quero datum, sed requiro fructum . Quam ergo eleemosynam facturus es iusto? Non pascebat uidua, pascebat coruus; quia pascebat qui fecit coruum : Eliam dico. Non ergo deest unde Deus det suis: tu uide quid emas, quando emas, quanti emas. Emis enim regnum celorum; et non est emendi tempus, nisi in hac uita. Et quam uili emas, attende. Tanti tibi ualet, quantum habere potueris.

13. Fac misericordiam iniquo, non tanquam iniquo.  Nam ipsum iniquum in quantum iniquus est, ne suscipias: id est, ne quasi intentione et amore iniquitatis illius suscipias eum. Nam et prohibitum est dari peccatori, et suscipere peccatores. Et quomodo, Omni petenti te da? et quomodo, Si esurierit inimicus tuus, ciba illum ? Quasi contraria uidentur, sed aperiuntur in nomine Christi pulsantibus, et manifesta erunt querentibus. Ne tradas peccatori, et Ne suscipias peccatorem ; et tamen, Omni petenti te da. Sed peccator est qui me petit. Da, non tanquam peccatori. Quando das tanquam peccatori? Quando in quo peccator est, hoc tibi placet ut des. Paululum attendat Charitas uestra, donec euoluatur res etiam exemplis, multum utilis ad intelligendum. Hoc dixit [1 1Kb] , Cum esurierit nescio quis, si habes unde des, da; si uides dandum esse ad subueniendum, da. Ne pigrescant in hoc uiscera misericordie, quia tibi peccator occurrit: tibi enim homo peccator occurrit. Cum dico, Occurrit tibi homo peccator, duo nomina dixi; hec duo nomina non superflua sunt: duo nomina, aliud quod homo, aliud quod peccator; quod homo, opus est Dei; quod peccator, opus hominis est: da operi Dei, noli operi hominis. Et quomodo, inquis, me prohibes dare operi hominis? Quid est dare operi hominis? Peccatori dare propter peccatum, placenti tibi propter peccatum. Et quis hoc faciet, inquis? Quis hoc faciet? Utinam nemo, utinam pauci, utinam non publice. Qui uenatoribus donant, quare donant, dicant mihi? Quare donat uenatori? Hoc in illo amat, in quo nequissimus est; hoc in illo pascit, hoc in illo uestit, ipsam nequitiam publicam spectaculis omnium. Qui donat histrionibus, qui donat aurigis [2 1Kb] , qui donat meretricibus, quare donat? Numquid non et ipsi hominibus donant? Non tamen ibi attendunt naturam operis Dei, sed nequitiam operis humani. uis uidere quid honores in uenatore, quando illum uestis? Dicatur tibi, Sis talis: amas illum, gaudes ad illum, uis quodammodo exspoliare te, et illum uestire; noli cum iniuria accipere, si tibi dicatur, Tales sint filii tui [3 1Kb] . Iniuria est, inquis. Quare iniuria est, nisi quia illa iniquitas? quare iniuria, nisi quia illa turpitudo? Non ergo donas, cum donas [4 1Kb] , fortitudini, sed turpitudini. Quomodo ergo qui uenatori donat, non homini donat, sed arti nequissime : sic contra, si des iusto, si des prophete, si des discipulo Christi aliquid cuius indiget, et non ibi cogites quia discipulus Christi est, quia minister est Dei, quia dispensator est Dei; sed cogites ibi aliquod commodum temporale, ut fortasse cause tue necessarius quando fuerit, uenalis tibi sit, quia ei aliquid porrexisti; tam tu non dedisti iusto, si  sic dederis, quam ille non dedit homini, quando dedit uenatori. Res ergo, karissimi, in promptu posita est, et puto quia etsi obscura fuit, iam manifesta est. Ad hoc Dominus te astrinxit, cum diceret, Qui receperit iustum: sufficeret. Sed quia potest recipi iustus alia intentione, cum putatur prodesse posse ad aliquid temporale, forte ad supplendam cupiditatem, forte ad adiuuandum, ut homo circumueniatur, aut opprimatur; quia tale ministerium de illo queris, forte propterea suscipis: negauit tibi mercedem iusti, nisi cum additamento. Ait enim, Qui receperit iustum in nomine iusti; id est, ideo recipiens quia iustus est: et, Qui receperit prophetam; non tantum receperit prophetam, sed, in nomine prophete, hoc in illo honorans quod propheta est: ad extremum, Qui dederit calicem aque frigide uni ex minimis istis, tantum in nomine discipuli, id est propterea quia discipulus Christi est, propterea quia dispensator sacramenti est; amen dico uobis, non perdet mercedem suam . Quomodo ergo intelligis, Qui receperit iustum in nomine iusti, mercedem iusti accipiet; sic intellige, Qui receperit peccatorem in nomine peccatoris, perdet mercedem.

14. Ergo, fratres, exercete misericordiam. Non est aliud uinculum caritatis, non est aliud uehiculum quo perducamur ex hac uita ad illam patriam; extendite dilectionem usque ad inimicos: securi estote. Ideo uenit Christus, cui tanto ante dictum est, »Ex ore infantium et lactentium perfecisti laudem, ut destruas inimicum et uindicatorem« : quod nonnulli codices »defensorem« habent; sed uerius, »uindicatorem.« Destruere uoluit Dominus uindicatorem, id est, eum qui se uoluit uindicare, ut non illi dimittantur peccata sua. Quid ergo, inquis? dormiet disciplina? auferetur omnis correptio? Non auferetur. Quid enim de luxurioso filio facturus es? non castigabis, non uerberabis? Seruumque ipsum tuum, si male uiuentem uideris, non pena aliqua, non uerberibus refrenabis? Fiat hoc, fiat: admittit Deus, imo reprehendit, si non fiat; sed animo dilectionis fac, non animo ultionis. Ubi autem potentiores aliquos iniuriosos passus fueris, ubi tibi nec corrigere disciplina licet, nec forte etiam monere aut precipere; tolera, securus tolera: audi Euangelium quod modo lectum est, Beati eritis, cum uos persecuti fuerint homines, et dixerint aduersus uos omne malum, mentientes, propter nomen meum . Et ibi addidit propter quid, ne merito tuo accipias maledicta, non causa iustificationum Dei. Non enim qui maledictus fuerit, iustus est: sed qui iustus est, et iniuste maledictus; et si iniuste maledicitur, premium illi redditur. Propterea itaque securus esto misericors, extende dilectionem usque ad inimicos: qui forte pertinent ad gubernationem tuam, uindica, cerce cum dilectione, cum caritate, attendens salutem eternam; ne cum parcis carni, anima pereat. Fac hoc: et multos passurus es [1 1Kb] , in quos non potes exercere disciplinam,  quia non pertinent ad iura gubernationis tue; ferto iniurias, securus esto. Faciet enim misericordias Dominus, et iudicium omnibus iniuriam accipientibus. Sic in te faciet misericordiam, si misertus fueris: sic eris misericors, ut quod pateris iniuriam non sit impunitum, Mihi uindictam, et ego retribuam , dicit Dominus.

15. [uers. 7.] Notas fecit uias suas Moysi. Quas uias suas notas fecit Moysi? Quara Moysen elegit? Ex Moyse, intellige omnes iustos, omnes sanctos: unum posuit, omnes occurrant. Tamen per Moysen data est Lex, et habet aliquid obscurum traditio ipsa Legis. Ad hoc enim data est Lex, ut conuinceretur languidus, et medicum imploraret. Ipsa est uia occulta Dei. Iamdudum audieras, Qui sanat omnes languores tuos. Languores in egrotis latebant, dati sunt quinque libri Moysi: cincta est piscina quinque porticibus; produxit languidos, ut ibi iacerent, ut proderentur, non ut sanarentur. Quinque porticus prodebant languidos, non curabant; piscina curabat descendente uno, et hoc piscina turbata : turbatio piscine in passione Domini. ueniens enim et ignotus factus, cum dicitur ab aliis, Ipse est Christus; ab aliis, Non est Christus; iustus est, peccator est; magister est, seductor est: turbauit aquam, id est, turbauit populum; et in tota illa perturbatione aque unus sanabatur, quia in passione Domini unitas sanatur. Qui preter unitatem fuerit, etsi iacebit in porticibus, sanari non poterit: etsi Legem tenet, ad salutem non peruenit. Ergo quia hoc ibi mysterium est, ideo docet datam Legem, ut conuincerentur peccatores, et ad gratiam accipiendam medicum inuocarent. Unde ille conuictus est, quem in se transfigurat Paulus apostolus, dicens: Infelix ego homo, quis me liberabit de corpore mortis huius? Per mandatum enim demonstrata illi erat quedam rixa in seipso, unde dicit, »uideo aliam legem in membris meis repugnantem legi mentis mee, et captiuum me ducentem sub lege peccati, que est in membris meis.« Cognouit se in miseria, in gemitu, in rixa et contentione; ipse secum sibi non concordans, a se dissonans, a se resiliens: et quid ait, optans pacem, pacem ueram, pacem supernam? »Infelix ego homo, quis me liberabit de corpore mortis huius? Gratia Dei per Iesum Christum Dominum nostrum« . »Ubi« enim »abundauit peccatum, superabundauit gratia.« Unde autem abundauit peccatum? Lex autem subintrauit, ut abundaret peccatum . Quare Lege subintrante abundauit peccatum? Quia nolebant se confiteri homines peccatores, addita Lege facti sunt et preuaricatores. Preuaricator enim non est quisque, nisi cum legem transgressus fuerit. Ipse Apostolus hoc dicit: Ubi enim non est lex, nec preuaricatio . Abundauit ergo peccatum, ut superabundaret gratia. Ergo, ut dicere ceperam, quia hoc est in Lege magnum mysterium, ideo eam datam, ut crescente peccato, humiliarentur superbi, humiliati confiterentur, confessi sanarentur: iste sunt uie occulte, quas notas fecit Moysi, per quem Legem dedit,  qua peccatum abundaret, ut superabundaret gratia. Non crudeliter hoc fecit Deus, sed consilio medicine. Aliquando enim uidetur sibi homo sanus, et egrotat; et in eo quod egrotat et non sentit, medicum non querit: augetur morbus, crescit molestia, queritur medicus, et totum sanatur. Notas fecit uias suas Moysi; filiis Isrel uoluntates suas. Numquid omnibus filiis Isrel? Sed ueris filiis Isrel; imo omnibus filiis Isrel. Qui enim dolosi, qui insidiosi, qui hypocrite, non filii Isrel. Et qui filii Isrel? Ecce uere Isrelita, in quo dolus non est . Filiis Isrel uoluntates suas.

16. [uers. 8.] Miserator et misericors Dominus, longanimis et multum misericordie [1 1Kb] . Quid tam longanimem? quid tam multum in misericordia? Peccatur et uiuitur; accedunt peccata, augetur uita: blasphematur quotidie, et facit solem suum oriri super bonos et malos . uocat undique ad correctionem, uocat undique ad penitentiam, uocat beneficiis creature, uocat impertiendo tempus uiuendi, uocat per lectorem, uocat per tractatorem, uocat per intimam cogitationem, uocat per flagellum correptionis, uocat per misericordiam consolationis: Longanimis et multum misericordie. Sed obserua ne longitudine misericordie Dei male utendo, tu tibi thesaurizes, quod ait Apostolus, iram in die ire. Nam hoc ait Apostolus: »An diuitias benignitatis et longanimitatis eius contemnis, ignorans quia patientia Dei ad penitentiam te adducit« ? Quod tibi parcit, putas quia places ei? »Hec fecisti,« inquit, »et tacui; suspicatus es iniquitatem, quod ero tui similis« . Non mihi placent peccata, sed longanimitate quero recte facta. Si punirem peccatores, non inuenirem confessores. Ergo te Deus longanimitate sua parcendo ad penitentiam adducit: tu autem cum quotidie dicis, Finitur hodiernus dies, et sic ero et crastino die, non enim cras erit ultimus; et tertio die: et subito uenit ira eius. Frater, non tardes conuerti ad Dominum . Sunt enim qui preparant conuersionem, et differunt, et fit in illis uox coruina, Cras, cras. Coruus de arca missus, non est reuersus . Non querit Deus dilationem in uoce coruina, sed confessionem in gemitu columbino. Missa columba reuersa est. Quamdiu, Cras, cras? Obserua ultimum cras: quia ignoras quod sit ultimum cras, sufficiat quod uixisti usque ad hodiernum peccator. Audisti, sepe soles audire, audisti et hodie: quam quotidie audis, tam quotidie non corrigeris. »Tu« enim »secundum duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera sua« . Non tibi sic uideatur Deus misericors, ut non uideatur iustus. Misericors et miserator Dominus. Audio, et gaudeo: ita dicis. Audi, et gaude; adhuc addidit, Longanimis et multum misericors: et in extremo, Et uerax. Gaudes ad uerba superiora,  ad ultimum treme. Sic misericors et longanimis est, ut sit et uerax. Cum tibi thesaurizaueris iram in die ire, nonne experieris iustum, quem contempsisti benignum?

17. [uers. 9.] Non in finem irascetur, neque in eternum indignabitur. Quia et quod uiuimus in flagellis et corruptione [1 1Kb] mortalitatis, de indignatione ipsius est: de pena hoc habemus primi peccati. Fratres mei, non solum cogitare debemus, ut futuras minas ipsius euadamus, sed et presentem iram; quia et ista ira ipsius est, cuius et se et nos fuisse dicit filios Apostolus: ait quippe, Fuimus enim et nos aliquando natura filii ire, sicut et ceteri . Ergo ex ira ipsius est quod hic homo peregrinatur, quod laborat. Non est ex ira ipsius, fratres mei, In sudore et in labore edes panem tuum, et terra spinas et tribulos pariet tibi ? Auctori nostro [2 1Kb] dictum est. Aut si est aliud uita nostra; si potes, conuertere ad aliquam uoluptatem, ubi spinas non sentias. Elige quod uolueris, auarus, luxuriosus, ut duo ista sola dicamus [3 1Kb] ; adde et tertium, ambitiosus: in honorum cupiditate quante spine? in luxurie libidinum quante spine? in ardore auaritie quante spine? Amores turpes quantas molestias habent? quantas sollicitudines hic in ista uita? Omitto gehennas. uide ne iam ipse tibi gehenna sis. Hoc ergo totum, fratres mei, de ira ipsius est: et cum te conuerteris, ut iuste agas, non poteris nisi laborare in terra; et non finitur labor, nisi cum finita fuerit uia. Oportet in uia laborare, ut in patria gaudeamus. Ergo consolatur promissione sua laborem tuum, sudorem tuum, molestias tuas, et dicit tibi: Non in finem irascetur, neque in eternum indignabitur.

18. [uers. 10, 11.] Non secundum peccata nostra fecit nobis. Deo gratias, quia hoc uoluit. Non quod merebamur accepimus: »Non secundum peccata nostra fecit nobis, neque secundum iniquitates nostras retribuit nobis. Quoniam secundum altitudinem celi a terra, confirmauit Dominus misericordiam suam super timentes eum. Confirmauit Dominus misericordiam suam super timentes eum:« secundum quid? »Secundum altitudinem celi a terra.« Quid dixit? Si aliquando potest celum abscedere a protectione terre, aliquando poterit Deus non protegere timentes se. Attende et celum: ubique, undique protegit terram, et nulla pars terre est que non celo protegatur. Peccant homines sub celo, faciunt omnia mala sub celo; tamen proteguntur celo. Inde lux ad oculos, inde er, inde spiritus, inde pluuia ad terram propter fructus, inde omnis misericordia a celo. Tolle auxilium celi a terra, statim deficiet. Sicut ergo protectio celi permanet super terram, sic protectio Domini permanet super timentes eum. Times Deum, supra te est protectio ipsius. Sed forte flagellaris, et putas quia deseruit te Deus. Si deseruit protectio  celi terram: Quoniam secundum altitudinem celi a terra, confirmauit Dominus misericordiam suam super timentes eum.

19. [uers. 12.] Et quid fecit? Quia non secundum peccata nostra retribuit nobis. Quantum distat oriens ab occidente, longe fecit a nobis peccata nostra. Secundum altitudinem celi a terra, confirmauit Dominus misericordiam suam super nos. Dixi quare: propter protectionem. Unde? Quantum distat oriens ab occidente, longe fecit esse a nobis peccata nostra. Nouerunt qui sacramenta sciunt; tamen quod omnes audire possunt dico. Quando peccatum remittitur, occidunt peccata tua, oritur gratia tua: peccata tua tanquam in occasu sunt; gratia qua liberaris, in ortu est. ueritas de terra orta est . Quid est, ueritas de terra orta est? Nata est gratia tua, occidunt peccata tua, innouaris quodammodo. Ad ortum attendere debes, ab occasu auerti debes. Auertere a peccatis tuis, conuertere ad gratiam Dei; illis occidentibus surgis, et proficis. Sed pars celi que surgit, rursum in occasum it. Non undecumque possunt similitudines duci ad perfectum, possunt collineari ipse res rebus ad quas adhibentur: sicut dixit de aquila, sicut de luna, sic et hic. Occidit pars una celi, oritur altera: sed pars que oritur modo, post duodecim horas occasura est. Non sic est gratia que nobis oritur: et peccata in eternum occidunt, et gratia in eternum manet.

20. [uers. 13.] Quare autem, Quantum distat oriens ab occidente, tantum longe fecit a nobis peccata nostra, ut illa occidant, et gratia oriatur? quare putatis? Sicut miseratur pater filios, sic miseratus est Dominus limentes eum. Iam seuiat quantum uult, pater est. Sed flagellauit nos, et afflixit nos, et contriuit nos: pater est. Fili, si ploras, sub patre plora; noli cum indignatione, noli cum typho superbie. Quod pateris, unde plangis, medicina est, non pena; castigatio est, non damnatio. Noli repellere flagellum, si non uis repelli ab hereditate: noli attendere quam penam habeas in flagello, sed quem locum in testamento. Sicut miseratur pater filios, sic miseratus est Dominus timentes eum.

21. [uers. 14.] Quoniam ipse cognouit figmentum nostrum: id est, infirmitatem nostram. Nouit quid fecerit, quomodo lapsum sit, quomodo reficiendum sit, quomodo adoptandum sit, quomodo ditandum sit. Ecce facti sumus de limo: Primus homo de terra, terrenus; secundus homo de celo, celestis . Misit et Filium suum, qui factus est secundus homo, qui ante omnia Deus. Secundus enim in aduentu, prior in reditu: post multos mortuus est, ante omnes resurrexit. Ipse cognouit figmentum nostrum: quod figmentum? Nos. Unde loqueris quia cognouit? Quia miseratus est. Memento quia puluis sumus. Ad ipsum Deum conuersus ait, Memento, quasi obliuiscatur Deus: sic cognoscit, sic nouit, ut non obliuiscatur. Sed quid est, Memento? Perseueret erga nos misericordia tua. Cognouisti figmentum nostrum quodam modo; ne obliuiscaris figmentum nostrum,  ne obliuiscamur gratiam tuam. Memento quia puluis sumus.

22. [uers. 15.] Homo, tanquam fenum dies illius. Attendat quid sit homo; non superbiat homo: tanquam fenum dies illius. Quid superbit fenum modo florens, post paululum arescens? quid superbit fenum ad tempus uirens [1 1Kb] , et hoc ad paruum tempus, donec sol candescat? Bonum est ergo nobis ut misericordia ipsius sit super nos, et de feno aurum faciat. Nam homo, tanquam fenum dies eius; sicut flos agri, ita efflorebit. Totus splendor generis humani; honores, potestates, diuitie, typhi, mine [2 1Kb] , flos feni est. Floret illa domus, et magna illa domus, floret illa familia; et quam multi florent [3 1Kb] , aut quam multis annis uiuunt? Multi anni tibi; breue tempus Deo. Deus non sic numerat, quomodo tu numeras. In comparatione longorum et longe uiuentium seculorum, omnis flos cuiusque domus sic est, quomodo flos agri. uix est annua omnis pulchritudo anni. Quidquid ibi uiget, quidquid ibi candet, quidquid ibi pulchrum est, non perannat [4 1Kb] ; imo per totum annum duci non potest. Quam exiguo tempore transeunt flores, et hoc est pulchrum in herbis. Hoc quod ualde pulchrum est, hoc cito cadit. »Omnis caro fenum, et claritas hominis ut flos feni. Fenum aruit, et flos decidit: uerbum autem Domini manet in eternum« . Quia ergo quomodo Pater cognouit figmentum nostrum, quia fenum sumus, et ad tempus florere possumus; misit nobis uerbum suum, et uerbum suum quod manet in eternum, feno quod non manet in eternum fratrem fecit: natura Unigenitum, unicum natum de substantia sua fratrem adoptatis tot fratribus fecit. Noli mirari quia particeps eris eternitatis illius; factus est ipse prior particeps feni tui. Quod excelsum est a te, tibi denegabit, qui quod humile erat ex te suscepit? Ergo homo, quantum ad hominem attinet, sicut fenum dies eius; sicut flos agri, ita florebit.

23. [uers. 16.] Quoniam spiritus pertransibit in eo, et non erit, et non cognoscet amplius locum suum. Quasi perditio quedam, quasi interitus quidam. Ecce qui se inflat, ecce qui tumet, ecce qui se extollit, Spiritus pertransiet in eo, et non erit, et non cognoscet amplius locum suum. uidete quotidie morientes; et hoc erit totum, ipse erit finis. Non alloquitur enim fenum, sed propter quod et uerbum fenum factum est. Tu enim homo; propter te autem et uerbum factum est homo: tu caro, et propter te uerbum caro factum est. Omnis caro fenum, et uerbum caro est factum . Quanta ergo spes feni, quando uerbum caro factum? Illud quod manet in eternum, non dedignatum est suscipere fenum, ne de se desperaret fenum.

24. [uers. 17.] Ergo quod ad te attendis, humilitatem tuam cogita, puluerem tuum cogita; noli extolli:  quidquid melius eris, gratia illius eris, misericordia illius eris. Audi enim quod sequitur: Misericordia uero Domini in seculo et in seculum, super timentes eum. Qui non timetis eum, fenum, et in feno, et in tormento cum feno eritis: resurget enim caro ad tormentum. Gaudeant illi qui timent eum, quia super eos misericordia eius.

25. [uers. 18.] Et iustitia eius super filios filiorum. Retributionem dicit, super filios filiorum. Quam multi sunt serui Dei non habentes filios, quanto minus filios filiorum? sed filios nostros dicit opera nostra; filios filiorum, mercedem operum nostrorum. Iustitia eius super filios filiorum, custodientibus testamentum eius. uideant ne putent omnes ad se pertinere quod dictum est: eligant, cum licet. Custodientibus, inquit, testamentum eius, et memoria retinentibus mandata eius, ut faciant ea. Iam te disponebas extollere, et forte reddere mihi Psalterium, quod ego non teneo, aut totam Legem memoriter pronuntiare. Plane in memoria melior me, melior quouis iusto, si iustus ad uerbum Legem non tenet: sed uide ut precepta teneas. Sed quomodo teneas? Non memoria, sed uita. Memoria retinentibus mandata eius: non ut reddant ea; sed, ut faciant ea. Iam forte modo perturbatur uniuscuiusque anima. Quis tenet omnia mandata Dei? quis tenet omnes Litteras Dei? Ecce uolo non solum memoria tenere, sed et operibus meis facere: sed quis tenet omnia memoria? Noli timere; non te onerat. In duobus preceptis tota Lex pendet, et Prophete . Sed totam Legem uolo tenere. Tene, si potes, quando potes, quomodo potes. Quamcumque paginam interrogaueris, hoc tibi respondebit: Quod tenes, tene; caritatem tene: Finis precepti est caritas . Noli cogitare de multitudine ramorum; radicem tene, et tota arbor in te est. Et memoria retinentibus mandata eius ut faciant ea.

26. [uers. 19.] Dominus parauit in celo thronum suum. Quis, nisi Christus, parauit in celo thronum suum? Qui descendit et ascendit, qui mortuus est et resurrexit, qui hominem assumptum in celum leuauit, ipse parauit in celo thronum suum. Thronus sedes est iudicis: obseruate ergo qui auditis, quia parauit in celo thronum suum. Faciat quisque quod uult in terra, non erit impunitum peccatum, non erit infructuosa iustitia; quia Dominus qui ante thronum iudicis hominis irrisus est, in celo parauit thronum suum. Dominus in celo parauit thronum suum; et regnum eius omnium dominabitur. Domini est regnum, et ipse dominabitur gentium . Et regnum eius omnium dominabitur.

27. [uers. 20.] Benedicite Dominum, omnes Angeli eius, potentes fortitudine, facientes uerbum eius. Ergo tu uerbo Dei nondum iustus es aut fidelis, nisi cum facis. Potentes fortitudine, facientes uerbum eius, ad audiendam uocem sermonum eius [1 1Kb] .

28. [uers. 21.] Benedicite Dominum, omnes uirtutes eius, ministri eius, facientes uoluntatem ipsius. Omnes  Angeli, omnes potentes fortitudine [1 1Kb] , facientes uerbum eius, omnes uirtutes eius, omnes ministri eius, facientes uoluntatem ipsius, uos, uos benedicite Dominum. Omnes enim male uiuentes, etsi lingua taceant, uita Domino maledicunt. Quid prodest quia hymnum cantat lingua tua, si sacrilegium exhalat uita tua? Male uiuendo multas linguas misisti in blasphemiam. Lingua tua uacat hymno, et cetere te intuentium uacant blasphemiis. Si ergo uis benedicere Dominum, fac uerbum eius, fac uoluntatem eius. In petra edifica, noli in arena. Audire et non facere, in arena edificare est: audire et facere, in petra edificare est: nec audire, nec facere, nichil edificare est. Si in arena edificas, ruinam edificas: si nichil edificas, expositus pluuie, fluminibus, uentis, ante rapieris quam steteris . Ergo non est cessandum, sed edificandum: nec sic edificandum, ut ruina edificetur; sed in petra edificandum, ut tentatio non euertat. Si sic est, benedic Dominum: si non est sic, noli blandiri lingue tue; uitam tuam interroga, ipsa tibi respondeat. Inuenis [2 1Kb] quid sis mali; geme, confitere: confessio tua potest Dominum benedicere; sed mutatio tua in benedictione perseueret.

29. [uers. 22.] Benedicite Dominum, omnia opera eius, in omni loco dominationis eius. Ergo in omni loco. Ibi non benedicatur, ubi non dominatur: In omni loco dominationis eius. Ne forte aliquis dicat: Non possum benedicere Dominum in oriente, quia ad occidentem profectus est; aut, Non possum in occidente, quia in oriente est. Non ab oriente et ab occidente, non a desertis montibus; quoniam Deus iudex est . Sic ubique est, ut ubique benedicatur: sic undique est, ut illi undique iubiletur: sic undique benedicitur, ut undique bene uiuatur. Benedicite Dominum, omnia opera eius. Quia cum ceperis in bona uita benedicere Dominum, opera eius eum benedicunt, non merita tua. Ipse enim per te et in te bonum operatur, dicente Apostolo: Cum timore et tremore uestram ipsorum salutem operamini; Deus enim est qui operatur in uobis . Ergo ne te extolleres, quia facis uerbum eius, quia facis uoluntatem eius, uoluit te humiliari, respiciendo gratiam eius, unde hoc consecutus es. In omni loco dominationis eius. Benedic, anima mea, Dominum. Ipse ultimus uersus est qui primus: benedictio a capite, benedictio in fine; a benedictione profecti sumus, ad benedictionem redeamus, in benedictione regnemus.



IN PSALMUM CIII ENARRATIO.



SERMO I  .

1. Die quidem nudiustertiano, quantum meminisse dignamini, abundanter refecti estis: sed quia nos  etiam post longum sermonem auidissimi [1 1Kb] dimisistis, non putauimus Sanctitatem uestram hodierni diei debito fraudandam; ut hoc sit de debito, illud de lucro. Psalmus qui lectus est, prope totus figuris rerum mysteriisque contexitur, et opus habet non solum nostra, sed etiam uestra non parua intentione; quanquam etiam cuncta que dicta sunt, possint ad litteram religiose accipi. Enumerantur enim etsi non omnia, multa tamen opera Dei, que nota sunt omnibus intuentibus, qui norunt et ex his que facta sunt et uidentur, illius inuisibilia intellectu conspicere . uidemus enim fabricam mundi amplam quamdam ex celo et terra, et omnium que in eis sunt; et ex huius fabrice magnitudine ac pulchritudine, fabricatoris ipsius inestimabilem magnitudinem et pulchritudinem, etsi nondum uidemus, iam tamen amamus. Non enim cessauit, qui nondum potest nostri cordis puritate conspici, ante oculos nostros ponere opera sua, ut uidentes que possumus, amemus quem uidere non possumus, ut ipsius amoris merito aliquando uidere possimus. Tamen in omnibus que dicta sunt, querendus est etiam intellectus spiritualis, ad quem perscrutandum adiuuabunt nos in Christi nomine desideria uestra; quibus quasi manibus inuisibilibus ad inuisibilem ianuam pulsatis, ut inuisibiliter uobis a periatur, et inuisibiliter intretis, et inuisibiliter sanemini.

2. [uers. 1.] Ergo dicamus omnes: Benedic, anima mea, Dominum. Alloquamur omnes animam nostram: quia omnium nostrum anima, per unam fidem una anima est; et omnes nos quicumque in Christum credimus, propter unitatem corporis eius unus homo sumus. Benedicat anima nostra Dominum, pro tantis beneficiis eius, pro tam multis et magnis muneribus gratiarum eius: que munera inuenimus in hoc psalmo intenti, et excussa nebula carnalis cogitationis, quantum possumus erecta mente, et quantum possumus directa acie, et quantum possumus puro oculo cordis nostri, quantum non impedit presens uita, quantum non occupant rerum presentium desideria, quantum non excecat cupiditas seculi. Erecti ergo audituri sumus magna, leta et pulchra, desiderabilia [2 1Kb] et plena letitie gaudiorumque munera eius; que iam ille qui conceperat istum psalmum, uidebat animo, et ipsius uisionis exsultatione ructabat dicens: Benedic, anima mea, Dominum.

3. Domine Deus meus, magnificatus es nimis. uide magnifica que dicturus est; in quibus magnificis non utique nisi ille laudandus est auctor omnium magnificorum. Confessionem et decorem induisti. O Domine Deus meus, qui magnificatus es nimis, unde magnificatus es nimis? Nonne semper magnus? nonne semper magnificus? Numquid perfectus non es, ut crescas? numquid deficis, ut aliquando minuaris? Sed quia es quod es, et uere es, utique nomen tuum dixisti famulo tuo Moysi, Ego sum qui sum : utique magnus es, et magnitudo tua sempiterna est, nec cepit, nec desinit; nec ab initio temporis incipit,  nec usque ad finem temporis excurrit, nec in medio aliquid patitur: incommutabilis enim magnitudo est. Quomodo ergo magnificatus es nimis? Alius psalmus admonet nos; ait enim, Mirificata est scientia tua ex me . Si recte dicitur, Mirificata est scientia tua ex me; recte dicitur, Magnificatus es nimis, Domine Deus meus, ex me. Sed et hoc adhuc querendum. Ex me magnificatur Deus meus? Ergo ex me fit magnus. Docet nos aliquid et quotidiana oratio salutis nostre. Sanctificetur nomen tuum : quotidie petimus, quotidie rogamus ut fiat. Si nos quisquam interroget, Quid est quod petitis, ut sanctificetur nomen Dei? aliquando enim sanctum non est, ut modo sanctificetur? Et tamen nisi uellemus fieri, non peteremus ut fieret. Alia est enim gratulatio, alia oratio: gratulamur, ex eo quod est; oramus, ut sit quod nondum est. Quid est ergo, Sanctificetur nomen tuum? et intelligimus, quod hic dictum est, Domine Deus meus, magnificatus es nimis. Hoc est, Sanctificetur nomen tuum, sanctum sit apud homines nomen tuum. Sanctum est enim semper nomen tuum, sed quibusdam immundis nondum est sanctum nomen tuum. Dicit enim Apostolus, Omnia munda mundis, immundis autem et infidelibus nichil est mundum. Si immundis et infidelibus nichil est mundum, quero causam [1 1Kb] : Sed polluta sunt, inquit, eorum et mens et conscientia . Si nichil est mundum eis, nec Deus; nisi forte putatis mundum uideri Deum illis, qui quotidie blasphemant eum. Si mundus est, placeat; si placet, laudetur: si autem blasphematur, displicet; et si displicet, quomodo tibi potest mundus esse qui displicet? Quid ergo rogamus, Sanctificetur nomen tuum? Ut illis hominibus qui per infidelitatem nondum habent, nomen Dei sanctum sit, quibus nondum est ille sanctus qui per se, et in se, et in sanctis suis sanctus est. Rogamus pro genere humano, rogamus pro orbe terrarum, pro omnibus gentibus, quotidie sedentibus et disputantibus quia non est rectus Deus, et non recte iudicat Deus; ut aliquando ipsi se corrigant, et rectum cor ad illius rectitudinem ducant; et adherentes ei, directi ad rectum [2 1Kb] , non iam uituperent, sed placeat rectis rectus: quia, Quam bonus Deus Isrel, sed rectis corde . Ergo cum uideret iste qui cantat, iste ipse nos ipsi, id est corpus Christi, membra Christi; cum uideret quanta prestiterit Deus generi humano, cui antea aut nullus, aut falsus, aut non tam magnus uidebatur Deus, in operibus eius eum uidens; Domine Deus meus, inquit, magnificatus es nimis: id est, qui nondum te intelligebam, intelligo te magnum. Magnus semper, etiam occultus; sed mihi tunc magnus, quando apparuisti. Magnificatus es ergo ex me: quo modo Mirificata est scientia tua ex me; mira enim facta est ex me. Ego illam miror conuersus ad illam; illa autem etsi non conuertar, etsi post conuersionem auertar, integra permanet. Sed ego iam magnus factus in ea, et ex deminuto factus integer in ea, miror quod non noueram;  non quod modo magnum factum est ex quo didici, sed quia magnus factus sum ex quo didici. Audi iam et ubi uidetur magnificatus Deus nimis, semper magnus; magnificatus enim nimis in operibus suis ad nos.

4. Confessionem et decorem induisti. Ante decorem confessionem posuit, decus in pulchritudine. Queris pulchritudinem; bonam rem queris. Sed quare queris pulchritudinem, o anima? Ut amet te sponsus tuus; etenim displices ei feda. Ille enim qualis est? Speciosus forma pre filiis hominum. Osculari uis feda pulchrum; sed non attendis quia tu iniquitatibus plena es. Diffusa est autem gratia in labiis tuis. Sic enim de illo dictum est: Speciosus forma pre filiis hominum, diffusa est gratia in labiis tuis; propterea adolescentule dilexerunt te . Est ergo quidam formosus, est quidam pulcher pre filiis hominum; etsi filius hominis, tamen pre filiis hominum. Huic tu placere uis, o anima humana, o una in multis? Audiamus Ecclesiam; quia erat illis anima una et cor unum in Deum : hanc alloquitur Psalmus. uis ei placere? Non potes, quamdiu deformis es: quid facies ut pulchra sis? Prius tibi displiceat deformitas tua, et tunc ab illo ipso cui uis placere pulchra, mereberis pulchritudinem. Ipse enim erit reformator tuus, qui fuit formator tuus. Ergo prius attende que sis, ne audeas ire feda in pulchri oscula. Et quid intuens, inquis, me uidebo? Posuit tibi speculum Scripturam suam; legitur tibi: Beati mundi corde, quoniam ipsi Deum uidebunt . Speculum in hac lectione propositum est: uide si hoc es quod dixit; si nondum es, geme ut sis. Renuntiabit tibi speculum faciem tuam: sicut speculum non senties adulatorem, sic nec te palpes. Hoc tibi ostendit nitor ille quod es: uide quod es; et si tibi displicet, quere ut non sis. Si enim cum feda sis, tibi ipsi adhuc displices, pulchro iam places. Quid ergo? Quoniam displicet tibi feditas tua, incipis ei in confessione; sicut alibi dicitur: Incipite Domino in confessione . Primo accusa feditatem tuam: feditas enim anime de peccatis, de iniquitatibus. Accusando feditatem tuam incipe confiteri, a confessione incipis decorari: quo decorante, nisi specioso forma pre filiis hominum?

5. Ut autem et decoram faceret, audeo dicere, amauit et fedam. Quid est, amauit et fedam? Etenim Christus pro impiis mortuus est . Quam uitam tibi seruat iustificato, qui suam mortem donauit et impio? Ecce pulcher ille et speciosus forma pre filiis hominum, quia iustissimus pre filiis hominum, quoniam ueniebat ad fedam, ut faceret pulchram,  fedus factus est. Non me in hoc audiatis, ne in hoc uerbum temere lapsus sim. Sicut enim dixeram, Amauit et fedam; non autem quasi congruenter dixeram quibusdam illum amantibus, nisi mihi testis procederet; et dixi quod dixit Apostolus: uis nosse quod amarit et fedam? Christus pro impiis mortuus est: sic et modo quod dixi, Ut ueniret ad fedam, fedus factus est,  deformis factus est, quomodo probabo; quando iam mihi predixit diuinum eloquium, Speciosus forma pre filiis hominum? Sed in ipso diuino eloquio rursus habeo, uidimus eum, et non habebat speciem, neque decorem . Speciosus forma pre filiis hominum: uidimus eum, et non habebat speciem, neque decorem. Non dixit, Non uidimus, et ideo nesciebamus utrum haberet speciem uel decorem: ecce uidimus, et non habebat speciem, neque decorem. Ubi ergo illum uidit qui dixit, Speciosus forma pre filiis hominum? et ubi illum uidit qui dixit, Non habebat speciem, neque decorem? Audi ubi eum uidit qui dixit, Speciosus forma pre hominum. Cum in forma Dei esset, non rapinam arbitratus est esse equalis Deo. Merito pre filiis hominum, quia equalis Deo: ecce accepi et agnoui ubi eum uiderit qui dixit, Speciosus forma pre filiis hominum. Respondit enim nobis, Ubi uiderim, queris? In forma Dei. Et unde uidisti in forma Dei? quomodo uidisti in forma Dei? Quia inuisibilia eius per ea que facta sunt intellecta conspiciuntur . Bene, optime; accepi, agnoui et quem uideris, et qualem uideris, et ubi uideris, et unde uideris. Quem uidisti? Sponsum nostrum. Qualem uidisti? Speciosum forma pre filiis hominum. Ubi uidisti? Cum in forma Dei esset. Unde uidisti? Per ea que facta sunt intellecta conspiciuntur. uideamus et de isto [1 1Kb] quid dicat alius propheta, sed non alius spiritus; non enim discordant inter se. Exhibuit nobis ille speciosum forma pre filiis hominum, exhibeat et iste quod ait, uidimus eum, et non habebat speciem, neque decorem. Unus apostolus Paulus prophetam utrumque coniungit; unum capitulum Pauli utrique prophete perhibet testimonium. Ibi habeo speciosum forma pre filiis hominum: Qui cum in forma Dei esset, non rapinam arbitratus est esse equalis Deo. Ibi dixit, quod uidit et alius, non habentem speciem neque decorem: quia semetipsum exinaniuit formam serui accipiens, in similitudine hominum factus, et habitu inuentus ut homo; humiliauit se, factus obediens usque ad mortem, mortem autem crucis . Merito uiderunt eum, et non habebat speciem neque decorem. Merito ante crucem agitabant caput: Hiccine est totus Filius Dei? Si Filius Dei est, descendat de cruce . Sed non habebat speciem neque decorem. Etiam sic, o quibus displicet, quia non habebat speciem neque decorem! O agitantes caput ante crucem, et non figentes caput [2 1Kb] in capite quod pendebat in cruce! Merito nutat insultantium caput, donec sit eorum caput ille ipse cui insultabatur. Ecce resumit decorem, et magnum decorem. Ecce quod dicis tu, minus est quam quod fecit. Dicis tu, Si Filius Dei est, descendat de cruce: ecce de cruce non descendit, sed de sepulcro resurrexit.

6. Ergo, anima, decora esse non potes, nisi confessa fueris feditatem ei qui semper pulcher, et propter te ad tempus non pulcher; et sic ad tempus non pulcher in forma serui, ut nunquam defecerit a  pulchritudine que est in forma Dei. Ergo tu, Ecclesia, habes decorem: dicitur et tibi in Canticis canticorum, O decora inter mulieres . Dicitur de te: Que est ista que ascendit dealbata ? Quid est, dealbata? Illuminata: non dealbata, sicut fucata, quemadmodum se dealbant femine que uolunt uideri quod non sunt: non dealbata, sicut paries dealbatus; destruetur enim, sicut dicit Apostolus, paries dealbatus , hypocrisis et simulatio. Paries dealbatus, foris tectorium, intus lutum. Non ergo illa sic dealbata; sed dealbata, illuminata, quia non per se alba. Prius, inquit, fui blasphemus ; et item, Fuimus enim et nos aliquando natura filii ire, sicut et ceteri . Accedit gratia illuminans et dealbans: primo nigra fuisti, sed facta es alba ex gratia illius. Fuistis enim aliquando tenebre; nunc autem lux in Domino. Dicitur ergo et de te, Que est ista que ascendit dealbata? Iam mirabilis, iam uix contemplabilis. Admirantis est enim dicere, Que est ista que ascendit dealbata, tam pulchra, tam luminosa, tam sine macula et ruga ? Nonne ista est que iacebat in ceno iniquitatum? nonne ista est que iacebat in fornicatione idolorum? nonne ista est que immunda erat in omni cupiditate desiderioque carnali? Que est ergo ista que ascendit dealbata? Attende quis sit ille qui pro ea factus est non habens speciem neque decorem, et intelligis huius claritatis honorem [1 1Kb] . Si miraris illius humilitatem propter hanc, noli iam mirari huius celsitudinem propter illum. Quante felicitatis est ista dealbata, ut et cum esset nigra, pulchrum ad se deponeret, qui pro impiis moreretur? Ergo induit se Dominus Deus noster confessionem et decorem, induit se Ecclesiam: ipsa enim Ecclesia confessio et decor. Ante confessio, postea decor; confessio peccatorum, decor recte factorum: Confessionem et decorem induisti.

7. [uers. 2.] Circumamictus lucem, sicut uestimentum. Ipsa est uestis eius, de qua iam dixi: Non habens maculam, neque rugam. Lux uocatur; et hoc iam dixi: Fuistis aliquando tenebre; nunc autem lux in Domino. Non ergo in uobis; nam tenebre in uobis, lux autem in Domino. Ergo, Circumamictus lucem, uelut uestimentum. Extendit celum sicut pellem. Quomodo fecerit hoc, ut indueret se sicut uestimentum lucem Ecclesiam, enumerare uult figuratis quibusdam sacramentis: quomodo lux facta sit Ecclesia, quomodo facta sit sine macula et ruga, quomodo facta sit candida, dealbata, fulgens in uestitu sponsi sui inherens illi, quomodo facta sit, audiamus. Extendit celum sicut pellem. Et hoc quidem uideo. Quis enim extendit hoc celum, quod nostris carnalibus oculis intuemur, nisi Deus? Et, Extendit sicut pellem, ad facilitatem redegit [2 1Kb] , si ad litteram accipias. Etenim cum uideris istam fabricam magnam, quia quisquis hominum unam uel paruam cameram extenderit, magno  molimine, magno labore et difficultate ac diuturna operatione id facit; ne huiusmodi laborem in Dei operibus infirmitas suspicaretur humana, attulit quamdam facilitatem pro tua capacitate, ut sic quodammodo incipias credere facile operantem Deum, et non putare sic eum extendisse celum, sicut tu tectum domus tue; sed quam tibi facile est extendere unam pellem, tam facile illi fuisse extendere tam magnum celum. Mira facilitas, et tamen adhuc Spiritus tibi tardo [1 1Kb] loquitur. Tibi, inquam, adhuc tardo loquitur Spiritus. Nam nec sic extendit Deus celum, sicut et tu pellem. Si enim sic extendit, ecce ante te pellis uel rugosa, uel plicata ponitur; dic ut extendatur, dicto tuo extende pellem. Non possum, inquis. Ergo et in extendenda pelle multum longe es a facilitate Dei. Ipse enim dixit, et facta sunt . Dixit, Fiat firmamentum inter aquam et aquam; et sic factum est . Tamen propter facilitatem significandam, secundum sensum tuum acceperis aliquid interim ad litteram.

8. Figurate autem si aliquid tectum retegi uolumus, et pulsare ad clausum, inuenimus extendisse Deum celum sicut pellem, ut intelligamus celum sanctam Scripturam. Hanc auctoritatem primo posuit Deus in Ecclesia sua; inde cepit exsequi cetera: posuit enim celum, et extendit sicut pellem, et non frustra sicut pellem. Primo istam famam predicantium extendit sicut pellem: pellis mortalitatem significat: propterea et illi duo homines primi parentes nostri, auctores peccati generis humani, Adam et Eua, cum in paradiso, contempto Dei precepto, ad suggestionem suasionemque serpentis transgressi essent quod iusserat Deus, facti mortales dimissi sunt de paradiso; ut autem significaretur ipsa mortalitas eorum, induti sunt tunicis pelliceis; de pellibus enim tunicas factas acceperunt : pelles autem detrahi non solent, nisi animalibus mortuis: ergo pellium nomine mortalitas illa figurata est. Quid ergo, hic si diuina Scriptura significatur pellis nomine, quomodo Deus de pelle fecit celum, et extendit celum sicut pellem? Quia per quos nobis Scriptura predicata est, mortales fuerunt. Illud quidem uerbum Dei semper idem, semper incommutabile atque indeficiens. Ecce, In principio erat uerbum, et uerbum erat apud Deum, et Deus erat uerbum. Numquid erat, et modo non est? Et est, et semper erit. Si ergo est uerbum Dei Deus apud Deum, lege si potes. Sed quid dicis? quia sursum est, et ideo legere non potes? Ubique est uerbum Dei; pertendit a fine usque ad finem fortiter, et attingit omnia propter suam munditiam . In hoc mundo erat, et mundus per ipsum factus est : et cum uenit, hic erat. uenit enim in carne, nunquam absens diuinitate. Quare ergo legere non poteras? Quia in sapientia Dei non congnouit mundus per sapientiam Deum, ibi constitutus in sapientia Dei; omnia enim ibi, et, ipsa subtracta, nulla sunt; ibi constitutus non poteras cognoscere per sapientiam Deum: ergo necessarium erat quod sequitur, Placuit  Deo per stultitiam predicationis saluos facere credentes . Si per stultitiam predicationis salui futuri erant credentes, elegit Deus quedam mortalia, elegit homines mortales et morituros; adhibita lingua mortali exhibuit sonos mortales, adhibita dispensatione mortalium adhibuit instrumenta mortalia, et in eo tibi factum est celum, ut in re mortali cognosceres uerbum immortale, et fieres tu quoque eiusdem uerbim participatione immortalis. uixit [1 1Kb] Moyses, et mortuus est: ait enim illi Deus, Ascende in montem, et morere . Mortuus est Ieremias, et tot Prophete mortui sunt; et mortuorum dicta, quia non eorum, sed per eos illius erant, qui extendit celum, sicut pellem, manent usque ad posteritatem nostram. Ecce Apostolus solutus de hac uita, qui dixit, dissolui et esse cum Christo, multo magis esse optimum , uiuit nunc cum Christo, sicut illi Prophete omnes uiuunt cum Christo: sed per quid nobis dispensauit id quod legimus? Per id quod moriturum erat, per os, per linguam, dentes, manus. Omnia ista quibus operatus est Apostolus totum quod legimus, corporis officia sunt, sed iubente anima cui iubebat Deus: propterea extentum est celum sicut pellis. Nos sub celo, tanquam sub pelle diuinarum Scripturarum legimus modo, cum tenditur. Etenim postea celum plicabitur ut liber . Non frustra, fratres, hic ut pellis, ibi ut liber; figuratum ibi quiddam nobis est. Quod ad diuinam Scripturam attinet, extenditur sermo mortuorum: ergo ideo tenditur sicut pellis; et multo magis tenditur, quia illi mortui sunt. Nam post mortem plus innotuerunt Prophete et Apostoli; non erant tam noti cum uiuerent: Prophetas uiuos sola Iudea habuit, mortuos omnes gentes. Cum enim uiuerent, nondum erat extenta pellis, nondum erat extentum celum, ut tegeret orbem terrarum. Extendit ergo celum sicut pellem.

9. [uers. 3.] Qui protegit [2 1Kb] in aquis superiora eius. Et hoc legimus, et ad litteram bene intelligitur. Quando enim iussit ut fieret firmamentum inter aquas et aquas, factum est, ut sint aque inferiores que perfundunt terras, et sint aque superiores remote ab aspectibus, tamen fidei commendate. Et aque, inquit, que super celos sunt, laudent nomen Domini: quoniam ipse dixit, et facta sunt; ipse mandauit, et creata sunt . Ergo explicatus est sensus ad litteram; protegit enim in aquis superiora eius. Quid ad figuram? Quoniam in figura accepimus pellem Scripturam sanctam, et auctoritatem diuini uerbi dispensatam nobis per mortales, quibus mortuis eiusdem dispensationis fama extenditur; secundum hoc, quomodo protegit in aquis superiora eius? Cuius superiora? Celi. Et quid celum? Sancta Scriptura. Que sunt superiora sancte Scripture? quid inuenimus in Scripturis sanctis superius? Paulum interroga: Supereminentiorem, inquit, uiam uobis demonstro . Quam dicit supereminentiorem uiam?  »Si linguis hominum loquar et Angelorum, caritatem autem non habeam, factus sum uelut eramendum sonans, aut cymbalum tinniens« . Si ergo nichil supereminentius in Scriptura sancta inueniri potest quam caritas; superiora celi quomodo in aquis proteguntur, si superiora Scripture precepta caritatis sunt? Audi quemadmodum: Charitas, inquit, Dei diffusa est in cordibus nostris per Spiritum sanctum, qui datus est nobis . Iam nomine diffusionis intellige aquas in caritate Spiritus sancti. He sunt aque, de quibus dicitur in quadam Scriptura: Et in plateis tuis discurrant aque tue; nemo alienus communicet tibi . Alieni enim omnes a uia ueritatis, siue Pagani, siue Iudei, siue heretici, et mali quique christiani, habere multa dona possunt, caritatem non possunt. Hoc ipsum quare donum est? ut non loquamur de donis aliis foris, que dona habent omnes homines, quia facit solem suum oriri super bonos et malos : dona Dei sunt, et non tantum bonis et malis communia, sed etiam bestiis et pecoribus. Ipsum esse, uiuere, uidere, sentire, audire, et ceteris fungi sensuum muneribus, dona Dei sunt: sed uidete cum qualibus et quam multis communia, et cum eis quos nolis imitari. Ipsum ingenium acutum habent et pessimi homines, solertem artium industriam habent et turpissimi scenici, diuitias habent et latrones, coniugia, filios, multi mali habent. Pulchra dona Dei omnia, nemo negat; sed uide cum quibus communia. Respice ad munera ipsius Ecclesie. Munus Sacramentorum in Baptismo, in Eucaristia, in ceteris sanctis Sacramentis, quale munus est? Hoc munus adeptus est et Simon magus . Prophetia quale munus est? Prophetauit et Saül malus rex, et tunc prophetauit, cum Dauid sanctum persequeretur. Intendite: non dixi, cum persecutus fuisset. Fortassis enim eum persecutus penitentiam gessit, et dignus fuit spiritu prophetandi. Non persecutus, neque persecuturus, sed persequens prophetauit. Misit ad comprehendendum Dauid ministros suos: Dauid uero eo tempore inter prophetas erat, ubi erat et sanctus Samuel; impleti sunt spiritu prophetie qui missi sunt, et prophetauerunt. Sed forte bono illi animo uenerant, uel ob necessitatem officii sui, uel non facturi quod iussum est. Misit et alios: hoc et in eis factum est; et eorum hoc modo animum interpretemur. Cum illi tardarent, uenit ipse furens, anhelans cedem, sanguinem sitiens innocentis sancti, cui etiam ingratus erat; et ipse impletus est spiritu prophetandi, et prophetauit . Non ergo se iactent qui forte sine caritate habuerint hoc munus Dei sanctum, sicut sanctum baptismum; sed uideant qualem rationem habituri sunt cum Deo, qui sanctis non sancte utuntur. Ex his erunt qui dicturi sunt: In nomine tuo prophetauimus. Non illis dicetur, Mentimini; sed dicetur, Non noui uos; recedite a me, qui operamini iniquitatem . Quia si habeam omnem prophetiam, caritatem autem non habeam, nichil sum . Prophetauit et Saül, sed operabatur iniquitatem.  Quis autem operatur iniquitatem, nisi qui non habuerit caritatem? Plenitudo enim Legis caritas . Ergo protegit in aquis superiora eius, quid dixit? In omnibus Scripturis supereminentissimam uiam, supereminentissimum locum caritas obtinet; non ad eam aspirant nisi boni, hanc nobiscum non communicant mali: possunt communicare Baptismum, possunt communicare cetera Sacramenta, possunt communicare orationem, possunt communicare istos parietes, et istam coniunctionem; caritatem nobiscum non communicant. Ipse est enim fons proprius bonorum, proprius sanctorum, de quo dicitur: Nemo alienus communicet tibi. Qui sunt alieni? Omnes qui audiunt, Non noui uos. Si enim non cognoscuntur, utique alieni sunt, quibus dicitur, Non noui uos. Supereminens ergo uia caritatis tenet eos qui proprie pertinent ad regnum celorum. Ergo preceptum caritatis super celos, super omnes libros: ei enim subduntur libri, ei militat omnis lingua sanctorum, et omnis motus dispensatorum Dei, et animi et corporis. Supereminens est ergo uia, et merito protegit in aquis superiora celi; quia nichil inuenis eminentius caritate in diuinis Libris.

10. Sed adhuc euidentius audi quid aqua sit. Diximus enim quod caritas Dei diffusa sit in cordibus nostris per Spiritum sanctum, qui datus est nobis: diximus etiam, In plateis discurrant aque tue. Et ait mihi aliquis, Non ibi expresse dictum est, utrum caritatem intelligere debeam: quid si alius aliud aliquid intelligat? Tantum memento quod ait Apostolus, Charitas Dei diffusa est in cordibus nostris. Unde? Per Spiritum sanctum, qui datus est nobis. Audi iam Dominum magistrum Apostolorum: Si quis sitit, ueniat, et bibat. Dicat adhuc: Qui credit in me, flumina aque uiue fluent de uentre eius. Quid est hoc? Exponat Euangelista: »Hoc autem dicebat,« inquit, »de Spiritu quem accepturi erant credentes in eum. Spiritus enim nondum erat datus, quia iehsu nondum erat glorificatus.« Ergo, fratres, si propterea Spiritus nondum erat datus, quia iehsu nodum erat glorificatus; glorificato eo et ascendente in celos, missus est Spiritus sanctus , et caritate impleti sunt Apostoli, diffusa in cordibus eorum per Spiritum sanctum, qui datus est eis; quia superiora celi aquis proteguntur. Et bene, quia Dominus in celos ascendit, ut superior esset celis, et inde mitteret caritatem. Non enim sic Deus protegit, ut quasi sustentetur ab eo quem protegit: subleuat quem protegit, non onerat. Ita ergo celum aquis protegit, ut magis illud diuino Spiritu subleuetur. Quod subleuat, sursum est; quod subleuatur, infra est: illud suspendit, hoc pendet. Si ergo illud suspendit, hoc pendet; audi quia hoc celum Scripturarum ex caritate pendet. Duo sunt nempe illa notissima precepta dilectionis: »In his duobus preceptis tota Lex pendet et Prophete . Qui protegit in aquis superiora eius.«

11. Qui ponit nubes ascensum eius. Accipitur et hoc  bene ad litteram. Dominus uisibiliter ascendit in celum. Quomodo posite sunt nubes ascensus celi? Hec cum dixisset, nubes suscepit eum . Habes item de resurrectione nostra predictum: »Et mortui«, inquit,« in Christo, resurgent primi; deinde et nos qui uiuimus, simul cum illis rapiemur in nubibus obuiam Christo in era, atque ita semper cum Domino erimus« . Habes nubes ascensum celi: ostendam et nubes ascensum celi huius, id est diuinarum Scripturarum. Quid est hoc, fratres? Utinam me Dominus Deus meus inter illas qualescumque nubes numerare dignetur; uiderit quam nebulosa nubes sim: omnes tamen predicatores uerbi ueritatis nubes accipite. Quicumque ergo infirmi non possunt ascendere in hoc celum, id est ad intellectum Scripturarum, per nubes ascendant. Forte enim et modo fit uobis [1 1Kb] ; si aliquid agimus, si labor sudorque noster non est infructuosus, ascenditis in celum Scripturarum diuinarum, hoc est in intellectum earum per predicationem nostram. Quam altum erat celum in psalmo isto! Nemo enim uestrum uidebat quid esset in figura: Extendit celum sicut pellem, qui protegit in aquis superiora eius. Hoc ipsum quod dictum est, Qui ponit nubes ascensum eius; ecce iam intellectum est, quantum Dominus donauit, predicantibus nobis; non enim nubes de suo munere pluunt. uos intelligendo ascendite, in intellectu ipso fructificate; ne sitis qualis illa uinea, de qua dicitur apud prophetam: Mandabo nubibus meis ne pluant super eam. Accusabatur enim quedam uinea, quod pro uua spinas dederat, non reddiderat dignam gratiam dulci pluuie. Qui enim bona audit, et mala operatur, dulci pluuia compluitur, et spinas generat. Non est ut suspicemur, fratres, de aliqua terrena et ista uisibili uinea Dominum locutum. Namque ibi ne sub obscuritate sermonis lateret excusatio iniquitatis, ipse Dominus per ipsum prophetam exposuit cui uinee loqueretur, et de qua uinea ista diceret: uinea, inquit, Domini Sabaoth, domus Isrel est. Quid uagantur, o iniqui, corda uestra per montes et colles uinitorum? Noui, inquit, de qua uinea loquar, noui ubi querebam uuam, et inueni spinas; sine causa aliud atque aliud suspicamini et opinamini, nolentes intelligere ut bene agatis. Nam et hoc scriptum est: Noluit intelligere ut bene ageret . Tollite omnes suspiciones uestras de medio: uinea Domini Sabaoth, domus Isrel est; et homo Iuda, nouellum dilectum . Dilectum, cum plantatum est; damnatum, cum spinas creauit. Ergo, fratres, forte uinea fuit domus Isrel, et nos non sumus uinea? Cum timore audiamus quod Iudeis dictum uidemus. uidete quemadmodum Apostolus terreat ramos insertos de ramis fractis, et in ramis fractis commendet timendam seueritatem, in ramis insertis commendet amandam bonitatem . Noli esse infructuosus in bonitate, ne sterilis sentias seueritatem. Sed non sum uitis, dicis mihi. Ubi est Domini uox:  Ego sum uitis, uos estis sarmenta; Pater meus agricola ? Ubi uox Apostoli: Quis plantat uineam, et de fructu eius non percipit ? uinea ergo es, o Ecclesia, et habes agricolam Deum. Nemo agricola homo compluit uineam suam. Fratres ergo dilectissimi, uiscera Ecclesie, pignora Ecclesie, filii matris celestis, audite, cum tempus est. Minatus est Deus illi uinee atrocissima comminatione: Mandabo nubibus meis, inquit, ne piuant super eam. Et factum est: uenerunt Apostoli ad Iudeos, respuerunt eos; et dixerunt illis, Ad uos missi eramus, sed quia repulistis uerbum Dei, imus ad Gentes . uidetis quomodo in eodem Spiritu Dei, illo iubente intrinsecus qui habitat in cordibus suorum, mandatum sit nubibus Dei ne compluerent uineam, que cum exspectaretur ut faceret uuam, fecit spinas. Ideo et nubes fecit ascensum eius, et celum tetendit sicut pellem. Non est quod queramini: auctoritas Scripturarum extenta est super orbem terrarum, nubes non desunt, predicatur uerbum ueritatis, exponuntur omnia que obscura sunt, ut corda uestra per nubes ascendant. uidete quomodo credatis, uidete quid suscipiatis: post predicatorem ueniet iudex, post dispensatorem ueniet exactor. Qui ponit nubes ascensum eius.

12. Qui ambulat super pennas uentorum. Hoc iam periculosum est accipere ad litteram. Aut que sunt penne uentorum? aut uero [1 1Kb] quomodo in pictura, facturi nobis sumus uentos uolantes, et alas habentes? uentus non est, fratres, nisi quem sentimus, motus quidam et quasi fluctus eris, impellens quod potest pro uiribus. Que penne uentorum sunt? Sed et que ale Dei? Et tamen dictum est: Sub umbra alarum tuarum sperabunt . Conemur ergo et hoc accipere ad litteram, ueluti proprie factum in creatura ista. uelocitatem uerbi fortasse commendat Scriptura; de qua uelocitate iampridem in alio psalmo locuti sumus, ubi scriptum est: Usque in uelocitatem currit uerbum eius . Quia nichil uentis uelocius norunt homines. Quomodo illa facilitas [2 1Kb] commendabatur in pelle; nichil enim facilius ab homine quam pellis extenditur: sic et hic insinuans Deum uel uerbum [3 1Kb] eius ubique presentem, uelocitate motus nichil deserere, quia tu non noueras aliquid uento uelocius, Ambulat, inquit, super pennas uentorum, id est, uelocitas eius superat uelocitatem uentorum: ut per pennas uentorum intelligas uelocitatem uentorum, et uerbum Dei intelligas uelocius omnibus uentis. Et sic in prima facie considerationis: pulsemus ad aliquid interius, et figurate aliquid nobis indicent iste littere.

13. uentos quidem intelligimus in figura non absurde animas: non quia uentus est anima, sed quia inuisibilis est uentus, quamuis res corporea, corpora impellens, tamen quia humani oculi aciem fugit; est  autem anima inuisibilis, propterea bene intelligimus animas uentos. Inde est quod et Deus insufflasse dicitur spiritum uite formato homini; et factus est homo in animam uiuentem . Ergo uenti, anime in allegoria non absurde accipiuntur. uidete autem ne putetis nominata allegoria, pantomimi aliquid me dixisse. Nam quedam uerba, quoniam uerba sunt, et ex lingua procedunt, communia nobis sunt etiam cum rebus ludicris, et non honestis: tamen locum suum habent uerba ista in Ecclesia, et locum suum in scena. Non enim ego dixi quod Apostolus non dixit, cum de duobus filiis Abrahe diceret: Que sunt, inquit, in allegoria . Allegoria dicitur, cum aliquid aliud uidetur sonare in uerbis, et aliud in intellectu significare. Quomodo dicitur agnus Christus : numquid pecus? Leo Christus : numquid bestia? Petra Christus : numquid duritia? Mons Christus : numquid tumor terre? Et sic multa aliud uidentur sonare, aliud significare; et uocatur allegoria. Nam qui putat me de theatro dixisse allegoriam, putet et Dominum de amphitheatro dixisse parabolam. uidetis quid faciat ciuitas  ubi abundant spectacula: in agro securius loquerer; quid sit enim allegoria, non ibi forte didicissent homines, nisi in Scripturis Dei. Ergo quod dicimus allegoriam figuram esse, sacramentum figuratum allegoria est. Et quid hic accipimus, Ascendit super pennas uentorum? Diximus, bene accipi figurate uentos animas. Penne uentorum, penne animarum que sunt, nisi a quibus sursum attolluntur? Penne ergo animarum uirtutes, bona opera, recte facta. In duabus alis habent omnes pennas; omnia enim precepta in duobus preceptis sunt. Quisquis dilexerit Deum et proximum, animam habet pennatam, liberis alis, sancto amore uolantem ad Dominum. Quicumque implicatur amore carnali, uiscum habet in pennis. Nam si anima non habet alas et pennas, unde ille gemens in tribulationibus dicit: »Quis dabit mihi pennas, sicut columbe?« Et sequitur:« Et uolabo, et requiescam« . Item alio loco: »Quo ibo a spiritu tuo, et quo a facie tua fugiam? Si ascendero in celum, tu ibi es; si descendero ad infernum, ades; si accepero pennas meas sicut columba, et uolabo in extrema maris.« Tanquam diceret: Sic possum fugere a facie ire tue, si accepero pennas ut columba, et uolauero in extrema maris. In extrema maris uolare, est spem iam pretendere in finem seculi, quomodo ille qui ait: Hoc labor est ante me, donec intream in sanctuarium Dei, et intelligam in nouissima . Et quomodo uenit in extrema maris, etiam acceptis pennis? Etenim illuc, inquit, manus tua deducet me, et perducet me dextera tua . Nam et cum pennis meis casura sum, nisi tu deducas. Ergo alas habent bonas et liberas, et nullo uisco obligatas, anime bene operantes precepta Dei, habentes caritatem de conscientia pura et fide non ficta . Sed quantumuis sint predite uirtutibus caritatis, quid ad illam dilectionem  Dei, qua sunt dilecte, etiam cum uisco essent implicate? Maior ergo in nos dilectio Dei, quam nostra in illum. Nostra dilectio penne nostre sunt, sed ille ambulat et super pennas uentorum.

14. Iam dicebat quibusdam Apostolus: »Flecto genua mea pro uobis ad Patrem, ut det uobis secundum interiorem hominem habitare Christum per fidem in cordibus uestris, ut in caritate radicati et fundati.« Iam dat illis caritatem [1 1Kb] , iam dat illis alas et pennas. Ut possitis, inquit, comprehendere que sit latitudo, longitudo, altitudo et profundum. Fortassis crucem Domini significat. Erat enim latitudo, in qua porrecte sunt manus; longitudo a terra surgens, in qua erat corpus infixum; altitudo, ab illo deuexo ligno sursum quod eminet; profundum, ubi fixa erat crux, et ibi omnis spes uite nostre. Latitudo enim est in bonis operibus, longitudo in perseuerando usque in finem, altitudo propter Sursum cor, ut omnia bona opera nostra, in quibus perseueramus usque in finem, habentes latitudinem qua [2 1Kb] bene operamur, et longitudinem qua perseueramus usque in finem, non faciamus nisi spe celestium premiorum. Ipsa est enim altitudo, non hic querere mercedem, sed sursum; ne dicatur nobis: Amen dico uobis, perceperunt mercedem suam . Profundum autem quod dixi, ubi fixa erat pars crucis, et non uidebatur; inde surgebant que uidebantur. Quid est quod occultum est, et non publicum in Ecclesia? Sacramentum Baptismi, sacramentum Eucaristie. Opera enim nostra bona uident et Pagani, Sacramenta uero occultantur illis: sed ab his que non uident, surgunt illa que uident [3 1Kb] ; sicut a profundo crucis quod in terra figitur, surgit tota crux que apparet et cernitur. Et quid postea? Cum hoc dixisset Apostolus, adiecit, Scire etiam supereminentem scientiam caritatis Christi ; cum iam dictum fuisset, In caritate radicati et fundati. Amatis enim Christum, et ideo in cruce operamini. Sed numquid amatis quantum uos ille amauit? Amando autem quantumcumque amatis, uolatis ad ipsum, ut cognoscatis quemadmodum ipse uos amauerit; hoc est, ut sciatis supereminentiam caritatis Christi. Amatis enim uos quantum potestis, et uolatis quantum potestis: sed ille ambulat et super pennas uentorum. Qui ambulat super pennas uentorum.

15. [uers. 4.] Qui facit angelos suos spiritus, et ministros suos ignem flagrantem. Et hoc, quamuis non uideamus apparitionem Angelorum; abscondita est enim ab oculis nostris, et est in quadam republica magna imperatoris Dei, tamen esse Angelos nouimus ex fide, et multis apparuisse scriptum legimus, et tenemus, nec inde dubitare fas nobis est. Spiritus autem Angeli sunt; et cum spiritus sunt, non sunt angeli; cum mittuntur, fiunt angeli. Angelus enim officii nomen est, non nature. Queris nomen huius nature, spiritus est; queris officium, angelus est: ex eo quod est,  spiritus est; ex eo quod agit, angelus est. uide illud in homine. Nomen nature homo, officii miles: nomen nature uir, officii preco; homo enim fit preco, id est, qui homo erat fit preco; non qui erat preco fit homo. Sic ergo qui erant iam spiritus conditi a creatore Deo, facit eos angelos, mittendo eos nuntiare quod iusserit; et ignem flagrantem facit ministros suos. Legimus apparuisse ignem in rubo , legimus etiam missum ignem desuper, et implesse quod preceptum est. Ministrauit ergo, cum impleret: cum esset, in natura sua erat; cum egit quod iussum est, ministerium impleuit. Sic secundum litteram in creatura.

16. Quid est autem in Ecclesia figurate? Quomodo accipimus, Qui facit angelos suos spiritus, et ministros suos ignem flagrantem? Spiritus spirituales dicit. Bene facit angelos suos spirituales, id est nuntios uerbi sui. Spiritualis enim omnia iudicat; ipse autem a nemine diiudicatur . uide spiritualem factum angelum Dei. Non potui, inquit, uobis loqui quasi spiritualibus, sed quasi carnalibus . De spirituali quadam affectione [1 1Kb] missus est ad carnales, tanquam angelus de celo ad terram. Quomodo dicit, et ministros suos ignem flagrantem, nisi quomodo dicit, Spiritu feruentes ? Sic enim feruens spiritu, ignis ardens est omnis minister Dei. Nonne ardebat Stephanus? Quo igne ardebat? et quis ille ignis erat, quando lapidabatur, et pro eis a quibus lapidabatur rogabat ? Cum audis, Ignis est minister Dei; incensurum illum putas? Incendat licet, sed fenum tuum; id est, carnalia omnia desideria tua urat minister Dei, predicans uerbum Dei. Audi illum: Sic nos existimet homo, quasi ministros Christi, et dispensatores mysteriorum Dei . Quomodo autem ardebat, cum diceret: Os nostrum patet ad uos, o Corinthii; cor nostrum dilatatum est ? Ardebat et flagrabat caritate, et ibat in eos, ut incenderet. Hunc ignem se missurum Dominus in terram dicebat, cum ait: Ignem ueni mittere in terram . Quomodo gladium , sic ignem. Gladius diuidit affectum carnalem, ignis absumit. Totum in uerbo Dei intellige, totum in spiritu Dei cognosce. Incipe feruere caritate per uerbum quod audis, et uide quid in te fecerit ignis minister Dei. Qui facit angelos suos spiritus, et ministros suos ignem flagrantem.

17. [uers. 5.] Fundauit terram super firmitatem eius; non inclinabitur in seculum seculi. De terra ista hoc accipere, nescio utrum habeat ullum exitum, utrum recte dicatur, Non inclinabitur in seculum seculi; de qua dictum est, Celum et terra transient . Laboratur hic, si ad litteram queras accipere. Nam quod ait, Fundauit terram super firmitatem eius; fortasse quedam est firmitas occulta nobis, que continet terram, et hoc dixit, Fundauit. Super quid? Super firmitatem ipsius terre, quam ei supposuit, ut contineretur, que latet forte oculos tuos. Sint ista occulta in creatura, non de obscuritate creature Creator latebit:  que possumus uideamus, ex his que uidemus' illum laudemus et amemus. Conuertamus nos ad querendum aliquid hic in figura positum. Fundauit terram, intelligo Ecclesiam. Domini est terra et plenitudo eius ; intelligo Ecclesiam terram. Ipsa est terra sitiens, ipsa est que dicit in Psalmis; una enim dicit ex omnibus: Anima mea sicut terra sine aqua tibi . Quid est, sine aqua? Sitiens. Sic sitit anima mea ad te, tanquam terra sine aqua: nisi enim sitiat, non recte irrigabitur. Anime ebrie pluuia diluuium est; sitiat oportet: Beati enim qui esuriunt et sitiunt iustitiam : et dicat, Anima mea tanquam terra sine aqua tibi; quia dicit alibi, Sitiuit anima mea in Deum uiuum . Terram ergo intelligo Ecclesiam. Que est firmitas eius super quam fundata est, nisi fundamentum eius? an incongrue intelligimus firmitatem super quam fundata est terra, fundamentum ubi constituta est Ecclesia? Quod est illud fundamentum? Fundamentum, inquit, nemo potest ponere preterquam quod positum est, quod est Christus iehsu . Ibi ergo firmati sumus. Merito quia ibi firmati, non inclinabimur in seculum seculi; nichil enim firmius isto fundamento. Infirmus tu eras, sed firmum fundamentum te portat. In te firmus esse non poteras; firmus eris semper, si ab illo firmo fundamento non recedas. Non inclinabitur in seculum seculi. Ipsa est predestinata columna et firmamentum ueritatis .

18. [uers. 6-17.] »Abyssus sicut uestimentum amictus ipsius: super montes stabunt aque. Ab increpatione tua fugient, a uoce tonitrus tui formidabunt. Ascendunt montes, et descendunt campi, in locum quem fundasti eis. Terminum posuisti, quem non transgredientur, neque reuertentur tegere terram. Qui emittis fontes in conuallibus; inter medium montium pertransibunt aque. Potabunt omnes bestie agri, suscipient onagri in sitim suam. Super illos uolatilia celi inhabitabunt, de medio petrarum dabunt uocem suam. Rigans montes de superioribus suis: de fructu operum tuorum satiabitur terra. Producens fenum iumentis, et herbam seruituti hominum. Ut educat [1 1Kb] panem de terra; et uinum letificat [2 1Kb] cor hominis. Ut exhilaret faciem in oleo; et panis cor hominis confirmat. Satiabuntur [3 1Kb] ligna campi, et cedri Libani quas plantauit. Illic passeres nidificabunt; fulice domus dux est eorum.« Animaduertitis extentum celum, uultis intellectu ascendere, et ego uideo. Quam tamen altum sit puto quod mecum consideret Charitas uestra Nam ideo multos uersus uolui pronuntiare, ut uideatis quam alte sint posita sacramenta Dei; ne fastidiamus oblata, ne prompta uilescant, ut semper quesita etsi cum difficultate, cum maiori iucunditate inueniantur. Inter cetera tamen, fratres, que possunt accipi ad litteram; numquid et hoc quod dictum est,  Illic passeres nidificabunt; fulice domus dux est eorum? Numquid domus fulice dux est passerum? aut domus fulice dux est cedrorum? Et hoc enim ibi est, Et cedri Libani quas plantauit: illic passeres nidificabunt; fulice domus dux est eorum. Et quidem latina locutione, eorum cedrorum, non possumus intelligere; cedri enim feminini generis sunt. Fulice itaque domus quomodo est dux passerum? Hoc enim in ista creatura, que oculis nostris adiacet, intelligi nullo pacto potest. Fulicas enim aues esse marinas uel stagnenses nouimus. Domus fulice sit nidus fulice: quomodo ergo domus fulice dux passerum? Quare quedam in rebus uisibilibus quasi absurda miscet Spiritus sanctus, nisi ut ex eo quod non possumus accipere ad litteram, cogat nos ita spiritualiter querere?

19. Ergo si ad celum intellectu, ut dixi, ad extentam pellem uultis ascendere, et nubes fecit ascensionem eius; nubes ista que uobis loquitur, inualida est hodie ad omnia ista exponenda. Date ueniam, etsi non uestre, mee certe infirmitati. Auiditatem quidem uestram tantam uideo, ut semper parati sitis audire: sed due res sunt, quarum ratio non contemnenda est. Nam et infirmitas corporis nostri consideranda est, et ipsarum rerum que exponuntur memoria. Interim que audistis cogitate. Quid dixi? Que manducastis ruminate. Sic enim eritis munda animalia, et apta epulis Dei. Fructum autem uestrum in operibus uestris aduertite. ualde enim male digerit is qui bene audit, et non bene operatur: quia Dominus Deus noster non deest pascere. Notum est omnibus quia de pane quem accepimus, et quem erogamus, reddituri sumus rationem. Optime nouit Charitas uestra; non enim tacet nobis Pagina diuina, aut adulatur [1 1Kb] nos Deus. De isto loco quam liberi simus ad uos, potestis aduertere: et si forte ego minus liber sum, uel omnes qui in hoc loco uobis loquuntur, si minus liberi sumus, certe ipse sermo Dei neminem timet. Nos autem siue timeamus, siue liberi simus, eum cogimur annuntiare, qui neminem timet: hoc uobis non homines, sed Deus prestitit, ut et per tumidos liberum audiatis. Excusationem in iudicio Dei non habebitis, nisi uos in bonis operibus exercueritis, et eorum que audistis tanquam pluuie fructum congruum dederitis. Fructus congruus opera bona; fructus congruus sincera dilectio, non solum fratris, sed et inimici. Supplicem nullum spernas, et cui dare non potes quod petierit, non eum spernas: si potes dare, da; si non potes, affabilem te presta. Coronat Deus intus uoluntatem [2 1Kb] , ubi non inuenit facultatem. Nemo dicat: Non habeo. Charitas non de saccello erogatur: quia quidquid dicimus, et quidquid diximus, et quidquid dicere potuerimus, uel nos, uel post nos, uel qui ante nos, finem non habent nisi caritatem: quia finis precepti caritas est, de corde puro, et conscientia bona, et fide non ficta . Interrogate, quando rogatis Deum, corda uestra; uidete quomodo transmittatis uersum istum: Dimitte nobis debita nostra,  sicut et nos dimittimus debitoribus nostris . Non eris orans, nisi istam  dicas: si aliam dicas, non te exaudit ille; quia non ipsam tibi dictauit Iurisperitus quem misit. Necesse est ergo ut et quando uerba nostra dicimus in oratione, secundum ipsam dicamus; et quando ipsa uerba dicimus, bene intelligamus quod dicimus, quia manifestam illam esse Deus uoluit. Si ergo non oraueritis, spem non habebitis: si aliter quam Magister docuit oraueritis, non exaudiemini; aut si in oratione mentiti fueritis, non impetrabitis. Ergo, et orandum, et uerum dicendum est, et sic orandum est, quomodo ille docuit. uelis nolis, quotidie dicturus es: Dimitte nobis debita nostra, sicut et nos dimittimus debitoribus nostris. uis securus dicere? Fac quod dicis.



SERMO II.

1. Scio quia debitores nos tenetis, non necessitate, sed quod est uehementius, caritate. Debemus autem hoc primo Domino Deo nostro, qui habitans et in uobis exigit ista de nobis: deinde domno [1 1Kb] et patri, presenti et iubenti et oranti pro me; deinde uestre uiolentie qua extorquetis etiam infirmis uiribus nostris. Tamen, quantum Dominus donat, qui et ipsas uires uobis orantibus donare dignetur, quoniam psalmi huius primas partes die iam nuper precedente tractauimus; etiam sequentia suscipienda sunt, et illo adiuuante, in cuius nomine cepimus, terminanda sunt. Commendaueramus autem Charitati uestre, qui adfuistis, totum istum psalmum figuratis mysteriis esse contextum. Unde quod difficilius queritur, solet dulcius inueniri. Nec putetis ista uobis obscuritate subtracta, sed difficultate condita; ad hoc, quod sepe iam diximus, ut detur petentibus, inueniatur a querentibus, intretur a pulsantibus . Sed opus est nobis aliquanto maiore et silentio uestro, et patientia uestra, ut pauca que dicturi sumus, non per strepitum tempus amplius occupent. Pauca enim nos dicere temporis cogit angustia, quod nouit et Charitas uestra debere nos exsequiis fidelis corporis solemne obsequium. Ecce iam que dicta sunt repetere, et rursus exponere non cogamur: si defuerunt aliqui, qui non audierunt, non deessent; prodest autem illis fortasse, quod non audiunt modo [2 1Kb] quod audierunt qui adfuerunt, ut et ipsi discant adesse. Legamus ergo cursim.

2. [uers. 1, 2.] Benedic, anima mea, Dominum. Omnium nostrum anima dicat, una facta in Christo. Domine Deus meus, magnificatus es nimis. Unde magnificatus es? Confessionem et decorem induisti. Confitemini, ut decoremini, ut induat uos. Circumamictus lucem sicut uestimentum. Circumamictus Ecclesiam suam; quia ipsa facta est lux in illo, que prius erat tenebre in se, dicente Apostolo: Fuistis aliquando tenebre, nunc autem lux in Domino . Extendens celum sicut pellem: uel tam facile quam tu pellem,  si tam facile sit, tanquam ad litteram accipias: uel auctoritatem Scripturarum intelligamus distentam per totum mundum nomine pellis; quia mortalitas in pelle significatur, dispensata est autem nobis omnis auctoritas Scripturarum diuinarum per homines mortales, quorum iam mortuorum fama distenditur.

3. [uers. 3.] Qui protegit in aquis superiora eius. Cuius superiora? Celi. Quid est celum? Figurate duntaxat diximus Scripturam diuinam. Que superiora Scripture diuine? Preceptum, quo nichil est eminentius, caritatis. Quare autem aquis comparata est caritas? Quia caritas Dei diffusa est in cordibus nostris per Spiritum sanctum, qui datus est nobis . Unde aqua ipse Spiritus? Quia stabat iehsu, et clamabat: Si quis sitit, ueniat ad me et bibat. Qui credit in me, flumina aque uiue fluent de uentre eius. Unde probamus quia de Spiritu dictum est? Dicat ipse Euangelista, qui sequitur et ait: Hoc autem dicebat de Spiritu, quem accepturi erant hi qui in eum fuerant credituri . Qui ambulat super pennas uentorum: id est, super uirtutes animarum. Que est uirtus anime? Ipsa caritas. Quomodo autem ille super illam ambulat? Quia maior est caritas Dei in nos, quam nostra in Deum.

4. [uers. 4.] Qui facit angelos suos spiritus, et ministros suos ignem flagrantem: id est, eos qui iam spiritus sunt, qui spirituales, non carnales sunt, facit angelos suos, mittendo ut predicent eius Euangelium. Et ministros suos ignem flagrantem. Nisi enim ardeat minister predicans, non accendit eum cui predicat.

5. [uers. 5, 6.] Fundauit terram super firmamentum eius. Firmauit Ecclesiam super firmamentum Ecclesie. Quod est firmamentum Ecclesie, nisi fundamentum Ecclesie? Quod est fundamentum Ecclesie, nisi de quo dicit Apostolus: Fundamentum nemo potest ponere preterquam quod positum est, quod est Christus iehsu ? Et ideo tali fundamento suffulta, quid meruit audire? Non inclinabitur in seculum seculi. Fundauit terram super firmitatem eius, id est, firmauit Ecclesiam super fundamentum Christum. Nutabit Ecclesia si nutauerit fundamentum: sed unde nutabit Christus, qui antequam ueniret ad nos, et carnem susciperet, omnia per ipsum facta sunt, et sine ipso factum est nichil ; qui omnia continet maiestate, et nos bonitate? Non nutante Christo, non inclinabitur in seculum seculi. Ubi sunt qui dicunt perisse de mundo Ecclesiam, quando nec inclinari potest?

6. Sed unde cepit Dominus asserere istam Ecclesiam, reuelare, incipere, ostendere, diffundere? unde cepit hoc? quid erat primo? Quia fundauit terram super firmamentum eius, non inclinabitur in seculum seculi. Abyssus sicut uestimentum amictus ipsius. Cuius? numquid forte Dei? Sed iam de amictu eius dixerat, Circumamictus lucem, uelut uestimentum. Audio Deum luce uestitum, et lux ipsa si uolumus, nos sumus. Quid est, si uolumus? Si iam tenebre non sumus [1 1Kb] . Ergo si Deus luce uestitus est, cuius rursum  uestimentum est abyssus? Abyssus enim dicitur immensa aquarum copia: omnis aqua, omnis humida natura, atque substantia circumquaque diffusa per maria, et flumina, et antra occulta, simul uno nomine abyssus uocatur. Ergo terram intelligimus, de qua dixit, Fundauit terram super firmamentum eius; non inclinabitur in seculum seculi; de illa dictum credo, Abyssus sicut uestimentum amictus ipsius. Terre enim quasi uestimentum est aqua, circumdans eam et contegens eam. Sed aliquando in diluuio ita creuit hec uestis terre, ut omnia omnino cooperiret, et transcenderet altissimos montes, sicut Scriptura testatur, cubitis ferme quindecim . Fortasse ipsum tempus significauit iste psalmus, cum diceret, Abyssus sicut uestimentum amictus ipsius.

7. Super montes stabunt aque: id est uestimentum terre, quod est abyssus, ita creuit, ut etiam super montes aque starent. Legimus hoc, ut dixi, factum in diluuio. Inde loquebatur Propheta? narrabat nobis preterita, an prenuntiabat futura? Sed si narraret preterita, non nobis diceret, Super montes stabunt aque; sed, Super montes steterunt aque. Preteritum enim tempus pro futuro solere poni in Scripturis, ita preuidente Spiritu que uentura sunt, quasi iam facta sint, solemus legere. Inde est quod illud in alio psalmo nouimus omnes, ubi tanquam Euangelium recitatur: Foderunt manus meas et pedes, dinumerauerunt omnia ossa mea; super uestimentum meum miserunt sortem . Omnia quasi iam facta commemorantur, que utique adhuc uentura cernebantur. Sed quantum potest nostra diligentia? quantum autem potest tanta occupatio? aut quando sic uacat, ut possimus pro certo dicere: Ita est? Animaduertimus sepe Prophetas preterito tempore uerborum dicere que futura sunt; figura autem futuri dicere preterita, non facile occurrit legenti. Non audeo dicere, Non est; sed certe studiosis earum Litterarum indixerim quid querant. Si inuenerint, et ad nos attulerint, gratulabimur adolescentium studiis otiosorum occupati senes, et ex eorum ministerio et nos aliquid discemus. Non enim dedignamur; quando Christus de omnibus docet. Hoc ergo dicit: Super montes stabunt aque. Propheta curans futura predicere, non narrare preterita, propterea dixit, quia Ecclesiam futuram in diluuio persecutionum uolebat intelligi. Fuit enim tempus aliquando, quo terram Dei, Ecclesiam Dei cooperuerant aque persequentium; et ita cooperuerant, ut non apparerent nec ipsi magni, qui sunt montes. Quando enim ubique fugiebant, quomodo non minus apparebant? Et fortasse de illis aquis est uox illa: Saluum me fac, Deus, quoniam intrauerunt aque usque ad animam meam . Maxime aque que mare faciunt, procellose, infructuose. Non enim quamcumque terram cooperuerit aqua marina, fecundabit eam potiusquam ad sterilitatem perducet. Erant enim et montes sub aquis; quia super montes stabant aque: populi resistentes superauerant auctoritatem omnium ubique fortiter euangelizantium uerbum Dei, cooperuerant eos aque,  et super illos stabant aque, dicebant, Preme, preme; et premebant: Exstingue, non appareant. Dicebant ista, et preualebant super martyres, et fugiebant ubique Christiani, et fuga quadam occultabantur Apostoli. Unde fuga occultabantur Apostoli? Quia super montes stabant aque. Erat potestas aquarum magna. Sed quamdiu? Audi quod sequitur.

8. [uers. 7.] Ab increpatione tua fugient. Et hoc factum est, fratres; ab increpatione Dei fugerunt aque: hoc est, a pressura montium recesserunt. Iam montes ipsi exstant Petrus et Paulus: quomodo eminent? Qui ante a persecutoribus premebantur, nunc ab imperatoribus uenerantur. Fugerunt enim aque ab increpatione Dei: quia cor regum in manu Dei; deflexit quo uoluit , iussit per eos pacem dari Christianis; emicuit et eminuit auctoritas apostolica. Numquid et quando supra erant aque, montium defecerat magnitudo? Sed tamen, fratres mei, ut omnes uiderent eminentiam montium, per quos montes salus esset generi humano, quia, Leuaui oculos meos in montes, unde ueniet auxilium mihi ; ab increpatione Dei fugerunt aque. A uoce tonitrus tui formidabunt. Iam quis non terreatur a uoce Dei per Apostolos, uoce Dei per Scripturas, per nubes eius? Conquieuit mare, formidauerunt aque, nudati sunt montes, iussit imperator. Sed quis iussisset, nisi Deus tonuisset? Quia uoluit Deus, illi iusserunt, et factum est. Ergo nullus sibi hominum arroget aliquid; formidauerunt aque, sed a uoce tonitrus tui. Nam ecce, cum uoluit Deus, fugerunt aque, ne premerent montes; antequam id fieret, et sub aquis firmi erant montes.

9. [uers. 8-10.] Ascendunt montes, et descendunt campi, in locum quem fundasti eis. Adhuc de aquis loquitur. Non hic montes accipiamus, quasi terrenos; neque campos, quasi terrenos: sed fluctus tam magnos, ut montibus comparentur. Fluctuauit aliquando mare, et fluctus eius tanquam montes fuerunt, qui montes illos Apostolos operirent. Sed quamdiu ascendunt montes, et descendunt campi? Seuierunt, et placati sunt. Cum seuiebant, montes erant: cum placati sunt, campi facti sunt; fundauit enim eis locum. Est quidam meatus [1 1Kb] , quasi profundus locus, quo recepta sunt quodammodo omnia seuientia corda mortalium. Quam multi modo, et salsi, et amari sunt; et tamen quieti? Quam multi sunt qui dulcescere nolunt? Qui sunt qui dulcescere nolunt? Qui in Christum adhuc credere nolunt. Et quamuis multi sunt qui nondum crediderunt, quid faciunt Ecclesie? Montes erant aliquando, modo campi sunt: tamen, fratres mei, et malacia [2 1Kb] mare est. Quare enim non seuiunt modo? quare non insaniunt? quare non dant operam? Si non possunt euertere terram nostram, certe contegere [3 1Kb] . Quare non? Audi: Terminum posuisti quem non transgredientur, neque reuertentur tegere terram.

 10. Quid ergo, quia iam fluctus amarissimi modum acceperunt, ut liceat nobis talia etiam libere predicare; quia terminum acceperunt debitum, quia transgredi non possunt impositum finem, neque reuertentur tegere terram; quid fit in ipsa terra? que operationes ibi fiunt, quam iam mare nudauit? Etsi ad eius oram tenues fluctus perstrepunt, etsi adhuc murmurant Pagani; sonitum littorum audio, diluuium non perhorresco. Quid ergo, quid fit in terra? Qui emittis fontes in conuallibus. Emittis, inquit, fontes in conuallibus. Conualles nostis quid sint, depressa loca terrarum. Nam collibus et montibus contraria figura opponuntur ualles uel conualles. Colles et montes, tumores terrarum sunt; ualles autem uel conualles, humilitates terrarum. Noli contemnere humilitates; inde fluunt fontes: Emittis fontes in conuallibus. Audi montem: dicit Apostolus, Plus illis omnibus laboraui. Magnitudo quedam commendatur; statim tamen, ut profluant aque, conuallem se fecit: Non ego autem, sed gratia Dei Mecum . Non repugnat ut qui sunt montes, sint et conualles; sicut enim montes dicuntur propter spiritualem magnitudinem, ita et conualles propter sui spiritus humilitatem. Non ego, inquit, sed gratia Dei mecum. Non ego, conuallis est; et gratia Dei mecum, fons est. Qui emittis fontes in conuallibus. De Spiritu dicebatur quod modo commemoraui, Si quis sitit, ueniat ad me, et bibat. Qui credit in me, flumina aque uiue fluent de uentre eius. Hoc autem dicebat de Spiritu, quem accepturi erant hi qui in eum fuerant credituri. uideamus si conualles sunt, ut emittantur fontes in conuallibus. Audi prophetam: Super quem requiescet Spiritus meus, nisi super humilem, et quietum, et trementem uerba mea ? Quid est, Super quem requiescet Spiritus meus, super humilem et quietum? Quis habebit fontem meum? Conuallis.

11. Inter medium montium pertransibunt aque. Huc usque a Lectore pronuntiatus est Psalmus, huc usque Charitati uestre sufficiat. Hoc dicemus, et in nomine Dei sermonem terminabimus. Quid est, Inter medium montium pertransibunt aque? Audiuimus qui sint montes, magni predicatores uerbi, sublimes angeli Dei, quamuis adhuc in carne mortali: excelsi non sua uirtute, sed illius gratia; quantum autem ad ipsos attinet, conualles sunt, humiliter emittunt fontes. Et inter medium montium, inquit, pertransibunt aque. Putemus hoc ita dictum, Inter Apostolorum medium pertransibunt predicationes [1 1Kb] uerbi ueritatis. Quid est, Inter medium Apostolorum? Quod medium dicitur, commune est. Res communis, unde omnes equaliter uiuunt, media est, nec attinet ad me; sed nec attinet ad te, nec ad me. Propterea loquimur et sic de aliquibus hominibus: Habent inter se pacem, habent inter se fidem, habent inter se caritatem; sic certe dicimus. Quid est, inter se? In medio sui. Quid est, in medio sui? Commune est illis. Audi aquas inter medium montium. Quia communis illis fides erat, nec quisque aquas quasi proprias et suas habebat.  Si enim non sunt in medio, quasi priuate sunt, non publice fluunt; et ego habeo meam, et ille habet suam, non est in medio quod et ego et ipse habeat; sed talis non est pacifica predicatio. At uero ut inter medium montium fluant aque, audi uocem montis: Deus, inquit, pacis det uobis idipsum sapere in inuicem . Et iterum: Ut idipsum sapiatis omnes, et non sint in uobis schismata . Quod sentio, sentis; in medio fluit aqua: non habeo quasi priuatum meum, nec tu priuatum tuum [1 1Kb] . ueritas nec mea sit propria, nec tua, ut et tua sit et mea: Inter medium montium pertransibunt aque. Audi ipsum montem, ut dixi, quia inter medium montium pertransibunt aque. Siue autem ego, siue illi, sic predicamus, et sic credidistis . Securus dixit, Siue ego, siue illi, sic predicamus, et sic credidistis: inter medium enim montium fluebant aque; nulla de aquis discordia montium, sed pax consensionis, et societas caritatis: si quis autem uellet aliud predicare, iam de suo predicaret, non de medio. Et audi quid de illo dicatur ab ipso qui emisit fontes in conuallibus: Qui loquitur mendacium, de suo loquitur . Itaque ne acciperetur aliquis mons non de medio, sed de suo manans, ait Apostolus: Quisquis uobis euangelizauerit preterquam quod accepistis, anathema sit. Et uide quemadmodum noluerit de monte presumi: ne forte mons discedat ab aquis per medium currentibus, et aliquid proprium uelit influere. Licet si nos . Licet si nos, inquit. Et tu, Paule, potes aliquid aliter predicare? de Paulo questio; audi quod sequitur: Licet si nos, aut angelus de celo annuntiauerit uobis preterquam quod accepistis; anathema sit . Si ueniat mons aliud euangelizans, anathemetur; si ueniat angelus aliud euangelizans anathemetur. Unde hoc? Quia de priuato uult fluere, non de medio. Et hoc forte homo carnali nebula prepeditus, et a fonte communi ad propriam suam falsitatem redactus, possit hoc facere; numquid et angelus? uere numquid et angelus? Si angelus de proprio fluens in paradiso non esset auditus, non precipitaremur in mortem. Media aqua posita erat hominibus, preceptum Dei: aqua media, aqua quodam modo publica, sine fraude ualebat, quod diximus Charitati uestre [3 1Kb] , sine labe, sine ceno fluebat. Si ipsa aqua semper biberetur, semper uiueretur. uenit angelus lapsus de celo, factus serpens, quia insidiose iam uenena spargere cupiebat: emisit uenenum, de proprio locutus est, de suo; quia qui loquitur mendacium, de suo loquitur: et miseri audiendo dimiserunt quod commune erat, unde beati erant; et ad suum proprium redacti, cum uolunt peruerse esse similes  Deo , appetentes quod non erant, quod acceperant amiserunt. Ergo, fratres, ad hoc ualeat quod diximus Charitati uestre, propter fontes: ut fluant de uobis, conualles estote, et cum omnibus conferte quod de Deo habetis. Inter medium fluant aque, nulli inuideatis; bibite, saturamini; manate saturati [1 1Kb] . Ubique communis aqua Dei habeat gloriam, non hominum priuata mendacia.



SERMO III.

1. Reliquarum partium psalmi huius pertractandarum debitores nos esse meminit Charitas uestra. Non ergo opus est ut intentionem uestram aliquo proemio moueam [2 1Kb] . uideo enim uos ad intelligenda sacramenta prophetica omni alacritate suspensos; nec opus est ut intentos faciat sermo meus, quos iam fecit Spiritus Dei. Hoc potius agamus quod urget. De fontibus emissis in conuallibus, et de aquis inter medium montium pertranseuntibus iam dictum est: sed hucusque dictum; hinc deinceps ordiamur.

2. [uers. 11.] Sequitur enim: Potabunt omnes bestie silue. Quid potabunt? Aquas pertranseuntes inter medium montium. Quid potabunt? Fontes emissos in conuallibus. Et qui potabunt? Bestie silue. uidemus quidem hoc etiam in ista creatura, bestias silue bibere de fontibus et de riuis inter montes currentibus: sed iam quoniam Deo placuit talium rerum figuris abscondere sapientiam suam, non auferre studiosis, sed claudere negligentibus, aperire pulsantibus; placuit etiam ipsi Domino Deo nostro ad hoc hortari uos per nos, ut in his omnibus, que uelut de corporali et de uisibili creatura dicuntur, queramus aliquid spiritualiter absconditum, quo inuento gaudeamus. Bestias silue, Gentes intelligimus; et multis hoc locis Scriptura testatur. Sed tamen euidentissima duo maxime occurrunt documenta, quod in arca Ne, qua nemo nostrum dubitat Ecclesiam esse prefiguratam, non includerentur omnia genera animalium , nisi in illa unitate compaginis omnes gentes significarentur: nisi forte putamus, si omnia talia penitus diluuio delerentur, defuturam fuisse Deo potestatem iubendi ut terra ea produceret, sicut primo uerbo eius produxerat . Non ergo frustra, non temere, non aliqua indigentia Dei uel inopia potestatis iussa sunt animalia illa in arca includi. Nam posteaquam uenit tempus : cum ergo uenit tempus, ut illud quod in arca erat prefiguratum, iam in Ecclesia compleretur, Petrus apostolus dubitans dare sacramentum euangelicum Gentibus incircumcisis; imo non dubitans, sed omnino dandum esse non putans, quodam die esuriens cum prandere uellet, ascendit ut oraret. Hoc in Actibus Apostolorum omnibus bene legentibus et bene audientibus notum est. Illo igitur orante facta est illi  mentis alienatio, quam Greci ecstasin dicunt: id est, auersa est mens eius a consuetudine corporali ad uisum quemdam contemplandum, alienata [1 1Kb] a presentibus. Tunc uidit uas quoddam ueluti linteum quatuor lineis submitti de celo, ubi erant omnia animalia, omnis generis bestie; et sonuit ei uox: Petre, macta, et manduca. Ille autem qui in Lege fuerat eruditus, et in consuetudine Iudaica creuerat, preceptumque per Moysen Dei famulum retinebat, totamque uitam suam fideliter custodierat, respondit: Absit a me, Domine; nunquam commune aliquid intrauit in os meum. Commune autem immundum dici a Iudeis et a Lege, bene nouerunt qui ecclesiasticas litteras didicerunt. Et uox ad illum: Que Deus mundauit, tu immunda ne dixeris. Hoc autem factum est ter, et ablatus est ille discus qui demonstrabatur ter de celo submissus . Discus qui quatuor lineis continebatur, orbis terrarum erat in quatuor partibus. Has quatuor partes sepe Scriptura commemorat, orientem et occidentem, aquilonem et meridiem. Ideo quia totus orbis per Euangelium uocabatur, quatuor Euangelia conscripta sunt. Ter autem submissum de celo uas hoc significat, quia dictum est Apostolis: Ite, baptizate omnes gentes in nomine Patris, et Filii, et Spiritus sancti . Inde colligitur, sicut iam nostis, duodenarius etiam numerus discipulorum. Non enim frustra duodecim habere uoluit; et ita numerus ille sacratus est, ut in locum unius qui ceciderat, non posset nisi alter ordinari. Quare duodecim Apostoli? Quia enim quatuor sunt orbis partes, et totus orbis in Euangelio uocabatur, unde quatuor Euangelia conscripta sunt, et totus orbis in nomine Trinitatis uocatur, ut congregetur Ecclesia: quatuor ter ducta, duodecim fiunt. Ergo non miremur si de illis aquis inter medium montium pertranseuntibus, in illa doctrina apostolica fluente in medio propter concordiam communionis, omnes bestie silue bibunt. Omnes enim erant in arca, omnes in disco, omnes mactat et manducat Petrus; quia Petrus petra, petra Ecclesia. Quid est mactare et manducare? Occidere in eis quod erant, et in sua uiscera assumere. Dissuasisti pagano sacrilegia, occidisti quod erat; dato sacramento Christi incorporasti Ecclesie, manducasti.

3. Ipse ergo bestie potant istas aquas, pertranseuntes tamen: non manentes, sed pertranseuntes. Omnis enim doctrina que toto isto tempore dispensatur, transit. Inde dicit Apostolus: Et scientia destruetur, et prophetia euacuabitur. Quare ista euacuabuntur? Ex parte enim scimus, et ex parte prophetamus: cum autem uenerit quod perfectum est, quod ex parte est euacuabitur . Nisi forte putat Charitas uestra quia in illa ciuitate cui dicitur, Collauda, Ierusalem, Dominum, lauda Deum tuum, Sion; quoniam confirmauit uectes portarum tuarum , iam confirmatis uectibus et clausa ciuitate, unde, ut iampridem diximus, nemo exit amicus, et quo  nemo intrat inimicus  ; quod codex ibi nobis legendus est, aut tractandus sermo, quemadmodum uobis modo tractatur. Ideo modo tractatur, ut ibi teneatur; ideo modo per syllabas diuiditur, ut ibi totus atque integer contempletur. Non ibi deerit uerbum Dei; sed tamen non per litteras, non per sonos, non per codices, non per lectorem, non per tractatorem. Quomodo ergo? Sicut in principio erat uerbum, et uerbum erat apud Deum, et Deus erat uerbum. Non enim sic ad nos uenit, ut inde discederet; quia in hoc mundo erat, et mundus per eum factus est . Tale uerbum contemplaturi sumus. Apparebit enim Deus deorum in Sion . Sed hoc quando? Post peregrinationem finita uia; si tamen post finitam uiam non iudici tradamur, ut iudex mittat in carcerem. Sed si finita uia, sicut speramus, et optamus, et studemus, ad patriam uenerimus, ibi contemplabimur quod semper laudabimus: nec illud deficiet quod nobis presto est, nec nos qui fruimur; nec fastidiet qui manducabit, nec deficiet quod manducabit [1 1Kb] . Magna illa et mira contemplatio erit. Et quis de illa digne dicit isto tempore, cum inter montes fluunt aque? Interim ergo fluant aque inter montes, et pertranseant: cum pertranseunt aque, bibitur in peregrinatione, ne siti in uia deficiamus. Potabunt omnes bestie silue. Inde uenistis, de silua collecti estis. Et quali silua? Nullus hominum ibi transibat, quia nullus propheta illuc missus erat. Sed ad arcam construendam concisa sunt ligna de siluis: inde ligna, inde bestie, inde uenistis. Ergo bibite. Potabunt omnes bestie silue.

4. Suscipient onagri in sitim suam. Onagros magnas quasdam bestias dicit. Quis enim nesciat onagros dici agrestes asinos? Magnos ergo quosdam dicit indomitos. Nullum enim habebant Gentes iugum Legis; uiuebant multe gentes moribus suis, superba iactantia uagantes, tanquam in deserto. Et omnes quidem bestie ita, sed onagri positi sunt ad significationem magnitudinis. Potabunt et ipsi in sitim suam; fluunt enim et illis aque. Inde bibit lepus, inde onager: lepus paruus, et onager magnus; lepus timidus, et onager ferus; uterque inde bibit, sed quisque in sitim suam. Non dicit aqua, Lepori sufficio, et repellit onagrum: neque hoc dicit, Onager accedat, lepus si accesserit, rapietur. Tam fideliter et temperate fluit, ut sic onagrum satiet, ne leporem terreat. Sonat strepitus uocis Tulliane, Cicero legitur, aliquis liber est, dialogus eius est, siue ipsius, siue Platonis, seu cuiuscumque talium: audiunt imperiti, infirmi minoris cordis; quis audet illuc aspirare? Strepitus aque, et forte turbate; certe tamen tam rapaciter fluentis, ut animal timidum non audeat accedere et bibere. Cui sonuit, In principio fecit Deus celum et terram , et non ausus est bibere? Cui sonat Psalmus et dicat: Multum est ad me? Ecce modo quod sonat Psalmus, certe occulta sunt mysteria; tamen ita sonat,  ut et pueros audire delectet, et imperiti accedant ad bibendum, et satiati ructent in psallendo. Bibunt ergo minores bestie et maiores; sed capacius maiores, quia suscipient onagri in sitim suam. Bibant minores quod dictum est: uiri, diligite uxores uestras, sicut et Christus dilexit Ecclesiam. Mulieres uiris suis subdite sint . Bibant minores. Dictum est autem Domino: Si licet dimittere uxorem ex omni causa? Prohibuit Dominus, et dixit non licere. »Non scitis,« inquit, »quia Deus ab initio masculum et feminam fecit? Quod Deus coniunxit, homo non separet.« Deinde addidit: »Qui dimiserit uxorem suam, excepta causa fornicationis, facit eam mecari; et si aliam duxerit, mechatur .« Confirmauit compedem: hoc expedit colligato; prius ageret ne ligaretur. Alligatus es uxori? ne quesieris solutionem. Solutus es ab uxore? ne quesieris uxorem . Si nondum es onager, et solutus ab uxore, habes ibi quod et lepus bibas: et si acceperis uxorem, non peccasti. Discipuli autem cum audirent dictum a Domino, non licere ullo modo preter causam fornicationis disiungi coniugia: Si talis est, inquiunt, causa cum uxore, non expedit ducere. Et Dominus: Non omnes capiunt uerbum hoc . Nam uerum dicitis, quia si talis est causa cum uxore, non expedit ducere; sed numquid soli onagri bibituri sunt? Non omnes capiunt uerbum hoc, multi non capiunt. Et qui sunt qui capiunt? Suscipient onagri in sitim suam. Quid est, Suscipient onagri in sitim suam? Qui potest capere, cauiat.

5. [uers. 12.] Deinde sequitur in contextione sua Psalmus: Super illos uolatilia celi inhabitabunt. Super quos? super onagros, an potius super montes? Illinc enim sensus iste dirigitur: »Inter medium montium pertransibunt aque; potabunt omnes bestie silue; suscipient onagri in sitim suam: super illos uolatilia celi inhabitabunt.« Congruentius intelligimus super montes, quia hoc est etiam huic simile creature. Super montes possunt habitare uolatilia, super onagros non: hoc intelligeremus, si necessitas cogeret [1 1Kb] . Super montes ergo uolatilia celi inhabitabunt. uidemus aues istas habitare super montes: sed multe earum habitant in campis, multe in conuallibus, multe in nemoribus, multe in hortis, non omnes super montes. Sunt quedam uolatilia que non habitant nisi super montes. Spirituales quasdam animas significat hoc nomen: uolatilia, spiritualia corda sunt, que ere libero perfruuntur. Gaudent serenitate celi aues iste: sed tamen pastus earum in montibus; illic inhabitabunt. Nostis montes; iam tractati sunt. Montes Prophete, montes Apostoli, montes omnes predicatores ueritatis. Quicumque uult esse spiritualis, ibi inhabitet: non in corde suo aberret; habitet, perferat uotando [2 1Kb] . Habemus aues significantes aliquid spirituale. Non frustra dictum est: Renouabitur iuuentus tua sicut aquile . Non frustra dictum est de Abraham:  Aues autem non diuisit. Abraham in illo sacrificio satis mystico accepit tria animalia; arietem trimum, uaccam trimam, capram trimam, et turturem, et columbam. Diuisus est aries, et aduersus inuicem partes constitute; diuisa capra, nichilominus aduersus se partes constitute; diuisa uacca, sic etiam de ipsius carne factum est: et subiecit Scriptura, Aues autem non diuisit. Deinde dicitur trimus aries, trima uacca, trima capra: de auium etate tacetur. Unde, rogo uos, nisi quia significantur in auibus quidam spirituales, quorum etas temporalis propterea tacetur, quia eterna meditantur, et transgrediuntur desiderio et intellectu omnia temporalia? Spirituales uiri qui de omnibus iudicant, et a nemine iudicantur : itaque ipsi soli non diuiduntur in hereses et schismata. In ariete intelliguntur prepositi; ducunt enim greges: in uacca plebs intelligitur Iudeorum; habuit enim iugum Legis, sub quo laborabat: in capra inteligitur Ecclesia de Gentibus; quibusdam enim liberis saltibus insultabat, et amaro pascebatur oleastro. Trima sunt dicta hec animalia, quia tertio tempore gratia reuelata est. Nam primum fuit ante Legem; secundum, ex quo Lex data est; tertium, quod nunc est, ex quo regnum celorum predicatur. Quid ergo dicimus, quod aries non diuidatur? Nonne episcopi fuerunt auctores schismatum et heresum? Porro autem si plebes ipse non diuiderentur, id est, si uacca non diuideretur, si capra non diuideretur; erubuissent fortasse illi in diuisionibus suis, et ad compagem remeassent. Diuiduntur duces, diuiduntur et plebes, ut cecus cecum sequatur, et simul in foueam cadant : ponuntur aduersus inuicem. Aues autem non diuisit. Spirituales non habent diuisionem, non cogitant schismata: pax est in eis, custodiunt eam in ceteris quantum possunt; ubi in aliis deficiunt, in se tenent. Si erit ibi, inquit, filius pacis, requiescet super eum pax uestra; si quo minus, ad uos reuertetur . Non est filius pacis, diuidi uoluit, reuertetur ad te pax tua; quia aues non diuisit. ueniet et caminus: nam consedit ibi Abraham usque ad uesperam, et uenit magnus terror diei iudicii. uespera enim illa finis est seculi; et caminus ille, ueniens dies iudicii. Diuisit inter media illa que diuisa erant, etiam caminus . Si inter media transiit caminus, alia in dextram, alia in sinistram separauit. Sunt ergo quidam carnales, et tamen Ecclesie gremio continentur, uiuentes secundum quemdam modum suum, quibus timemus ne seducantur ab hereticis: quamdiu enim carnales sunt, diuisibiles sunt. Aues quippe non diuisit; carnales diuiduntur. Non potui loqui uobis quasi spiritualibus, sed quasi carnalibus. Et quomodo probatur quia carnales diuiduntur? Adiungit: »Cum enim dicit unusquisque uestrum, Ego sum Pauli, ego autem Apollo, ego uero Cephe; nonne carnalis estis, et secundum hominem ambulatis?« Rogo uos, fratres, audite, et proficite; excutite uos de loco carnali, pergite in turturem et columbam: Aues enim non diuisit. Sed quicumque talis permanserit, et secundum quemdam modum uite aptum carnalibus, et de gremio  Ecclesie non recesserit, et non fuerit seductus ab hereticis, ut ex contraria parte diuidatur; ueniet caminus, et ad dextram poni sine camino non poterit. Sed si caminum pati non uult, pergat in turturem et columbam. Qui potest capere, capiat. Si autem non sic erit, et edificauerit super fundamentum ligna, fenum, stipulam, id est, amores seculares fundamento fidei sue superedificauerit; tamen si in fundamento sit Christus, ut primum locum ipse habeat in corde, et ei nichil omnino anteponatur; portantur et tales, tolerantur et tales: ueniet caminus, incendet ligna, fenum, stipulam: Ipse autem, inquit, saluus erit, sic tamen quasi per ignem . Hoc aget caminus; alios in sinistram separabit, alios in dextram quodammodo eliquabit. Aues autem non diuisit. Sed aues uideant, si aues tales sunt que super montes illos inhabitent; non debent sequi altitudinem cordis sui, de qualibus dicitur: Posuerunt in celum os suum . Ne a uentis tollantur, in montibus requiescant. Habent auctoritatem sanctorum, requiescant in montibus, in Apostolis, in Prophetis: illic inhabitent tales aues, quia in montibus petras inueniunt, firmamenta quedam preceptorum. Sicut enim una illa petra, Christus uerbum Dei; sic multa uerba Dei, multe petre, et iste petre in montibus. uide aues ibi habitantes: Super illos uolatilia celi inhabitabunt.

6. Sed noli putare quia ista uolatilia celi auctoritatem suam sequuntur; uide quid dicat Psalmus: De medio petrarum dabunt uocem suam. Modo si dicam uobis, Credite, hoc enim dixit Cicero, hoc dixit Plato, hoc dixit Pythagoras; quis uestrum non irridebit me? Ero enim auis, que non de petra emitto uocem meam. Quid mihi unusquisque uestrum debet dicere? quid debet dicere ille qui sic instructus est? Si quis uobis euangelizauerit preterquam quod accepistis, anathema sit . Quid mihi dicis de Platone, et de Cicerone, et de uirgilio? Habes ante te petras montium, de medio petrarum mihi da uocem tuam. De medio petrarum dabunt uocem suam. Audiantur qui a petra audiunt [1 1Kb] : audiantur, quia et in illis multis petris petra auditur: Petra enim erat Christus . Audiantur ergo libenter, de medio petrarum dantes uocem suam, Nihil suauius tali uoce alitum. Ille sonant, et petre resonant: sonant ille, disputant spirituales; resonant petre, testimonia respondent Scripture. Ecce inde uolatilia de medio petrarum dant uocem suam; habitant enim in montibus.

7. [uers. 13.] Ipsi montes et ille petre unde habent uocem? Ut enim rigemur Scripturis, confugimus ad apostolum Paulum. Ille unde habet? Confugimus ad Isaiam. Isaias unde? Audi unde: Rigans montes de superioribus suis. Modo si ad nos uenerit homo gentilis incircumcisus, crediturus Christo, damus ei Baptismum, nec reuocamus ad illa opera Legis. Et si nos interroget Iudeus quare ita faciamus, sonamus de petra, dicimus, Hoc fecit Petrus, hoc fecit Paulus:  de medio petrarum damus uocem nostram. Illa autem petra, ipse Petrus mons magnus, quando orabat et illum uisum uidebat, de superioribus rigabatur. Paulus apostolus dicit Gentibus: Si circumcidamini, Christus uobis nichil proderit . Dicit hoc Paulus, tanquam mons: inde nos dicimus, sonantes de petra. Riget Dominus ipsam petram de superioribus suis. Nam cum ista petra adhuc esset in infidelitate aspera, uolens eam rigare de superioribus suis ut flueret aqua in conualle, clamauit: Saule, Saule quid me persequeris? Non ei legit prophetam, non ei legit alterum apostolum; omnia enim ista contemneret mons magnus: rigauit illum de superioribus suis; et statim rigatus et manare iam uolens: Domine, ait, quid me iubes facere ? Accipe illum montem uel petram, unde possis dare uocem tuam; accipe illum, et uide rigari de superioribus, et effluere in inferioribus. Audi hoc et in uno loco: Siue, inquit, mente excessimus Deo, siui temperantes sumus uobis. Quod ait, mente excessimus; uos capere non potestis: excessimus enim omnia ista carnalia, uos adhuc carnales estis. Deo ergo mente excessimus; et quod uidemus cum mente excedimus, effari non possumus: ibi enim audiuit ineffabilia uerba, que non licet homini loqui . Quid ergo, inquiunt illi carnales, illi lepores, nos non irrigabimur? ad nos nichil perueniet? Et quomodo emittit fontes in conuallibus? et quomodo in medio montium pertransibunt aque? Ad hoc ergo pertinet, Siue temperantes sumus uobis. Unde hoc [1 1Kb] ? quem imitamur? Charitas, inquit, Christi compellit nos . Tu particeps uerbi, etsi hodie spiritualis, heri carnalis, ad carnales dedignaris descendere, cum ipsum uerbum caro factum sit, ut habitaret in uobis .

8. Benedicamus ergo Dominum, et laudemus eum qui rigat montes de superioribus suis. Inde ueniet irrigatio ad terram, inde et humilia satiabuntur: sequitur enim, De fructu operum tuorum satiabitur terra. Quid est, De fructu operum tuorum? Nemo glorietur in operibus suis; sed qui gloriatur, in Domino glorietur . Gratia tua satiatur, cum satiatur: non dicat meritis suis datam gratiam fuisse. Si gratia dicitur, gratis datur: si operibus redditur, merces redditur . Gratis ergo accipe, quia impius iustificaris. De fructu operum tuorum satiabitur terra.

9. [uers. 14.] Producens fenum iumentis, et herbam seruituti hominum. uerum est, uideo, agnosco creaturam: producit terra fenum iumentis, et herbam seruituti hominum. Sed uideo et alia iumenta Domini, que significantur, cum dicitur, Boui trituranti os non infrenabis: dicit enim ipsum iumentum, Numquid de bobus pertinet ad Deum? Propter nos ergo Scriptura dicit. Quomodo ergo producit terra fenum iumentis? Quia Dominus constituit ut qui Euangelium annuntiant, de Euangelio uiuant. Misit predicatores, et ait illis: Omnia que ab ipsis apponuntur uobis, manducate;  dignus est enim operarius mercede sua . Cum enim dixisset, Que apponuntur uobis, manducate; ne illi dicerent, Improbi erimus ad mensas alienas cum [1 1Kb] indigebimus, uis nos ita esse frontosos? Non, inquit, non est illa donatio eorum, sed uestra merces. Cuius rei merces? Quid dant? quid accipiunt? Dant spiritualia, accipiunt carnalia; dant aurum, accipiunt fenum. Omnis enim caro fenum, et claritas carnis ut flos feni . Omnia temporalia que tibi superfluunt et redundant, fenum iumentorum est. Quare? Quia carnalia sunt. Audi quorum iumentorum sit fenum. Si nos uobis spiritualia, seminauimus, magnum est si carnalia uestra metamus? Hoc Apostolus dixit, talis annuntiator tam laboriosus, tam impiger, tam exercitatus, ut ipsum fenum donaret terre. Ego, inquit, nullius horum usus sum. Ostendit sibi deberi, et non accepit; nec condemnauit eos qui acceperunt quod debebatur. Condemnandi enim erant exigentes indebita, non accipientes mercedem suam: ille tamen et ipsam mercedem suam donauit. Non quia alius tibi donauit, non debes alteri; alioquin non eris irrigata terra que producit fenum iumentis. De fructu operum tuorum, inquit, satiatibur terra: producens fenum iumentis. Tu noli esse sterilis, produc fenum iumentis: si nolunt iumenta fenum tuum, non te tamen sterilem inueniant. Accipis spiritualia, redde carnalia: debita sunt militi, militi reddis; prouincialis  Christi es. Quis militat suis stipendiis unquam? quis plantat uineam, et de fructu eius non edit? quis pascit gregem, et de lacte eius non percipit? Non ideo dico, ut ista fiant in me. Fuit quidam miles qui etiam prouinciali donaret annonam: sed tamen reddat prouincialis annonam. Ut autem hinc dicam potius; iumenta sunt: Boui trituranti os non infrenabis. Producens, inquit, fenum iumentis; et quasi hoc exponens adiecit, Et herbam seruituti hominum: ne non intelligeres quod dictum est, Producens fenum iumentis, repetitione exposuit quod premisit. Quod enim dixit supra fenum, postea herbam nominauit; quod autem dixerat iumentis, hoc seruituti hominum dixit. Ergo seruituti, et non libertati. Ubi ergo est, uos in libertatem uocati estis? Sed audi eumdem ipsum: Cum enim liber sim ex omnibus, omnium seruum me feci, ut plures lucrifacerem . Et quibus dixit, In libertatem uocati estis? et quid adiunxit? Tantum ne libertatem in occasionem carnis detis, sed per caritatem seruite inuicem . Quos liberos fecerat, seruos fecit; non conditione, sed tamen Christi redemptione; non necessitate, sed caritate: Per caritatem, inquit, seruite inuicem. Sed Christo seruimus inuicem, ait; non populis, non carnalibus, non infirmis. Bene Christo seruis, si seruis quibus Christus seruiuit. Nonne de illo dictum est: Bene seruientem plurimis? Propheta legitur: de nullo nisi de Christo accipi solet. Audiamus tamen proprie et in Euangelio uocem eius: Quicumque, inquit, in uobis uult maior  esse, erit uester seruus. Seruum meum [1 1Kb] te fecit, qui te suo sanguine liberum fecit. Dicite hoc nobis, quia uerum dicitis. Audi illum alio loco: Nos autem seruos uestros per Iesum . Bene diligite seruos uestros, sed in Domino uestro. Prestet nobis ut bene seruiamus. Nam uelimus, nolimus, serui su mus: et tamen si uolentes sumus, non necessitate, sed caritate seruimus. Quodammodo enim quasi superbia seruorum stomachata uidebatur, cum diceret Dominus: Erit uester seruus qui uoluerit inter uos maior esse. Iam enim filii Zebedei sedes altissimas querebant: unus uolebat sedere ad dexteram, alter ad sinistram, dicentes per matrem quod ipsi cupiebant. Dominus non illis sedes inuidit, sed conuallem prius plorationis ostendit, quasi diceret, Illuc uultis uenire, ubi sum ego? uenite qua ego. Quid est, uenite qua ego? Per humilitatem. Ego de sublimi descendi, et humiliatus ascendo: uos in terra inueni, et ante uultis uolare quam pasci; prius nutrimini, educamini, ferte nidum. Quid enim ait? quomodo illos reuocauit ad humilitatem, iam querentes altitudinem? Potestis bibere calicem quem ego bibiturus sum? Et illi, etiam in hoc superbi: Possumus. Quomodo Petrus: Tecum usque ad mortem. Fortis uir, donec femina diceret: Et iste cum illis erat . Sic et isti: Possumus. Potestis? Possumus. Et ille, Calicem quidem meum bibetis, etsi modo non potestis, bibetis: quomodo Petro, »Non potes me modo sequi; sequeris me postea . Calicem quidem meum bibetis; sedere autem ad dexteram meam uel ad sinistram, non est meum dare uobis« . Quid est, Non est meum dare uobis? Non est meum dare superbis. Modo quibus loquor, superbi estis; ideo dixi, Non est meum dare uobis. Sed forte dicerent, Erimus humiles. Non ergo eritis uos: ego, uobis dixi. Non dixi, Non dabo humilibus: sed, non dabo superbis. Qui autem rex superbo fit humilis, non erit qui erat.

10. Ergo predicatores uerbi, et iumenta et serui sunt. Producat terra, si irrigata est, fenum iumentis, et herbam seruituti hominum. Ipse est enim fructus, ut possit fieri quod dictum est in Euangelio: Ut et ipsi recipiant uos in tabernacula eterna . uide de feno quid facias, uide de re uili quid emas. Ut recipiant uos, inquit, in tabernacula eterna: ubi erunt ipsi, illuc uos recipiant. Quare hoc? Quia qui suscipit iustum in nomine iusti, mercedem iusti accipiet: et qui suscipit prophetam in nomine prophete, mercedem prophete accipiet: et qui dederit calicem aque frigide uni ex his minimis, tantum in nomine discipuli; amen dico uobis, non perdet mercedem suam . Quam mercedem non perdet? Recipient uos in tabernacula eterna. Quis non festinet? qui non alacrius currat? Si terra estis, rigamini de fructu operum Dei: ne dicatis, Non sunt cum quibus faciamus; predicatores nostri, iumenta triturantia, homines seruientes non indigent nostri. Quere tamen, ne quis indigeat:  postremo, et qui non indiget, inueniat in te quod nolit [1 1Kb] accipere. Accipit enim bonam uoluntatem, cum tu accipias pacem: etsi enim non querit datum, sed requirit fructum . Quere tamen, ne quis indigeat; et noli dicere: Si petierit, dabo. Exspectas ergo ut petat? Sic pascis bouem Dei, quomodo transeuntem mendicum? Illi petenti das, quia scriptum est, Omni petenti te, da . De isto quid scriptum est? Beatus qui intelligit super egenum et pauperem . Quere cui des: Beatus enim qui intelligit super egenum et pauperem, qui preoccupat uocem petituri. Si sic inter uos indigent milites Christi, ut etiam petant; uidete ne uos iudicent, antequam petant. Quomodo, inquis, quero? Esto curiosus, esto prouidus; prospice, attende unde quisque uiuat, unde se transigat, unde habeat: non reprehendetur ista curiositas tua; terra eris producens fenum iumentis, et herbam seruituti hominum. Curiosus esto, et intellige super egenum et pauperem. Alius ad te uenit, ut petat; alium tu preueni, ne petat. Sicut enim de illo qui te querit dictum est, Omni petenti te, da; sic de illo quem tu debes querere dictum est, Sudet eleemosyna in manu tua, donec inuenias iustum cui eam tradas. Cum enim dandum sit et istis pauperibus petentibus [2 1Kb] ; non enim ab eis inhibuit Deus eleemosynas, cum Christus de ipsis dicat, Quando facis epulum, conuoca cecos, claudos, debiles, non habentes unde tibi reddant; retribuetur autem tibi in resurrectione iustorum : uoca et ipsos, pasce et ipsos; epulare, cum illi epulantur; delectare, cum illi saginantur; illi enim pane tuo, tu iustitia Dei. Nemo uobis dicat: Preceptum est a Christo ut seruo Dei detur, mendico non detur. Absit; prorsus impius ista loquitur. Da illi, sed multo magis illi. Ille enim petit, et in uoce petentis agnoscis cui des: ille autem quanto minus petit, tanto magis tibi uigilandum est ut preoccupes petiturum; aut forte modo non petiturum, et aliquando damnaturum. Itaque curiosi estote ad ista, fratres mei; inuenietis multorum Dei seruorum indigentiam, tantum ut uelitis inuenire. Sed quia delectat uos excusatio qua uultis dicere, Nesciebamus; propterea non inuenitis.

11. Ipse Dominus loculos habebat, quo mittebantur necessaria, et possidebantur nummi propter usus eorum qui cum illo erant et eius: non enim cum dicitur, Esuriuit , euangelista mentitur. uoluit esurire propter te, ne tu esurias in illo, qui pauper factus est, cum diues esset, ut illius paupertate nos ditaremur . Habuit enim loculos; et dictum est de quibusdam feminis religiosis, quod ambulabant qua ibant pedes eius euangelizantes, et ministrabant ei de substantia sua. Nominantur ille mulieres in Euangelio, ubi erat quedam etiam uxor cuiusdam Chuze procuratoris Herodis . uide que fiebant. Futurus erat Paulus nichil tale aliquando querens, et omnia prouincialibus donans. Sed quia multi infirmi ista quesituri  erant, magis infirmorum personam suscepit Christus. Sublimius Paulus, numquid et Christo! Sublimius Christus, quia misericordius. Cum enim uideret Paulum ista non esse quesiturum, prouidit ne damnaret quesiturum, et prebuit exemplum infirmo: quomodo cum uideret multos pronos et gaudentes ituros ad martyrium passionis, exsultaturos in ipsa passione, fortes [1 1Kb] , centenarios maturos ad horreum; quorumdam tamen infirmorum, quos uidebat posse conturbari uentura passione, ne deficerent tamen, sed potius uoluntatem humanam uoluntati Creatoris coniungerent, ipsorum personam uoluit suscipere in passione Christus, dicens, Tristis est anima mea usque ad mortem; et iterum, Pater, si fieri potest, transeat a me calix iste. Docuit quid esset dicturus infirmus, sed secutus ostendit quid facere deberet infirmus: uerumtamen non quod ego uolo, sed quod tu uis, Pater . Quomodo ergo in passione infirmorum personam sustinuit, prefigurata illa in corpore suo, quia et illa membra eius; neque enim frustra dictum est, Imperfectum meum uiderunt oculi tui, et in libro tuo omnes scribentur : sic et in loculis habendis, et in exigenda quodam modo annona, non petenda, sed prebenda [2 1Kb] , indigentiam suscepit. Suscepit eum Zaccheus, et gaudet . Cui hoc bonum? Christo, an Zaccheo? uere, si non susciperet Zaccheus, non erat ubi maneret mundi fabricator? aut si non pasceret Zaccheus, indigeret is qui de quinque panibus tot millia hominum saturauit? Cum ergo quisque sanctum suscipit, non suscepto, sed susceptori prestatur. Numquid in illa fame non pascebatur Elias? nonne coruus afferebat panem et carnem, seruo Dei seruiente creatura ? Missus est tamen pascendus ad uiduam; non ut militi, sed ut prouinciali aliquid prestaretur.

12. Ergo quia dicebamus, fratres, et de pascendis pauperibus; cum Dominus loculos haberet, tamen quando dixit Iude eum tradituro, Quod facis, fac uelociter; non intelligentes ceteri quid dixisset, arbitrati sunt eum dixisse, ut aliquid prepararet quod daretur pauperibus. Ille enim loculos habebat, hoc in Euangelio scriptum est . Possent hoc suspicari, nisi hoc haberet in consuetudine Dominus? De his ergo que dabantur et in loculos mittebantur, dabatur tamen et illis pauperibus, quos Deus docuit non contemnendos. Sed si illum non contemnis, quanto magis bouem per quem trituratur hec area? quanto magis seruum tuum? Non indiget cibo, forte ueste indiget. Non indiget ueste, forte tecto indiget, forte ecclesiam fabricat, forte aliquid utile in domo Dei molitur; exspectat ut attendas, exspectat ut intelligas super egentem et pauperem. Tu contra, terra dura, lapidea, non irrigata, aut frustra irrigata, seruas tibi dicere: Non sciebam, non noueram, nemo mihi dixit. Nemo tibi dixit! Christus non cessat dicere, propheta non cessat dicere: Beatus qui intelligit super egenum et pauperem. Non uides arcam inanem  prepositi tui: uides certe uel surgentem fabricam, quo intraturus et oraturus es. Nonne admouetur oculis tuis? Nisi forte putatis, fratres, quia prepositi uestri thesaurizant: et nouimus multos non thesaurizare, et ad quotidiana egere, de quibus omnino non creditur; quos et uos inueniretis, si uelletis, si circumspiceretis, si ad hoc uigilaretis, ut fructum daretis. Dixi quod potui, quantum potui. Puto autem manifestos nos esse uobis, sicut ait Apostolus, non ideo nos dicere, ut in nos ista faciatis. Prestet Deus ut hec non frustra dixerim: prestet Deus ut terra irrigata sitis, non lapidea, sicut Iudeorum, unde tabulas lapideas accipere meruerunt; sed terra fructifera, terra que irrigata reddat agricole. Illi ipsi corde lapideo, quod significatum est lapideis tabulis, decimas dabant. Etiam gemitis, et nichil adhuc exit [1 1Kb] . Si gemitis, parturite; si parturitis, parite. Quare gemitus inanis? quare gemitus sterilis? uiscera torquentur, an non est intus quod edatur? Rigans montes de superioribus suis: de fructu operum tuorum satiabitur terra. Beati qui faciunt, beati qui ista fructuose audiunt, beati qui non inaniter clamant. De fructu operum tuorum satiabitur terra: producens fenum iumentis, et herbam seruituti hominum. [2 1Kb] Utquid hoc? Ut educat panem de terra. Quem panem? Christum. De qua terra? De Petro, de Paulo, de ceteris dispensatoribus ueritatis. Audi quia de terra: Habemus, inquit, thesaurum istum in uasis fictilibus, ut eminentia sit uirtutis Dei . Ipse est panis qui de celo descendit , ut e terra educatur, cum per seruorum suorum carnem predicatur. Terra fenum producit, ut panem de terra educat. Que terra fenum producit? Plebes pie, plebes sancte. Ut de qua terra panis educatur? uerbum Dei de Apostolis, de dispensatoribus Sacramentorum Dei, adhuc in terra ambulantibus, adhuc corpus terrenum portantibus.

13. [uers. 15.] Et uinum letificat cor hominis. Nemo se ad ebrietatem paret; imo se omnis homo ad ebrietatem paret. Calix tuus inebrians quam preclarus est ! Nolumus dicere: Nemo se inebriet. Inebriamini, sed uidete unde. Si uos inebriat calix Domini preclarus, uidebitur ista inebrietas in operibus uestris, uidebitur in sancto amore iustitie, uidebitur postremo in alienatione mentis uestre, sed a terrenis in celum. Ut exhilaret faciem eius in oleo. uideo que terra quantum fructum educat, si producat fenum iumentis. Non isti serui uendunt quod dant; non enim uenditores Euangelii sunt: gratis dant, quia gratis acceperunt. Gaudent bonis operibus uestris; hoc enim uobis prodest: non enim querunt datum, sed requirunt fructum. Quid est exhilaratio faciei in oleo? Gratia Dei, nitor quidam in manifestationem; sicut dicit Apostolus: Unicuique autem datur Spiritus ad manifestationem . Gratia quedam que est hominum ad homines perspicua, ad conciliandum sanctum amorem, oleum dicitur, in  nitore diuino; et quoniam excellentissima in Christo apparuit, totus orbis eum diligit: qui cum contemptus hic esset, adoratur modo ab omni gente: Quoniam ipsius est regnum, et ipse dominabitur gentium . Tanta est enim eius gratia, ut multi qui in eum non credunt, laudent eum, et propterea dicant nolle se in eum credere, quia nemo potest implere quod iubet. Laudando impediuntur, qui in illum uituperando seuiebant. Amatur tamen ab omnibus, predicatur ab omnibus; quia excellenter unctus, ideo Christus. Christus enim unctus, a chrismate dictus Christus. Messias hebraice, grece Christus, latine Unctus: sed corpus suum totum perunguit. Omnes ergo uenientes accipiunt gratiam, ut exhilaretur facies in oleo.

14. Et panis cor hominis confirmat. Quid est hoc, fratres? Quasi cegit intelligi de quo pane diceret. Panis enim iste uisibilis stomachum confirmat, uentrem confirmat: est alius panis qui cor confirmat, quia panis est cordis. Iam enim dixerat de pane superius, Ut educat panem de terra, sed non dixerat qualis panis sit ille. Et uinum letificat cor hominis. uidetur iam dicere de spirituali uino; nam id letificat cor hominis. Sed adhuc putetur de uino isto dici, quia ebrii quasi leti corde uidentur apparere. Utinam letentur, et non rixentur. Dicis mihi: Quid letius ebrio? Imo quid insanius ebrio? quid plerumque iracundius? Est ergo uinum quod uere letificat cor, et non nouit aliud nisi letificare cor. Sed ne putes hoc quidem de spirituali uino debere accipi, de illo pane autem non; quod et ipse spiritualis sit, exposuit et ipsum: Et panis, inquit, cor hominis confirmat. Ergo sic accipe de pane, quomodo accipis de uino; intus esuri, intus siti: Beati enim qui esuriunt et sitiunt iustitiam, quia ipsi saturabuntur . Panis ille iustitia est, uinum illud iustitia est: ueritas est, ueritas Christus est . Ego sum, inquit, panis uiuus, qui de celo descendi ; et, Ego sum uitis, uos sarmenta . Et panis cor hominis confirmat.

15. [uers. 16.] Satiabuntur ligna campi: sed de ista gratia educta de terra. Ligna campi, plebes populorum. Et cedri Libani quas plantauit. Cedri Libani, potentes in seculo, et ipsi satiabuntur. Peruenit panis, et uinum, et oleum Christi ad senatores, ad nobiles, ad reges; satiata sunt ligna campi. Prius humiles satiati sunt, deinde etiam cedri Libani, sed quas plantauit ipse: pie [1 1Kb] cedri, religiosi fideles; tales enim plantauit. Nam et impii sunt cedri Libani, quia, Conteret Dominus cedros Libani . Libanus enim mons est; ibi iste arbores etiam secundum litteram annosissime sunt et excellentissime. Libanus autem interpretatur, sicut legimus in eis qui ista scripserunt, Candidatio. Libanus dicitur candidatio: uidetur autem candidatio esse seculi huius, modo nitentis et fulgentis in pompis suis. Sunt ibi cedri Libani quas plantauit Dominus; ipse satiabuntur  quas plantauit Dominus. Nam arbor, inquit, quam non plantauit Pater meus, eradicabitur . Et cedri Libani quas plantauit.

16. [uers. 17.] Illic passeres nidificabunt. Fulice domus dux est eorum. Ubi passeres nidificabunt? In cedris Libani. Iam audiuimus que sint cedri Libani, nobiles seculi, excelsi genere, opibus, honoribus: et ipse cedri satiantur, ille tamen quas plantauit ipse. In his cedris passeres nidificant. Qui sunt passeres? Aues quidem et uolatilia celi sunt passeres, sed minuta uolatilia solent dici passeres. Sunt ergo quidam spirituales nidificantes in cedris Libani: id est, sunt quidam serui Dei audientes in Euangelio, Dimitte omnia tua, uel, uende omnia tua, et da pauperibus, et habebis thesaurum in celis; et ueni, sequere me . Et non tantum hoc audierunt magni, sed audierunt et parui, et uoluerunt hoc facere et parui, et esse spirituales; non iungi uxoribus, non macerari cura filiorum, non habere proprias sedes quibus deligarentur, sed ire in uitam quamdam communem. Sed quid dimiserunt isti passeres? Minuti enim seculi huius passeres uidentur. Quid dimiserunt? quid magnum dimiserunt? Alius se conuertit, dimisit cellam patris sui inopem, uix unum lectum et unam arcam. Conuertit se tamen, factus est passer, quesiuit spiritualia. Bene, optime; non illi insultemus, non dicamus: Nihil dimisisti. Non superbiat qui multa dimisit. Petrus ut sequeretur Dominum, nouimus quod piscator erat, quid potuit dimittere? uel frater eius Andreas, uel filii Zebedei Ioannes et Iacobus, etiam ipsi piscatores ; et tamen quid dixerunt? Ecce nos dimisimus omnia, et secuti sumus te . Non ei dixit Dominus: Oblitus es paupertatem tuam; quid dimisisti ut totum mundum acciperes? Multum dimisit, fratres mei, multum dimisit, qui non solum dimisit quidquid habebat, sed etiam quidquid habere cupiebat. Quis enim pauper non turgescit in spem seculi huius? quis non quotidie cupit augere quod habet? Ista cupiditas precisa est: ibat in immensum, accepit modum, et nichil dimissum est? Prorsus totum mundum dimisit Petrus, et totum mundum Petrus accepit. Quasi nichil habentes, et omnia possidentes . Faciunt hoc multi: ista faciunt qui parum habent, et ueniunt, et fiunt passeres utiles. Minuti uidentur, quia non habent altitudinem dignitatis secularis: nidificant in cedris Libani. Etenim et cedri Libani, nobiles et diuites et excelsi huius seculi, quoniam cum timore audiunt, Beatus qui intelligit super egenum et pauperem; attendunt res suas, uillas suas, et omnes superfluas copias, quibus uidentur excelsi, et prebent illas seruis Dei; dant agros, dant hortos, edificant ecclesias, monasteria, colligunt passeres, ut in cedris Libani nidificent passeres. Ergo satiantur cedri [1 1Kb] Libani quas plantauit Dominus, et illic passeres nidificabunt. Attendite totam terram, si non ita est. Ut loquerer ista, non solum credidi, sed et uidi; dedit mihi intellectum ipsum experimentum. Interrogate latissimas terras qui nostis, et uidete in quam  multis cedris Libani passeres illi, de quibus locutus sum, nidificant.

17. Sed tamen, fratres mei, ipsi passeres si spirituales sunt, quamuis nidificent in cedris Libani, non pro magno habere debent cedros Libani, et putare illos esse superiores, a quibus eorum necessaria complentur. Passeres enim sunt; ille autem cedri Libani sunt. Ergo fulice domus dux est passerum. Quamuis in cedris Libani nidificent passeres, non tamen cedri Libani duces sunt passerum. Ecce satiabuntur ligna campi, omnes populi; et cedri Libani satiabuntur, quas plantauit Dominus, omnes nobiles et excelsi fideles. Illic, id est in cedris Libani, passeres nidificabunt; prebebunt ramos facultatum suarum colligendis minutis spiritualibus. Prebent ista, faciunt hec cedri Libani quas plantauit Dominus; faciunt, et libenter faciunt; nouerunt quid faciant, nouerunt quid accipiant. Sed passeres quamuis in cedris Libani nidificabunt, Fulice domus dux est eorum. Que est fulice domus? Fulica, sicut omnes nouimus, marina auis est; uel in stagnis est, uel in mari est. Habet quamdam domum non facile in littore terre, aut nunquam; sed in iis que in media aqua sunt: plerumque ergo in petris quas aqua circumdat. Intelligimus ergo petram esse idoneam fulice domum, nusquam fortius et firmius habitat, quam in petra. In quali petra? In mari constituta. Etsi tunditur fluctibus, frangit tamen fluctus, non frangitur: hoc habet magnum petra in mari constituta. Quanti fluctus contuderunt petram nostram, Dominum Christum? Elisi sunt in illum Iudei; illi fracti sunt, ille integer mansit. Et unusquisque imitans Christum, ita sit in isto seculo, id est in isto mari, ubi non potest nisi procellas tempestatesque sentire, ut nulli uento cedat, nulli fluctui, sed omnia excipiat, et integer maneat. Ergo fulice domus et fortis est, et humilis. Non habet domum fulica in excelsis; nichil illa domo firmius, et nichil humilius. In cedris quidem nidificant passeres, propter presentem necessitatem: sed petram illam habent ducem, que fluctibus tunditur, et non frangitur; imitantur enim Christi passiones. Et si forte cedri Libani irate fuerint, et aliquid molestie uel scandali seruis Dei in ramis suis commouerint, uolabunt quidem inde passeres; sed ue cedro remanenti sine nidis passerum. Passeres enim non naufragabunt, non peribunt; quia fulice domus dux est eorum.

18. [uers. 18.] Quid ergo sequitur? Montes altissimi ceruis. Cerui, magni, spirituales, transcendentes in cursu omnia spinosa ueprium atque siluarum. Qui perficit, inquit, pedes meos sicut cerui, et super excelsa statuet me . Teneant montes altos, alta precepta Dei; sublimia cogitent, teneant ea que multum eminent in Scripturis, iustificentur in summis: ceruis enim sunt illi montes altissimi. Quid de humilibus bestiis? quid de lepore? quid de ericio? Lepus minutum animal et infirmum, ericius etiam spinosum [1 1Kb] : illud animal timidum, illud animal spinis coopertum. Spine quid significant, nisi peccatores?  Qui peccat quotidie, etiamsi non magna peccata, minutissimis spinis coopertus est. In eo quod timet, lepus est; in eo quod minutissimis peccatis operitur, ericius est: et non potest tenere excelsa illa et perfecta precepta. Illi enim montes altissimi ceruis. Quid ergo? isti pereunt? Non. Sic enim montes altissimi ceruis, ut et his uideas quid sequatur: Petra refugium ericiis et leporibus. Quia factus est Dominus refugium pauperi . Ponas petram illam in terra, refugium est ericiis et leporibus: ponas illam in mari, domus est fulice. Ubique utilis petra. Et in montibus ipsa utilis: montes sine petre fundamento ruerent in profundum. Nonne iamdudum de montibus dicebatur: Illic uolatilia celi inhabitabunt; de medio petrarum dabunt uoces suas? Ubique ergo petra refugium nostrum: siue in montibus excelsa sit, siue in mari tundatur fluctibus, non frangatur [1 1Kb] , siue in terra solidetur; ad illam cerui, ad illam fulica, ad illam lepus et ericius. Tundant pectora lepores, et ericii confiteantur peccata sua: licet cooperti sint minutis quidem quotidianisque peccatis; non eis tamen deest petra, que illos docuit dicere, Dimitte nobis debita nostra, sicut et nos dimittimus debitoribus nostris . Petra refugium ericiis et leporibus.

19. [uers. 19.] Fecit lunam in tempora. Intelligimus spiritualiter Ecclesiam crescentem de minimo, et ista mortalitate uite quodammodo senescentem; sed ut propinquet ad solem. Non istam lunam dico uisibilem oculis, sed que hoc nomine significatur. Ista quando obscura erat Ecclesia, quando nondum apparebat, nondum eminebat, seducebantur homines, et dicebatur, Hec est Ecclesia, hic est Christus; ut sagittarent in obscura luna rectos cord. . Modo quam cecus est qui plena luna errat? Fecit lunam in tempora. Hic enim temporaliter transit Ecclesia; non enim hic erit semper ista mortalitas: augeri et minui aliquando transibit [2 1Kb] ; in tempora facta est. Sol agnouit occasum suum. Et hic quis sol, nisi sol ille iustitie, quem sibi non ortum impii plangent in die iudicii? Qui dicturi sunt in illo die, Ergo errauimus a uia ueritatis, et iustitie lumen non luxit nobis, et sol non ortus est nobis . Ei sol iste oritur, qui intelligit Christum. Recedit autem ab intellectu eius Christus, qui sic iratus fuerit fratri suo, ut teneat odium. Itaque irascimini, et nolite peccare . Charitas etsi irascitur aliquando, ut corrigat, non tenetur rea; quia non inueterauit ira, ut uerteretur in odium. Si autem ira conuersa fuerit in odium, occidit sol super iracundiam uestram. Non igitur occidat sol super iracundiam uestram .

20. Nec putetis, fratres, ideo nonnulis solem esse adorandum, quia sol in Scripturis aliquando Christum significat. Talis est enim dementia hominum; quasi adorandum aliquid dicatur, cum dicitur, Sol Christum significat. Adora ergo et petram, quia Christum significat . Sicut ouis ad uictimam  ductus est ; adora et ouem, quia Christum significat. uicit leo de tribu Iuda ; adora et leonem, quia Christum significat. uidete quam multa Christum significent; omnia ista Christus in similitudine, non in proprietate. Queris proprietatem Christi? In principio erat uerbum, et uerbum erat apud Deum. Ecce proprietas Christi, per quam factus es. uis audire et proprietatem per quam refectus es? Et uerbum caro factum est, et habitauit in nobis . Cetera similitudines sunt. Intellige, esto Scripture capax, ut aliud uideas obiici oculis tuis, aliud innui cordi tuo.

21. Sol ergo ille, iam securi dicimus, sol ille iustitie, non sine causa impiis non oritur, etsi uolunt: ipsa enim Sapientia dicit, Querent me mali, et non inuenient. Querent, et non inuenient. Et quare? Oderunt enim sapientiam. Ipsa Sapientia loquitur, et dicit: Querent me mali, et non inuenient; oderunt enim sapientiam . Si ergo oderunt, quare querunt? Querunt, non ut fruantur, sed ut inflentur; querunt sermonibus, oderunt moribus. Spiritus enim sanctus discipline fugiet fictum, et auferet se a cogitationibus que sunt sine intellectu . Non ergo sol ille oritur impiis, non oritur malis. At uero de isto sole quid dictum est? Qui facit solem suum oriri super bonos et malos, et pluit super iustos et iniustos . Ergo de illo sole iustitie nescio quid significat psalmus iste secundum mysterium; nam uidemus ista fieri in creatura etiam secundum speciem rerum uisibilium: Sol agnouit occasum suum. Quid est, Sol agnouit occasum suum? Christus agnouit passionem suam: occasus Christi, passio Christi. Sed numquid sic sol occidit, ut non oriatur? Numquid qui dormit, non adiiciet ut resurgat ? nonne ipse dixit, Dormiui turbatus? et de illo dictum est, Exaltare super celos, Deus ? Ergo, Sol agnouit occasum suum: quid est, agnouit? Approbauit, placuit ei. Et unde ostendimus quia agnouit, hoc est, placuit ei? Quid enim non nouit Deus? quid non nouit Christus? Et tamen dicturus est in fine quibusdam: Non noui uos . Quomodo ergo ibi, Non noui uos, non est quasi, Mihi ignoti estis, sed, non mihi placetis; sic et hic, agnouit occasum suum, placuit illi occasus suus. Si enim ei displiceret, quomodo pateretur? Homini enim, quia non est ille sol, etiamsi displiceat passio sua, patitur et quod non uult. Ille autem non pateretur, nisi ei placeret: id est, nisi agnosceret occasum suum, non occideret; quia ipse ait, »Potestatem habeo ponendi animam meam, et potestatem habeo iterum sumendi eam: nemo tollit eam a me, sed ego ipse eam pono a me« . Ergo, agnouit occasum suum.

22. [uers. 20, 21.] Et quid, cum occidit sol, cum passus est Dominus? Facte sunt quedam tenebre in Apostolis, defecit spes eorum, quibus primo magnus et redemptor omnium uidebatur. Quare? »Posuisti tenebras, et facta est nox: ibi pertransibunt omnes bestie silue. Catuli leonum rugientes, ut rapiant,  querentes a Deo escam sibi«  . Quid intelligam spiritualiter catulos leonum, nisi spiritualia nequitie ? quid intelligam nisi mala demonia, que demonia pascuntur erroribus hominum? Sunt enim principes demoniorum, et sunt demonia quedam contemptibilia. Ista demonia seducere animas querunt, sed ubi sol non ortus est; tenebre enim sunt. Et cum tenebre sunt, querunt catuli leonum quos deuorent. Ipse leo maior, princeps omnium talium leonum, quid de illo dictum est? »Nescitis quia aduersarius uester diabolus, tanquam leo rugiens circuit, querens quem deuoret« ? Ideo »querentes a Deo escam sibi;« quia nec tentari quis potest a diabolo, nisi permittente Deo. Iob sanctus ante diabolum erat, et tamen longe ab illo erat: aspectu ante illum, potestate remotus ab illo. Quando auderet tentare uel carnem, uel facultates eius quas possidebat, nisi accepisset potestatem? Quare autem datur potestas? Aut ad damnandos impios, aut ad probandos pios. Iuste hoc totum Dominus agit; et in neminem habet diabolus potestatem, uel in aliquid eius, nisi ille concedat, cui est potestas summa et sublimis. Sic diabolo, sic homini nulla est potestas in hominem, nisi desuper detur. Stabat iudex uiuorum et mortuorum ante hominem iudicem, et inflauit se homo iudex uidens ante se Christum, et ait: Nescis quia potestatem habeo occidendi et dimittendi te? At ille qui uenerat et eum docere, a quo iudicabatur: Non haberes, inquit, in me potestatem, nisi esset tibi desuper data . Et homo et diabolus et quelibet demonia nonnisi accepta potestate nocent: sed proficientibus non nocent. Malis ita sunt tanquam ignis feno; bonis ita sunt tanquam ignis auro. Manducatus est Iudas ut fenum; probatus est Iob ut aurum. Posuisti tenebras, et facta est nox: illic pertransibunt omnes bestie silue. Iam bestie silue alio modo: alio enim et alio modo semper [1 1Kb] ista intelliguntur; quomodo Dominus ipse agnus, ipse leo. Quid tam diuersum quam agnus et leo? Sed qualis agnus? Qui uinceret lupum, uinceret leonem. Ipse petra, ipse pastor, ipse ianua. Pastor intrat per ianuam: et dicit, Ego sum pastor bonus; et dicit, Ego sum ianua . Ipsum leonis nomen Dominum significat; quia, uicit leo de tribu Iuda , et diabolum; quia, Conculcauit leonem et draconem . Discite sic intelligere, cum figurate ista dicuntur; ne forte ubi legeritis quod Christum significat petra , ubique petram Christum putetis. Significat alia atque alia, sicut littera quo loco ponatur uide, ibi intelligis eius uim. Si audieris litteram primam in nomine Dei, et putaueris eam semper ibi ponendam, delebis eam in nomine diaboli. Ab eadem enim littera incipit nomen Dei, a qua incipit nomen diaboli; et nichil tam disiunctum, quam Deus et diabolus. uide ergo quam absurdus est a rebus et humanis et diuinis, qui dixerit  de littera singulari D, Non debet haberi in capite nominis diaboli, et cum quesieris, quare? respondeat: Ego in nomine Dei legi istam litteram. Ridetur iste; nam nec talis est cui digneris reddere rationem. Nolite ergo tam pueriliter sapere etiam ista diuina, ut forte aliquis uestrum, quia dixi superius bestias silue significare Gentes, modo autem dico bestias silue significare demonia et angelos preuaricationis, putet iis me aliquid contrarium dicere. Similitudines enim sunt, et in quocumque loco sunt, circumstantia sui exponuntur. Illic pertransibunt omnes bestie silue. Ubi? In nocte quam posuit Dominus, quia sol agnouit occasum suum. Catuli leonum rugientes, ut rapiant, querentes a Deo escam sibi. Merito Dominus uenturus ad occasum suum, ipse sol iustitie agnoscens occasum suum, ait discipulis, tanquam tenebris futuris [1 1Kb] , circuituro leone, ut quereret quem deuoraret, quod ille leo neminem deuoraret, nisi peteret: Hac nocte, inquit, postulauit satanas uexare uos sicut triticum; et ego rogaui pro te, Petre, ne deficiat fides tua . Nonne Petrus cum ter negauit , iam inter dentes leonis erat? Catuli leonum rugientes, ut rapiant, et ut querant a Deo escam sibi.

23. [uers. 22.] Ortus est sol. Qui dixit, Potestatem habeo ponendi animam meam, et potestatem habeo iterum sumendi eam; agnouit occasum suum, et posuit eam; ortus est sol, et recepit eam. Ortus est sol, quia occidit sol, sed non exstinctus est sol. Adhuc eis qui non intelligunt Christum, ipsa nox est; adhuc eis sol ortus non est: instent, ut intelligant, ne rapiantur a rugiente leone. Nam ecce quibus ortus est, non eos audent inuadere catuli leonum. Sequitur enim: Ortus est sol, et congregati sunt, et in cubilibus suis cubabunt. Magis magisque ubi [2 1Kb] oritur sol iste, ut intelligatur ab orbe terrarum, et clarificetur Christus in toto mundo, congregantur catuli leonum; illa demonia recedunt a persecutione Ecclesie, que instigabant persequi domum Dei, operando in filiis diffidentie. Nam dictum est: Secundum principem potestatis eris, qui nunc operatur in filiis infidelitatis . Modo iam quia nemo eorum persequi audet Ecclesiam, ortus est sol, et congregati sunt. Et ubi sunt? Et in cubilibus suis cubabunt. Cubilia eorum, corda infidelium. Quam multi gerunt leones cubantes in cordibus suis? Non inde erumpunt, non faciunt impetum in istam peregrinantem Ierusalem. Quare non faciunt? Quia iam ortus est sol, et splendet in toto orbe terrarum.

24. [uers. 23.] Ergo uide quid sequatur, quia ortus est sol, et congregati sunt, et in cubilibus suis cubabunt. Quid tu, o homo Dei? quid tu, o Ecclesia Dei? quid tu, o corpus Christi, cuius caput in celo est? quid tu facis, o homo, unitas eius? Exiet, inquit, homo ad opus suum. Operetur ergo iste homo opera bona in securitate pacis Ecclesie, operetur usque in  finem. Aliquando enim erit quedam contenebratio [1 1Kb] , et fiet quidam impetus, sed in uespera, id est in fine mundi: modo-autem in pace et tranquillitate operatur Ecclesia; quia exiet homo ad opus suum, et ad operationem suam usque ad uesperam.

25. [uers. 24.] Quam magnificata sunt opera tua, Domine! Merito magna, merito excelsa. Ubi facta sunt opera ista tam magna? que illa statio Dei ubi stetit, uel que illa sessio ubi [2 1Kb] sedit, et ista operatus est? quis locus ubi ista operatus est? unde processerunt primo ista tam pulchra? Si ad litteram accipias, omnis ordinata creatura, ordinate currens, ordinate pulchra, ordinate oriens, ordinate occidens, ordinate peragens omnia tempora, unde processit? Ipsa autem Ecclesia quomodo accepit incrementa, successus, perfectionem? Quomodo destinatur ad finem quemdam immortalitatis? Quibus preconiis predicatur? quibus mysteriis commendatur? quibus sacramentis occultatur? qua predicatione reuelatur? Ubi fecit hec Deus? uideo magna opera: Quam magnificata sunt opera tua, Domine! Quero ubi fecerit, locum non inuenio; sed uideo quid sequatur: Omnia in sapientia fecisti. Ergo omnia in Christo fecisti. Ille contemptus, ille expalmatus, ille consputus, ille spinis coronatus, ille crucifixus, omnia in illo fecisti. Audio, audio quid de illo tuo milite nunties hominibus; quid de illo precone sancto predices gentibus, Christum Dei uirtutem, et Dei Sapientiam. Irrideant Iudei crucifixum Christum, quia scandalum est eis; irrideant Pagani crucifixum Christum. quia stultitia est eis: Nos autem, inquit, predicamus Christum crucifixum, Iudeis quidem scandalum, Gentibus autem stultitiam; ipsis uero uocatis Iudeis et Grecis Christum Dei uirtutem, et Dei Sapientiam . Omnia in sapientia fecisti.

26. Repleta est terra creatura tua. Repleta est terra creatura Christi [3 1Kb] . Et quomodo? Quomodo uidemus: quid enim non a Patre per Filium creatum est? Quidquid ambulat et repit in terris, quidquid natat in aquis, quidquid uolat in ere, quidquid in celo circumagitur, quanto magis terra, totus mundus creatura Dei est. Sed nescio quid hic significat de quadam creatura noua, de qua dicit Apostolus, Si qua in Christo noua creatura, uetera transierunt; ecce facta sunt sunt omnia [4 1Kb] noua: omnia autem ex Deo . Noua creatura que facta est, omnes credentes in Christum, exuentes se ueterem hominem, et induentes nouum . Repleta est terra creatura tua. In uno loco terre crucifixus erat, in uno exiguo loco cecidit granum illud in terram, et mortificatum est; sed magnum fructum attulit. Singularis eras, Domine Iesu, donec transires; agnosco in alio psalmo uocem tuam, qua dixisti: Singularis ego sum, donec transeam . Singularis ergo eras, donec transires; singularis eras, cum agnouisti occassum  tuum: sed ab occasu in ortum transisti. Ortus es, splenduisti, clarificatus es, cum in celum ascendisti, et repleta est terra creatura tua. Psalmum, fratres, nondum finiuimus; sed aliquid inde in nomine Christi etiam ad diem Dominicum differamus.



SERMO Iu.

1. Meminit Charitas uestra, cum sit unus sermo Dei in Scripturis omnibus dilatatus, et per multa ora sanctorum unum uerbum sonet, quod cum sit in principio Deus apud Deum, ibi non habet syllabas, quia non habet tempora; nec mirandum nobis sit, quia propter infirmitatem nostram descendit ad particulas sonorum nostrorum, cum descenderit ad suscipiendam infirmitatem corporis nostri : istum tamen psalmum iam multos nobis fecisse sermones, mysteriaque ipsa que hic clausa tenentur, ut pulsantibus aperirentur, attulisse nobis non paruas per aliquot dies moras temporis, cum pronuntiantur, cum commendantur, cum clausa esse monstrantur, cum aperiuntur, cum eruuntur, cum ostenduntur; ac per hoc meminit, ut dixi, Charitas uestra, nec preterito die ad eius terminum psalmi nos peruenire potuisse, et distulisse in hunc diem. uoluit Dominus et tempus redditionis nobis exhibere, et me debitorem debito satisfacere, et exactores securiores efficere: det ergo ipse bonum quod reddamus, qui non reddidit quidquid mali feceramus.

2. [uers. 24, 25.] Exclamauerunt, ut nostis, ut cum pietate gaudioque recolitis, exclamauerunt cum Psalmo uiscera cordis nostri, et dixerunt: Quam magnificata sunt opera tua, Domine! Omnia in sapientia fecisti: repleta est terra creatura tua. Quidquid a Deo factum est, in sapientia factum est, et per sapientiam factum est. Quidquid nouit sapientiam, et quidquid non nouit sapientiam, et tamen in creatura Dei est, in sapientia factum est, et per sapientiam factum est. Qui cognoscunt sapientiam, lucem habent sapientiam; qui non cognoscunt, habent tamen artificem sapientiam, cum sint ipsi detenti insipientia [1 1Kb] : et qui eam lucem habent; etiam artificem habent; non quicumque artificem habent, etiam lucem habent. Et quidem in hominibus multi sunt qui eius participes fiunt, et sapientes uocantur; multi eius expertes, stulti nominantur. Propter hoc uitioso nomine stulti appellantur, quia si studeant sapientie, si petant, si querant, si pulsent, possunt peruenire ad eius participationem: non enim nature, sed negligentie denegatur. Sunt autem alie creature, que non possunt fieri participes sapientie; sicut omnes bestie, omnia pecora, omnes arbores, que nec sensum habent ullum. Numquid quia participes sapientie esse non possunt, ideo non in sapientia et per sapientiam facta sunt? Non ergo exigit Deus intellectum de equo et mulo: sed hominibus dicit, Nolite esse sicut equus et mulus, quibus non est intellectus .  Quod equo natura est, homini crimen est. Hoc ergo dicit Deus: Non exigo participationem sapientie mee ab eis que non feci ad imaginem meam; sed ubi feci, inde exigo, et usum eius rei postulo, quam donaui. Homines ergo reddentes Deo que Dei sunt, si Cesari reddunt quod Cesaris est ; id est, reddentes Cesari imaginem suam, et reddentes Deo imaginem suam, erigunt ipsam mentem suam, non ad se, sed ad artificem suum, et ad lumen unde sunt, et ad calorem quemdam spiritualem unde feruescunt, et unde remoti frigescunt, et unde recedentes contenebrantur, et quo reuertentes illuminantur: et quia pie illi dixerunt, Tu illuminabis lucernam meam, Domine; Deus meus, illuminabis tenebras meas ; discussis tenebris terrene stultitie, aperientes os et ducentes spiritum, erigunt, ut dixi, fidentem oculum cordis; et circumspiciunt mente uniuersum mundum, terram, mare et celum, et uidentes omnia pulchre disposita, ordinata currere, digeri generibus, fulciri seminibus, mutari successionibus, currere temporibus placet eis in his artifex, ut et ipsi placeant in artificio [1 1Kb] artifici; et exclamant pre magno gaudio, quia uere huic letitie nichil comparari potest: Quam magnificata sunt opera tua, Domine! Omnia in sapientia fecisti. Ubi est ipsa sapientia in qua omnia fecisti? quo sensu attingitur? quo oculo uidetur? quo studio queritur? quo merito possidetur? Quo putatis, nisi gratia sua? Qui donauit ut simus, donat ut boni simus. Donat conuersis, qui antequam conuerterentur, et cum auersi irent post uias suas, nonne quesiuit eos? nonne descendit? nonne uerbum caro factum est, et habitauit in nobis ? nonne accendit lucernam carnis sue, dum penderet in cruce, et quesiuit perditam drachmam ? Quesiuit et inuenit, uicinis congratulantibus, id est omni creatura spirituali que Deum proxime attingit. uicinis letantibus inuenta est drachma; Angelis letantibus inuenta est anima humana. Inuenta est, ergo gaudeat, et dicat: Quam magnificata sunt opera tua, Domine! Omnia in sapientia fecisti.

3. Repleta est terra creatura tua. Qua creatura tua repleta est terra? Omnibus arboribus et frutetis, omnibus animalibus et pecoribus; et uniuerso ipso genere humano, repleta est terra creatura Dei. uidemus, nouimus, legimus, agnoscimus, laudamus, et in his predicamus; et in his non sufficimus laudare tantum, quantum abundat ex bona inspectione cor nostrum. Sed ad illam magis creaturam debemus attendere, unde dicit Apostolus, Si qua igitur in Christo noua creatura, uetera transierunt; ecce facta sunt omnia noua . Que uetera transierunt? In Gentibus omnis idololatria, in ipsis Iudeis omnis illa seruitus Legis, omnia illa sacrificia prenuntiantia presens sacrificium. Abundabat tunc uetustas hominis; uenit qui renouaret opus suum, uenit qui conflaret argentum suum, qui formaret monetam suam, et attendimus plenam terram Christianis credentibus in Deum, auertentibus se a prioribus immunditiis suis  et idololatria, a spe preterita ad spem noui seculi: et ecce nondum est in re, et iam tenetur in spe, et per ipsam spem iam cantamus et dicimus, Repleta est terra creatura tua. Nondum enim in patria cantamus hoc, nondum in illa requie que promittitur, nondum confirmatis uectibus portarum Ierusalem ; sed adhuc in peregrinatione intuentes mundum istum totum, et undique homines currentes ad fidem, timentes gehennas, contemnentes mortem, amantes uitam eternam, spernentes presentem, et tali spectaculo completi gaudio dicimus, Repleta est terra creatura tua.

4. Hoc autem seculum adhuc tentationum fluctibus quatitur, adhuc tempestatibus et procellis tribulationum et tumorum [1 1Kb] turbatur: hac tamen itur. Minetur licet mare, et tumeat fluctibus, procellasque parturiat; hac itur, datum est nobis lignum in quo nauigemus: Repleta est terra creatura tua. Sed nondum sumus in terra uiuentium, adhuc ista terra morientium est; clamamus autem, et dicimus: Spes mea es tu, portio mea in terra uiuentium . In terra morientium spes mea, in terra uiuentium portio mea. Ecce ista terra que repleta est creatura Dei. Qui adhuc est in ista terra morientium, nondum in terra uiuentium, qua transit? Audi sequentia: Hoc mare magnum et spatiosum, ibi repentia quorum non est numerus; animalia pusilla et magna. Terribile mare significat: ibi sunt repentia quorum non est numerus. Insidie repunt in hoc seculo, et incautos repente occupant: repentes autem tentationes quis numerat? Repunt, sed caue, ne subripiant. uigiletur in ligno; etiam in aquis [2 1Kb] , etiam in fluctibus tuti sumus: non dormiat Christus, non dormiat fides; et si dormierit, excitetur; imperabit uentis, placabit mare ; finietur uia, gaudebitur in patria. Ibi repentia quorum non est numerus; animalia pusilla et magna. uideo enim adhuc in mari isto formidoloso nondum credentes: ipsi enim uersantur in amaris aquis et sterilibus; illi autem et pusilli et magni sunt. Nouimus hoc; multi pusilli seculi nondum crediderunt, multi primates seculi nondum crediderunt: animalia pusilla et magna sunt in hoc mari. Oderunt Ecclesiam, premuntur Christi nomine; non seuiunt, quia non permittuntur: in manus non erumpens, clausa est in corde seuitia. Nam omnes siue pusilli, siue magni, animalia pusilla et magna, que modo dolent templa clausa esse, aras euersas, simulacra confracta, leges latas ut sacrificare idolis capitale sit crimen; omnes qui dolent hec, in mari sunt adhuc. Quid ergo nos? ad patriam qua ituri sumus? Per ipsum mare, sed in ligno. Noli timere periculum; lignum te portat quod continet seculum. Ergo attendite: Hoc mare magnum et spatiosum, ibi repentia quorum non est numerus; animalia pusilla et magna. Noli timere, noli terreri; desidera patriam, intellige peregrinationem.

5. [uers. 26.] Illic naues commeabunt. Ecce in eo quod terrebat, naues natant, et non merguntur. Naues  Ecclesias intelligimus; commeant inter tempestates, inter preellas tentationum, inter fluctus seculi, inter animalia pusilla et magna. Gubernator est Christus in ligno crucis sue. Illic naues commeabunt. Non timeant naues, non ualde attendant ubi natent, sed a quo gubernentur. Illic naues commeabunt. Quem commeatum reperiunt tristem, quando gubernatorem sentiunt Christum? Commeabunt secure, commeent [1 1Kb] perseueranter, uenient ad finem debitum, perducentur ad terram quietis.

6. Est in isto mari aliquid etiam quod superat omnia animalia pusilla et magna. Quid est hoc? Psalmum audiamus: Draco hic quem finxisti ad illudendum ei. Ibi repentia quorum non est numerus, ibi animalia pusilla et magna; illic naues commeabunt, et non timebunt, non solum repentia, quorum non est numerus, et animalia pusilla et magna, sed nec draconem qui ibi est: Quem finxisti, inquit Deo, ad illudendum ei. Magnum secretum, et tamen quod nostis dicturus sum. Nostis inimicum Ecclesie quemdam draconem: non uidistis oculis carnis, sed uidetis oculis fidei. Ipse est qui et leo dicitur: de illo Scriptura dicit, Conculcabis leonem et draconem . Subditus est iste capiti tuo, subdetur et corpori eius; hereant tantum membra capiti suo, ut membra eius sint. Dictum est de prima femina, quam seduxit hic draco; Eua scilicet illa cui consilium mortis dedit, et persuasione astuta in cor femineum more serpentis irrepsit. Factum est quod nouimus, quod ibi et nos fecimus, quod dolemus. In illis enim duobus hominibus totum genus humanum: inde propago mortis, inde et in paruulis debita, delicta. Quis enim mundus, ait Scriptura, in conspectu tuo? Nec infans cuius est unius diei uita super terram . Tradux peccati, tradux mortis de primo peccato. Nostis enim et quid dictum est mulieri, uel potius serpenti, cum audiret Deus peccatum primi hominis: Ipsa tuum obseruabit caput, et tu eius obseruabis calcaneum . In magno mysterio dictum, in figura dictum Ecclesie future, facte de latere uiri sui, et hoc dormientis. Erat autem Adam forma futuri. Hoc Apostolus dicit: Qui est forma futuri . Prefiguratum est quod futurum erat, facta est Ecclesia de latere Domini dormientis in cruce. Nam de latere crucifixi percusso , Sacramenta Ecclesie profluxerunt. Quid ergo dictum est Ecclesie? Iam modo audite, intelligite, cauete: Ipsa tuum obseruabit caput, et tu eius calcaneum. O Ecclesia, caput serpentis obserua. Quod est caput serpentis? Prima peccati suggestio. uenit tibi in mentem nescio quid illicitum; noli ibi tenere mentem tuam, noli consentire. Hoc quod uenit in mentem, caput serpentis est; caput calca, et euades ceteros motus. Quid est, caput calca? Ipsam suggestionem contemne. Sed lucrum suggessit: magnum ibi lucrum est, magnum ibi aurum est; si hanc fraudem feceris, diues eris. Caput serpentis est, calca. Quid est, calca? Contemne quod suggessit. Sed magnum  aurum suggessit. Et quid prodest homini, si totum mundum lucretur, anime autem sue detrimentum patiatur ? Pereat mundi lucrum, ne fiat anime damnum. Hec dicens, obseruasti caput serpentis, et calcasti. Ille autem diabolus calcaneum tuum obseruat. Quid est, obseruat calcaneum tuum? Quando labaris a uia Dei. Tu obseruas primam suggestionem, ille obseruat lapsum tuum. Si enim lapsus fueris, cades; si cecideris, possidebit. Ut autem non cadas, noli exire de uia. Angustam tibi semitam strauit Deus; quidquid extra illam, lubricum est. Propterea lumen est Christus, et uia est Christus: Erat lumen uerum quod illuminat omnem hominem uenientem in hunc mundum ; et, Ego sum uia, et ueritas, et uita . Per me is, [1 1Kb] ad me is. Si ergo ipse est lumen, et ipse est uia; si ab illo recesseris, nec in lumine eris, nec in uia. Et quid te sequitur? Quod dicit de impiis quidam psalmus: Fiat uia illorum tenebre et lubricum .

7. Hic ergo draco, antiquus hostis noster, ira feruidus, insidiis astutus, in mari magno est. Draco hic quem finxisti ad illudendum ei. Iam tu illude draconi: ad hoc enim hic factus est draco. Ipse cadens peccato suo de sublimi habitatione celorum, et ex angelo factus diabolus, accepit quemdam locum suum in hoc mari magno et spatioso. Regnum eius quod putas, carcer eius est. Multi enim dicunt: Quare tantam potestatem diabolus accepit, ut dominetur in isto seculo, et tantum ualeat, tantum possit? Quantum ualet, aut quantum potest? Nisi permissus, nichil potest. Tu sic age, ne permittatur in te; aut si permissus fuerit ad tentandum, uictus abscedat, et non possideat. Permissus est enim ad tentandos quosdam sanctos uiros famulos Dei: superauerunt eum, quia de uia non recesserunt, non lapsi sunt, quorum obseruabat calcaneum. Iob ille sanctus sedebat in stercore, et currebat in uia: uidete quomodo obseruauerit caput eius, et quemadmodum ille calcaneum eius attendebat. Ille repellebat suggerentem, ille sperabat labentem: cepit et eius mulierculam; subtraxit omnia que habebat, solam dimisit adiutricem suam, non mariti consolatricem, sed potius tentatricem [2 1Kb] ; cepit etiam ipsam non obseruantem caput eius. Adhuc enim illa Eua erat; sed iam ille Adam non erat. Ablatis omnibus, remansit Iob cum uxore, per quam tentaretur; et cum Deo, a quo regeretur. Quid illo pauperius subito factum, si domum eius consideres? Quid illo ditius, si cor eius cogites? uide paupertatem domus: ablata sunt omnia. uide diuitias cordis: Dominus dedit, Dominus abstulit; sicut Domino placuit, ita factum est: sit nomen Domini benedictum. Dominus dedit, Dominus abstulit: nouerat rectorem suum, et tentatorem suum; permissorem tentatoris sui nouerat. Nihil sibi, inquit, diabolus tribuat; uoluntatem habet nocendi, potestatem autem nisi acciperet, non haberet; quantum accepit ille potestatis, tantum ego patior: non ergo ab illo patior, sed ab eo qui potestatem  dedit; contemnatur superbia tentatoris mei, sustineantur flagella patris mei. Repulsus est tentator, obseruatum est caput eius, penetrare non potuit in cor. Muratam ciuitatem forinsecus oppugnauit, sed non expugnauit. Accessit alia tentatio: permissus est ad corpus eius, percussit graui uulnere a capite usque ad pedes; contabescebat putredine, scatebat uermibus, amissa domo sedebat in stercore. Ibi Eua captiuata, a diabolo non ad adiutorium marito supposita, sed ad lapsum [1 1Kb] , suggerit ut blasphemetur Deus. Primo suggessit in paradiso ut contemneretur Deus, modo ut blasphemetur Deus. ualuit tunc in integrum, nunc uictus est a putri: in paradiso deiecit, in stercore superatus est. Attendebat autem ille draco utrum Iob lingua laberetur. Omnis enim homo in actu suo pedes habet in eo quod agit; in quo mouetur, ibi tanquam ambulat. Dicebat ille multa; quanta enim dixit Iob, qui legunt, nouerunt: in tam multis illis uerbis obseruabat serpens calcaneum labentis. Ille autem qui caput obseruabat serpentis, repulit omnem suggestionem. Respondit et mulieri, sicut dignum erat respondere mulieri: Locuta es, inquit, tanquam una de insipientibus mulieribus: si bona percepimus de manu Domini, mala non sustinebimus? Et inter illa omnia que dixit, nusquam lapsus est . Quod multi in illis uerbis non intelligunt, et quedam ibi sic accipiunt, quasi aliquid durum dixerit Iob in Deum.

8. Nam inter multa etiam hoc dixit, uelut stomachans aduersus Deum, sicut uidebatur non intelligentibus: ille autem gestabat personam magnam magne prophetie: Utinam, inquit loquens ad Deum, utinam esset nobis arbiter ! Quid est, Utinam nobis esset arbiter  ? Quasi qui inter nos iudicaret, et quo iudicante causa mea uinceret. Sic accipitur ad primum sonum: sed discute te, ne labaris; attendit enim serpens ille semper calcaneum tuum. Quid uisus est dixisse Iob? Utinam esset nobis arbiter! utinam esset medius aliquis qui iudicaret inter me et te! Hoc Deo homo, hoc in stercore homo, hoc uel in celo angelus Deo: Utinam esset nobis arbiter! Sed quid preuidebat? quid optabat? Multi, inquit Dominus, iusti et prophete uoluerunt uidere que uidetis, et non uiderunt . Arbitrum desiderabat. Quid est arbiter? Medius ad componendam causam. Nonne inimici eramus Dei, et malam causam habebamus aduersus Deum? Quis finiret causam istam malam, nisi ille medius arbiter, qui nisi ueniret, misericordie perierat iter? De quo Apostolus dicit, Unus enim Deus et mediator Dei et hominum, homo Christus iehsu . Si non homo, non mediator; quia equalis Patri Deus. Dicit alio loco: Mediator autem unius non est; Deus autem unus est . Inter duos mediator: ergo Christus mediator inter hominem et Deum. Non quia Deus, sed quia homo: nam quia Deus, equalis Patri; sed  equalis Patri, non mediator [1 1Kb] . Ut autem sit mediator, descendat a superiore ad inferiorem, ab equalitate Patris; faciat quod ait Apostolus: Semetipsum exinaniuit formam serui accipiens, in similitudine hominum factus, et habitu inuentus ut homo . Fundat sanguinem suum, deleat chirographum nostrum , componat [2 1Kb] inter nos et Deum; nostram uoluntatem corrigens ad iustitiam, illius sententiam flectens ad misericordiam. Sicut ergo hoc unum exposuimus, quantum Dominus dedit, quod durum uidetur dictum a Iob; sic et cetera que ibi uidentur quasi aspera et blasphema, habent intellectus suos. Quod putaremus aliter esse, nisi Deus perhiberet testimonium, et antequam loqueretur Iob, et posteaquam totum locutus est. Perhibuit Deus primo testimonium, dicens: Homo sine querela, uerax Dei cultor . Dixit hoc Deus, dixit hoc ante tentationem illius. Ne quis autem in illis uerbis forte male intelligens scandalizaretur, et putaret iustum quidem uirum fuisse Iob ante tentationem, in tentatione autem graui defecisse, et lapsum esse in sacrilegam blasphemiam; finitis omnibus sermonibus, et ipsius Iob, et amicorum eius a quibus ei consolatio reddebatur, dicit Dominus testimonium, illos non uerum locutos, sicut seruum eius Iob. Non enim locuti estis, inquit, coram me uerum quidquam, sicut seruus meus Iob. Deinde iubet ut ille pro eis offerat hostias, quibus eorum peccata soluantur .

9. Eia, fratres mei, qui uult obseruare caput serpentis, et securus transire hoc mare; quia necesse est habitet hic serpens iste, et, ut dicere ceperam, lapsus diabolus de celo hunc locum accepit; obseruet caput eius, a timore seculi, et a cupiditate seculi. Hinc enim suggerit aliquid, aut unde times, aut unde cupis; aut amorem tuum tentat, aut timorem. Tu si timueris gehennas, amaueris regnum Dei, obseruabis caput eius. Euitato capite, securus eris; nec ille lapsum tuum tenebit, nec de tua ruina gaudebit. Nemo autem dicat, ut dixi: Magnam habet potestatem. uident enim homines quasi quantum acceperit potestatis; quid perdiderit [3 1Kb] , non uident. Ipse autem sanctus Iob in uerbis suis mysticis et alte secretis, dicens de ista potestate quam dicitur diabolus habere, et describens illum multis modis in figuris similitudinum, exponens quid ille sit, uel quid ualeat, hoc quoque ait: »Non est quidquam simile ei factum super terram, ad illudendum ei ab Angelis meis.« Deus ibi loquitur in libro Iob: »Non est quidquam ei super terram simile factum, ad illudendum ei ab Angelis meis. Omne altum uidet; et ipse rex omnium que in aquis sunt« . Cui testimonio congruit hoc in Psalmo. Cum enim diceret de mari magno et spatioso, ubi  animalia pusilla et magna, ubi repentia quorum non est numerus, ubi naues nauigant ligno tute, ait: Draco hic quem finxisti ad illudendum ei. Sed si ad illudendum, quomodo Deus illi illudit? An tradidit eum illudendum, hoc est, ut illudatur? Putaremus quod Deus illi illuderet, nisi Scriptura Iob soluisset questionem; ibi enim dictum est: Ad illudendum ei ab Angelis meis. uis illudere draconi? Esto angelus Dei. Sed nondum es angelus Dei. Donec sis, si eum cursum tenes ut sis, sunt angeli qui illudant draconi, ne tibi noceat. Prepositi enim sunt Angeli celorum super potestates ereas, et inde procedit uerbum quod fit hic. Intuentur enim legem fixam, legem eternam, iubentem sine scriptura, sine syllabis, sine strepitu, fixam semper et stantem; intuentur Angeli corde mundo, et ex illa faciunt quidquid hic fit, et potestates ex illa ordinantur a summis usque in ima. Et si potestates summorum celorum reguntur uerbo Dei, quanto magis inferiores atque terrene? Remanet ergo in malis sola nocendi cupiditas. Hanc habet homo in potestate cupiditatem nocendi, uoluntatem ad perniciem. Si autem cuiquam nocere potuerit, non glorietur; non ipse nocuit, data est ei potestas. Semel dictum est, sententia firma est: Non est potestas, nisi a Deo . Quid ergo times? In aquis sit draco, in mari sit draco; illac transiturus es. Sic est fictus ut illudatur, hic ad hunc locum ordinatus est, in his sedibus deputatus est. Magnum aliquid illi putas esse has sedes, quia non nosti sedes Angelorum unde lapsus est [1 1Kb] : que tibi uidetur eius gloriatio, damnatio est.

10. Similitudinem accipite breuiter; quia reuera magnum aliquid est hoc nosse et intelligere. Domum magnam aliquam putate totam istam administrationem creature: domus ista magna habet dominum, habet seruos, et in ipsis seruis habet circa se proximos sibi in apparatibus melioribus uestium, thesaurorum, horreorum, magnarum possessionum; habet etiam seruos in infimis ministeriis, ita subditis sibi potestatibus, ut quosdam habeat et ad mundandas cloacas: a summis procuratoribus usque ad extrema ista et infima ministeria quam multi sunt gradus. Si ergo aliquis magnus procurator offendat, et pena domini sui, uerbi gratia, fiat ostiarius in aliquo loco extremo; si exercens sibi datam potestatem, uolentes intrare uel exire perturbet, secundum modum potestatis quem accepit a domino, illi autem nesciant eum fuisse aliquando magnum procuratorem; magnam potestatem illius esse arbitrantur, quia quid perdiderit nesciunt. Et tamen, fratres mei, ostiarius ille de quo dixi, ad similitudinem domus magne huius terrene, potest aliquid facere nesciente domino suo, et turbare aliquem illo non iubente: iste autem nec ad illam ianuam positus est, qua intramus ad Deum. Christus  est enim illa ianua, et per Christum intramus ad uitam eternam . Sed est quedam ianua, qua intratur in hoc seculum, ianua quedam mortalitatis: circa ista infirme [1 1Kb] carnis huius detrimenta et supplementa, ad istam ianuam quasi quidam ostiarius est; hic habet potestatem in isto mari, qua naues commeant, sed non tantam ut faciat aliquid nesciente aut nolente Domino suo. Ne forte aliquis dicat: Perdidit quidem ille magnam potestatem superiorum apparatuum; sed ego in his infimis sum, hic me potest habere in potestate, opus est ut seruiam illi. Noli falli; nouit te Dominus tuus, et sic te nouit, ut capillos tuos habeat numeratos . Quid ergo times? Tentaturus est forte carnem tuam: flagellum est Domini tui, non potestas tentatoris tui. uult nocere saluti que promittitur; sed non permittitur: ut autem non permittatur, habe caput Christum; repelle caput draconis, suggestioni eius noli consentire, a uia tua noli labi. Draco hic quem finxisti ad illudendum ei.

11. [uers. 27-29.] Nam uis uidere quam non tibi noceat, nisi permissus? Omnia, inquit, a te exspectant, Domine, ut des illis cibum in tempore opportuno. Et iste draco manducare uult, sed non manducat quem uult. Omnia a te exspectant, Domine, ut des illis cibum in tempore opportuno. Omnia: et repentia quorum non est numerus, et animalia pusilla et magna, et ipse draco, et omnis creatura tua, qua implesti terram; Omnia a te exspectant ut des illis cibum in tempore opportuno, unicuique cibum suum. Habes cibum tuum, habet et draco cibum suum. Si bene uixeris, cibum Christum habebis; si a Christo recesseris, cibus draconis eris. Omnia a te exspectant ut des illis cibum in tempore opportuno. Quid dictum est ipsi draconi? Terram manducabis. Draconi dictum est: Terram manducabis cunctis diebus uite tue. Audisti cibum draconis. Non uis ut det te Deus manducandum draconi; noli esse cibus draconis, id est, noli relinquere uerbum Dei. Ubi enim dictum est draconi, Terram manducabis; ibi iam dictum erat et preuaricatori, Terra es, et in terram ibis . Cibus serpentis esse non uis? noli esse terra. Quomodo, inquis, non ero terra? Si terrena non sapias. Audi Apostolum, ut non sis terra. Nam corpus quod geris terra est, sed tu noli esse terra. Quid est hoc? Si resurrexistis, inquit, cum Christo, que sursum sunt querite, ubi Christus est in dextra Dei sedens; que sursum sunt sapite, non que super terram . Si non sapis terrena, non es terra; si non es terra, non manducaris a serpente, cui cibus data est terra. Cibum suum dat Deus serpenti, quando uult, quem uult: bene autem iudicat, falli non potest, non ei dat aurum pro terra. Omnia a te exspectant, Domine, ut de illis cibum in tempore opportuno. Cum dederis eis, colligent. Ante illos sunt; sed non colligent, nisi cum dederis. Ante diabolum Iob erat; et quidem non deuorauit Iob, sed uel tentare non ausus est, nisi cum ille dedisset.  A te exspectant: cum dederis eis, colligent; si non dederis, non colligent.

12. Et quid nos, fratres? quem cibum habemus? Sequitur et de cibo nostro. Aperiente autem te manum tuam, uniuersa implebuntur bonitate. Quid est, o Domine, quod aperis manum tuam? Manus tua Christus est. Et brachium Domini cui reuelatum est ? Cui reuelatur, illi aperitur: reuelatio enim apertio est. Aperiente autem te manum tuam, uniuersa implebuntur bonitate. Reuelante te Christum tuum, uniuersa implebuntur bonitate Non autem habent a se bonitatem; nam aliquando [1 1Kb] probatur illis: Auertente autem te faciem tuam, turbabuntur. Multi repleti bonitate, sibi tribuerunt quod habebant, et uoluerunt gloriari quasi in iustificationibus suis, et dixerunt sibi, Iustus sum, magnus sum; et facti sunt sibi placentes. Et sonuit eis Apostolus: Quid enim habes quod non accepisti ? uolens autem probare Deus homini quod ab illo habeat quidquid habet, ut cum bonitate habeat et humilitatem, aliquando eum perturbat; auertit ab illo faciem suam, et decidit in tentationem; et ostendit illi quia quod iustus erat, et recte ambulabat, ipso regente fiebat. Auertente autem te faciem tuam, turbabuntur. uidete quid dicat et in alio psalmo: Ego dixi in abundantia mea, Non mouebor in eternum. Presumpsit de se; impletus erat bonitate, et putabat a se sibi esse totam bonitatem, et dixit in corde suo: Non mouebor in eternum. Sed quia iam senserat Dei gratiam se percepisse, pro eo quod erat expertus, reddidit gratiarum actionem: Domine, in uoluntate tua prestitisti decori meo uirtutem; auertisti autem faciem tuam a me, et factus sum conturbatus . Sic et hic, Aperiente te manum tuam; aperies manum, et uniuersa implebuntur bonitate; non manu sua, sed manu tua aperta: Auertente autem te faciem tuam, turbabuntur.

13. Sed quare hoc facis? quare auertis faciem tuam, ut turbentur? Auferes spiritum eorum, et deficient. Spiritus eorum, superbia eorum erat: gloriantur, sibi tribuunt, seipsos iustificant. A uerte ergo faciem tuam, ut turbentur: aufer spiritum eorum, et deficiant; clament ad te, Cito exaudi me, Domine; defecit spiritus meus. Ne auertas faciem tuam a me . Auferes spiritum eorum, et deficient, et in puluerem suum conuertentur. Inuenit se homo penitens de peccato suo, quia non habebat uires ex se; et confitetur Deo, dicens se esse terram et cinerem. O superbe, conuersus es in puluerem tuum , ablatus est spiritus tuus; iam non te iactas, non te extollis, non te iustificas; uides quia de puluere factus es, et auertente faciem suam Domino, in tuum puluerem recidisti. Roga ergo, confitere puluerem tuum et infirmitatem tuam.

14. [uers. 30.] Et uide quid sequatur: Emittes spiritum tuum, et creabuntur. Auferes spiritum eorum, emittes tuum: auferes spiritum eorum, non habebunt spiritum suum. Ergo deserti sunt? Beati pauperes spiritu:  non sunt autem deserti, quoniam ipsorum est regnum celorum . Noluerunt habere spiritum suum, habebunt spiritum Dei. Hoc enim dixit martyribus futuris: Cum uos ceperint et adduxerint, [1 1Kb] nolite cogitare quomodo aut quid loquamini: non enim uos estis qui loquimini, sed Spiritus Patris uestri qui loquitur in uobis . Nolite uobis tribuere fortitudinem. Si uestra est, inquit, et mea non est; duritia est, non fortitudo. Auferes spiritum eorum, et deficient, et in puluerem suum conuertentur: emittes spiritum tuum, et creabuntur. Ipsius enim sumus figmentum, dixit Apostolus, creati in operibus bonis . A spiritu eius accepimus gratiam, ut iustitie uiuamus: quia ipse est qui iustificat impium . Auferes spiritum eorum, et deficient: emittes spiritum tuum, et creabuntur; et innouabis faciem terre: id est, nouis hominibus, confitentibus se iustificatos esse, non a se iustos, ut gratia Dei sit in illis. uide quales sint quibus innouata est facies terre. Paulus dicit: Plus omnibus illis laboraui. Quid est, Paule? Attende si tu, si spiritus tuus. Non ego, inquit, sed gratia Dei mecum .

15. [uers. 31.] Quid ergo? Quia cum abstulerit [2 1Kb] spiritum nostrum, in puluerem nostrum conuertemur, utiliter intuentes infirmitatem nostram, ut accepto spiritu eius recreemur. uide quid sequitur: Sit gloria Domini in eternum. Non tua, non mea, non illius, aut illius; gloria Domini sit, non ad tempus, sed in eternum. Letabitur Dominus in operibus suis. Non in tuis, quasi tuis: quia et opera tua si mala, per iniquitatem tuam; si bona, per gratiam Dei. Letabitur Dominus in operibus suis.

16. [uers. 32.] Qui aspicit terram, et facit eam tremere; qui tangit montes, et fumigabunt. O terra, exsultabas de bonitate tua, tibi tribuebas uires opulentie tue; ecce respicit Dominus, et facit te tremere. Respiciat te, et faciat te tremere: melior est enim tremor humilitatis, quam confidentia superbie. uidete quomodo aspiciat Deus terram, et faciat eam tremere. Ad terram quasi prefidentem sibi et exsultantem loquitur Apostolus: »Cum timore et tremore uestram ipsorum salutem operamini. Cum timore et tremore: Deus enim est qui operatur in uobis« . Dicis, o Paule, Operamini; dicis ut operemur: quare cum tremore? Deus enim est, inquit, qui operatur in uobis. Ideo ergo cum tremore, quia Deus operatur. Quia ipse dedit, non ex te est quod habes, cum timore et tremore operaberis: nam si non tremueris eum, auferet quod dedit. Cum tremore ergo operare. uide alium psalmum: Seruite Domino in timore, et exsultate ei cum tremore . Si cum tremore exsultandum est, Deus aspicit, fit terre motus: aspiciente Deo, tremant corda nostra; tunc ibi requiescet Deus. Audi illum alio loco: »Super quem requiescet spiritus meus? Super humilem, et quietum, et trementem uerba mea« . »Qui aspicit terram, et facit eam tremere; qui tangit montes, et fumigabunt.«  Montes superbi erant, iactabant se, non eos tetigerat Deus: tangit illos, et fumigabunt. Quid est fumigare montes? Precem Domino reddere. Ecce magni montes, superbi, montes ingentes, non rogabant Deum: se rogari uolebant, et superiorem non rogabant. Quis enim potens, et tumidus, et superbus in terra, qui dignetur humiliter rogare Deum? De impiis loquor, non de cedris Libani quas plantauit Dominus. Impius quilibet, infelix anima, rogare Deum nescit, et uult se rogari ab hominibus. Mons est, opus est ut tangat illum Deus, et fumiget: quando ceperit fumigare, dabit Deo precem, tanquam sacrificium cordis. Fumigat ad Deum, deinde tundit pectus: incipit et flere, quia et fumus excutit lacrymas. Qui tangit montes, et fumigabunt.

17. [uers. 33.] Cantabo Domino in uita mea. Quid cantabit? Totum quidquid est [1 1Kb] , cantabit. Cantemus Domino in uita nostra. uita nostra modo spes est; uita nostra postea eternitas erit: uita uite mortalis, spes est uite immortalis. Cantabo Domino in uita mea; psallam Deo meo, quamdiu sum. Quoniam in illo sine fine sum, quamdiu sum, psallam Deo meo. Ne forte cum ceperimus psallere Deo in illa ciuitate, putemus nos aliquid aliud acturos: tota uita nostra erit psallere Deo. Si ueniet in fastidium quod laudamus, potest uenire in fastidium et nostra laudatio. Si semper ille amatur, semper a nobis laudatur: Psallam Deo meo, quamdiu sum.

18. [uers. 34.] Suauis sit ei disputatio mea: ego autem iucundabor in Domino. Suauis sit ei disputatio mea: que est disputatio hominis ad Deum, nisi confessio peccatorum? Confitere Deo quod es, et disputasti cum illo. Disputa cum illo, fac bona opera, et disputa. »Lauamini, mundi estote,« Isaias dicit, »auferte nequitias ab animis uestris, a conspectu oculorum meorum; cessate a nequitiis uestris, discite benefacere, iudicate pupillo, et iustificate uiduam, et uenite, disputemus, dicit Dominus« . Quid est disputare cum Deo? Te illi indica scienti, ut indicet se tibi nescienti. Suauis sit ei disputatio mea. Ecce hoc est Domino suaue, disputatio tua; sacrificium humilitatis tue, contribulatio cordis tui, holocaustum uite tue, hoc est suaue Deo. Tibi autem quid est suaue? Ego autem iucundabor in Domino. Ipsa est mutua disputatio quam dixi: indica te ei scienti, et indica se tibi nescienti. Suauis est ei confessio tua, suauis est tibi gratia ipsius. Dixit se tibi. Unde se tibi dixit? Per uerbum. Quod uerbum? Christum. Et tibi dixit, et se dixit. Quia misit Christum, seipsum dixit. Ita plane, audiamus ipsum uerbum: Qui me uidit, uidit et Patrem . Ego autem iucundabor in Domino.

19. [uers. 35.] Deficiant peccatores a terra. Seuire uidetur. O sancta anima, que hic cantat et gemit! Utinam cum ipsa anima sit anima nostra! utinam copuletur ei, et societur, et coniungatur ei! uidebit etiam misericordiam seuientis. Quis enim capit hoc, nisi qui impletus fuerit caritate? Deficiant peccatores  a terra. Contremiscis, quia maledicit. Et quis maledicit? Sanctus. Sine dubio exauditur. Sed dictum est sanctis: Benedicite, et nolite maledicere . Quid est ergo quod dicit, Deficiant peccatores a terra? Plane deficiant; auferatur spiritus eorum, et deficiant, ut emittat spiritum suum, et recreentur. Deficiant peccatores a terra, et iniqui, ita ut non sint. Quid non sint, nisi iniqui? Ergo iustificentur, ut non sint iniqui. uidit hoc, et impletus est gaudio, et reuocat uersum primum psalmi: Benedic, anima mea, Dominum. Benedicat anima nostra Dominum, fratres, quia dare dignatus est et facultatem et sermonem nobis, et uobis intentionem et studium. Unusquisque ut potest recordetur quod audiuit; collocutione inuicem ructate saginam uestram, ruminate quod accepistis, non eat in uiscera obliuionis uestre. Thesaurus desiderabilis requiescat in ore uestro . Magno labore quesita et inuenta sunt, magno labore nuntiata et disputata sunt; sit labor noster fructuosus uobis, et benedicat anima nostra Dominum.



IN PSALMUM CIu ENARRATIO.

1. [uers. 1.] Psalmus centesimus quartus, primus est in eis quibus prenotatur Alleluia. Cuius uerbi, uel potius duorum uerborum, interpretatio est, Laudate Deum. Et ideo inde cepit: Confitemini Domino, et inuocate nomen eius. In laude enim intelligenda est ista confessio, sicut est, Confiteor tibi, Pater, Domine celi et terre . Premissa enim laude, inuocatio sequi solet, ubi desideria precator alligat [1 1Kb] : unde et ipsa oratio dominica habet a capite breuissimam laudem, quod est, Pater noster qui es in celis . Tunc que petuntur, deinceps consequuntur. Unde et alibi in psalmo dicitur: Confitebimur tibi, Deus, confitebimur, et inuocabimus nomen tuum . Quod alibi est planius: Laudans inuocabo Dominum, et ab inimicis meis saluus ero : ita et hic, Confitemini, inquit, Domino, et inuocate nomen eius; quod tale est, ac si diceret, Laudate Dominum, et inuocate nomen eius. Exaudit quippe inuocantem, quem laudantem uidet: laudantem uidet, quem probat amantem. Et in quo uoluit Dominus boni serui amorem circa se ostendi maxime, nisi in eo quod illi ait, Pasce oues meas ? Unde et hic sequitur, Annuntiate inter gentes opera eius; uel potius, ut de greco ad uerbum exprimatur, quod et alii latini codices habent, Euangelizate [2 1Kb] in gentibus opera eius. Quibus hoc dicitur, nisi Euangelistis in prophetia?

2. [uers. 2, 3.] Cantate ei, et psallite ei. uerbo et opere laudate: ore quippe cantatur; psalterio autem, hoc est manibus, psallitur. Narrate omnia mirabilia eius: laudamini in nomine sancto eius. Possunt hi duo uersus ex duobus uerbis superioribus dicit non absurde  uideri: ut quod ait: Narrate omnia mirabilia eius, referatur ad id quod dictum est, Cantate ei; quod uero sequitur, Laudamini in nomine sancto eius, referatur ad id quod dictum est, Et psallite ei: illud scilicet ad uerbum bonum, quo cantatur ei, et narrantur omnia mirabilia eius; illud autem ad opus bonum, quo psallitur ei, ne uelit quisque de opere bono tanquam in sua uirtute laudari. Ideo cum dixisset, Laudamini, quod utique bene operantes merito possunt; addidit, in nomine sancto eius: ut qui gloriatur, in Domino glorietur . Qui ergo non sibi, sed ei uolunt psallere, caueant facere iustitiam suam coram hominibus, ut uideantur ab eis; alioquin mercedem non habebunt apud Patrem, qui in celis est : sed luceant opera eorum coram hominibus, non eo fine ut ipsi uideantur ab eis, sed ut uideant bona opera eorum, et glorificent Patrem eorum, qui in celis est . Hoc est laudari in nomine sancto eius. Unde et in alio psalmo legitur: In Domino laudabitur anima mea; audiant mites, et iucundentur . Quod et hic quodammodo sequitur, Letetur cor querentium Dominum: sic enim mites iucundantur, qui non amaro zelo eos iam bene operantes emulantur.

3. [uers. 4.] Querite Dominum, et confortamini. Hoc enim de greco expressius interpretatum est, quamuis uerbum minus latinum uideatur: unde et alii codices habent, confirmamini; alii, corroboramini. Et quippe dicitur, Fortitudo mea ; et, Fortitudinem meam ad te custodiam : ut eum querendo atque ad eum accedendo, et illuminemur et confortemur; ne cecitate quid faciendum sit non uideamus, aut infirmitate non faciamus etiam quod uidemus. Quod ergo est ad uidendum, Accedite ad eum, et illuminamini ; hoc est ad faciendum, Querite Dominum, et corroboramini. Querite, inquit, faciem eius semper. Que est facies Domini, nisi presentia Dei? Sicut facies uenti, et facies ignis: dictum est enim, Sicut stipulam ante faciem uenti ; et, Sicut fluit cera a facie ignis . Et multa talia ponit Scriptura, nichil aliud quam earum rerum presentiam uolens intelligi, quarum nominat faciem. Sed quid est, Querite faciem eius semper? Scio quidem quia mihi adherere Deo bonum est ; sed si semper queritur, quando inuenitur? An semper dixit, in tota uita ista qua hic uiuitur, ex quo id nos facere debere cognouimus, quando et inuentus querendus est? Iam quippe illum inuenit fides, sed adhuc eum querit spes. Charitas autem et inuenit eum per fidem, et eum querit habere per speciem: ubi tunc sic inuenietur, ut sufficiat nobis, et ulterius non queratur. Nisi enim eum in ista uita inueniret fides, non diceretur, Querite Dominum; et cum inueneritis eum, Derelinquat impius uias suas, et uir iniquus cogitationes suas . Item si fide inuentus, non adhuc esset perquirendus, non diceretur, »Si enim quod non uidemus, speramus, per patientiam exspectamus« : et quod Ioannes ait, »Scimus  quia cum appruerit, similes ei erimus; quoniam uidebimus eum sicuti est« . An forte etiam cum facie ad faciem uiderimus eum sicuti est, adhuc perquirendus erit, et sine fine querendus, quia sine fine amandus? Dicimus enim etiam presenti alicui, Non te quero; id est, non te diligo. Ac per hoc qui diligitur, etiam presens queritur, dum caritate perpetua, ne fiat absens, agitur [1 1Kb] . Proinde quem quisque diligit, etiam cum eum uidet, sine fastidio semper uult esse presentem, hoc est, semper querit esse presentem. Et nimirum hoc est, Querite faciem eius semper, ut non huic inquisitioni, qua significatur amor, finem prestet inuentio, sed amore crescente inquisitio crescat inuenti.

4. [uers. 5.] Iam deinceps temperat se laudator iste ardens, et ad capacia uerba descendit; infirmum amorem atque lactentem temporabilus Dei mirabilibus nutriens. Mementote, inquit, mirabilium eius que fecit, prodigia eius et iudicia oris eius. Qui locus similis uidetur illi loco, ubi ad Moysen querentem quis esset, cum dixisset, Ego sum qui sum, et, Dices filiis Isrel, Qui est, misit me ad uos: quod ex quantulacumque particula rara mens capit: deinceps nomen suum commemorans, erga homines gratiam suam misericorditer temperauit, dicens, Ego sum Deus Abraham, et Deus Isaac, et Deus Iacob; hoc mihi nomen est in eternum . Ubi intelligi uoluit, et illos quorum se Deum dixit, uiuere secum in eternum, et hoc dixit quod capi etiam a paruulis posset: ut, Ego sum qui sum, illi pro captu intelligerent, qui grandibus uiribus caritatis nossent querere faciem eius semper. Si ergo quod est ipse, multum est ad uos uel uidere querere, Mementote mirabilium eius que fecit, prodigia eius et iudicia oris eius.

5. [uers. 6, 7.] Et quibus dicitur? Semen Abraham serui eius, filii Iacob electi eius. uos semen Abraham, uos filii Iacob, mementote mirabilium eius que fecit, prodigia eius et iudicia oris eius. Ne quis autem uni genti hoc tribueret Isrelitarum secundum carnem, et non intelligeret magis esse semen Abrahe filios promissionis quam filios carnis, quibus Apostolus dicit, cum Gentibus loqueretur, »uos ergo Abrahe semen estis, secundum promissionem heredes« ; sequitur et dicit, »Ipse Dominus Deus noster; in omni terra iudicia eius.« Hoc dicitur per Isaiam ad Ierusalem liberam, matrem nostram: Et qui eruit te, ipse Deus tuus, uniuerse terre uocabitur . An Iudeorum Deus tantum? Absit . Ipse Dominus Deus noster; in omni terra iudicia eius: quia in omni terra Ecclesia eius, ubi predicantur iudicia eius. Quid ergo ait in alio psalmo: »Qui annuntiat uerbum suum Iacob, iustitias et iudicia sua Isrel; non fecit sic omni genti, et iudicia sua non manifestauit eis« . Ideo dictum est, quia unam gentem uoluit intelligi pertinentem ad semen Abrahe; que uocata est quidem ex omnibus gentibus, et sic in ea dicuntur omnes gentes,  ut una sit gens in adoptionem uocata. Extra istam nulli genti manifestauit iudicia sua: quoniam qui ea non crediderunt, etiamsi annuntiata sunt, manifestata eis utique non sunt; quia nisi credant, non intelligent.

6. [uers. 8-11.] Memor fuit in seculum testamenti sui. Alii codices habent, in eternum; quod ex ambiguo greco factum est. Sed si in hoc seculum intelligendum est, non in eternum; quomodo exponens cuius testamenti memor fuerit, adiungit et dicit: uerbi quod mandauit in mille generationes? Quod adhuc cum aliquo fine potest intelligi; sed deinde dicit: »Quod disposuit ad Abraham, et iuramenti sui ad Isaac; et statuit illud Iacob in preceptum, et Isrel in testamentum eternum.« Ubi nullus est ambiguitatis locus: quippe habet grecus, quod nusquam nostri nisi eternum interpretati sunt; uix autem aliqui alicubi eternale dixerunt. Nisi forte quia familiarius interpretantur seculum, non eternum, sed seculare interpretari uelint; quod neminem ausum fuisse commemini. Si autem hoc loco Testamentum uetus intelligendum est, propter terram Chanaan; sic enim sermo contexitur, »Et statuit illud« ipsi »Iacob in preceptum, et« ipsi »Isrel in testamentum eternum, dicens, Tibi dabo terram Chanaan [1 1Kb] , funiculum hereditatis uestre:« quomodo intelligendum est eternum, cum terrena illa hereditas eterna esse non possit? Et ideo uetus Testamentum uocatur, quia per Nouum aboletur. Mille uero generationes, nec eternum uidentur aliquid significare; quia utique finem habent, et ad ipsa temporalia nimis multe sunt. Quamlibet enim paucis annis generatio determinetur, quam Greci dicunt; quam minimam quidam quindecim annis terminauerunt, ex qua homo incipit posse generare; que sunt iste mille generationes, non solum a tempore Abraham, quando ei facta est ista promissio, usque ad tempus Noui Testamenti, sed ab ipso Adam, usque ad terminum seculi? Quis enim audeat dicere quindecim annorum millibus hoc seculum extendi?

7. Proinde mihi uidetur non hic uetus Testamentum intelligendum, quod Nouo esse tollendum dicitur per prophetam, »Ecce dies ueniunt, dicit Dominus, et confirmabo domui Iacob Testamentum Nouum; non secundum Testamentum quod constitui patribus eorum, cum eduxissem eos de terra Aegypti« : sed testamentum fidei, quod laudat Apostolus, cum Abraham nobis proponit imitandum, et de Legis operibus gloriantes inde conuincit, quod Abraham etiam ante circumcisionem credidit Deo, et reputatum est illi ad iustitiam : Denique cum dixisset, Memor fuit in seculum testamenti sui; quod in eternum intelligere debemus, testamenti scilicet iustificationis et hereditatis eterne, quam fidei promisit Deus: uerbi, inquit, quod mandauit in mille generationes. Quid est, mandauit? Quod enim ait, Tibi dabo terram Chanaan, non mandatum est, sed promissum: mandatum est autem  quod facere debemus, promissum quod accipere. Mandatum ergo fides est, ut iustus ex fide uiuat ; et huic fidei hereditas eterna promittitur. Mille ergo generationes, propter numeri perfectionem, pro omnibus intelligende sunt; id est, quamdiu generatio generationi sequendo succedit, tamdiu mandatum est uiuendum ex fide. Quod obseruat populus Dei, filii promissionis nascendo uenientes, et moriendo abeuntes, donec omnis generatio finiatur; quod millenario numero significatum est, quia denarii numeri solidum quadratum decem decies, et hoc decies, ad mille peruenit. Quod disposuit, inquit, ad Abraham, et iuramenti sui ad Isaac. Et statuit illud Iacob, id est ipsi Iacob, in preceptum. Ipsi sunt tres patriarche quorum specialiter se dicit Deum, quos et Dominus nominat in Testamento Nouo, ubi dicit: Multi ab oriente et occidente uenient, et recumbent cum Abraham, et Isaac, et Iacob in regno celorum . Ista est hereditas eterna. Nam et hic, ubi ait, Statuit illud Iacob in preceptum; manifestat preceptum esse fidei: non enim promissum appellaret preceptum. Si enim opus est in precepto, merces in promisso: Hoc est opus Dei, Dominus ait, ut credatis in eum quem ille misit . Hoc ergo uerbum quod mandauit, memor in eternum testamenti sui, hoc est, uerbum fidei quod predicamus , statuit illud ipsi Iacob in preceptum; et ipsi Isrel in testamentum eternum, id est, quod ex ipso uerbo et precepto impleto daturus esset aliquid eternum. Dicens, Tibi dabo terram Chanaan, funiculum hereditatis uestre. Quomodo ergo est hoc eternum, nisi aliquid eternum significet? Ipsa enim dicta est terra promissionis, terra fluens lac et mel . Quod totum significat gratiam, in qua gustatur quam suauis est Dominus ; ad quam non omnes homines pertinent: non enim omnium est fides . Ideo addidit, Funiculum hereditatis uestre. Unde in alio psalmo, semel Abrahe, quod est Christus, intelligitur loqui, ubi dicit: Funes ceciderunt mihi in preclaris; etenim hereditas mea preclara est mihi . Cur autem dicta sit terra Chanaan, interpretatio huius nominis aperit; Chanaan quippe interpretatur Humilis. Quod si ad illam referatur sententiam sancti Ne, qua eumdem Chanaan dixit futurum seruum fratrum suorum , hinc est etiam seruilis timor. Seruus autem non manet in domo in eternum; filius manet in eternum . Ideo excluso Chananeo, datur terra promissionis semini Abrahe. Consummata enim caritas foras mittit timorem , ut filius maneat in domo in eternum. Unde dictum est, Et ipsi Isrel in testamentum eternum.

8. [uers. 12.] Deinceps exsequitur historiam in Librorum sanctorum ueritate notissimam. Cum essent numero breui, paucissimi et incole in ea: id est, in terra Chanaan. Quando ibi patres habitauerunt Abraham, Isaac et Iacob, antequam eam acciperent hereditatem, in semine suo paucissimi erant, et incole in ea. Nonnulli  autem codices habent, non, paucissimi et incole; sed, paucissimos et incolas. Ubi apparet eos qui ista ita interpretati sunt, grecam fuisse locutionem secutos, que transferri non potest in latinum, nisi cum ea absurditate, que ferri omnino non possit. Si enim totam ipsam locutionem transferre conemur, dicturi sumus, In eo esse illos numero breui, paucissimos et incolas in ea  . Quod autem ait grecus, In eo esse illos, hoc est latine, Cum essent: quod uerbum non potest casus accusatiuus sequi, sed nominatiuus. Quis enim dicat, Cum essent paucissimos? sed, Cum essent paucissimi.

9. [uers. 13-15.] »Cum« ergo »essent numero breues,« uel, »numero breui, paucissimi et incole in ea; transierunt de gente in gentem, et de regno in populum alterum.« Repetitio est eius quod dixerat, »de gente in gentem. Non dimisit hominem nocere eis:« id est, non permisit. Greca autem locutio est, nocere illos; latina uero, nocere illis. Et corripuit pro eis reges. Nolite, inquit, tangere christos meos, et in prophetis meis nolite malignari. uerba dixit Dei corripientis uel arguentis reges, ne lederent [1 1Kb] sanctos patres, cum essent numero breues, et paucissimi atque incole in terra Chanaan. Que uerba licet in libris eius historie non legantur, tamen intelligenda sunt uel latenter dicta, sicut Deus in hominum cordibus loquitur occultis et ueracibus uisis, uel etiam per Angelum expressa. Nam et rex Gerarum et rex Aegyptiorum diuinitus admoniti sunt ne nocerent Abrahe , et rex alius ne noceret Isaac , et alii ne nocerent Iacob ; cum essent paucissimi et incole, antequam ad incolendam Aegyptum cum filiis suis transiret Iacob: quod intelligitur in eo commemoratum, quod ait, Transierunt de gente in gentem, de regno in populum alterum. Sed quia occurrebat querere, antequam transirent et in Aegypto multiplicarentur, quomodo numero breues, paucissimi et incole in aliena terra perdurare potuerunt, secutus adiunxit, Non permisit hominem nocere eis, et corripuit pro eis reges. Nolite tangere christos meos, et in prophetis meis nolite malignari.

10. Potest autem merito mouere quomodo fuerint christi appellati, antequam esset unctio, ex qua hoc nomen impositum est regibus: quod a Saüle cepit, cui Dauid successit in regno; atque inde ceteri et reges Iude et reges Isrel continuatione sacrate consuetudinis unguebantur: in qua unctione figurabatur unus uerus Christus, cui dictum est, Unxit te, Deus, Deus tuus oleo exsultationis pre participibus tuis . Unde ergo illi iam tunc christi appellabantur? Nam prophetas eos fuisse, legimus de Abraham; et utique, quod de illo manifeste dictum est, hoc et de illis intelligendum est. An ideo christi, quia etiamsi latenter, iam tamen christiani? quamuis enim caro Christi ex illis, tamen Christus ante illos: quod et Iudeis respondit, dicens, Antequam Abraham fieret,  ego sum. Quomodo autem hunc illi ignorarent, aut in eum non crederent; cum propterea prophete dicerentur quia licet occultius, tamen Dominum prenuntiabant? Unde aperte ipse dicit: Abraham concupiuit uidere diem meum, et uidit, et gauisus est . Non enim quisquam preter istam fidem que est in Christo Iesu, siue ante eius incarnationem, siue postea, reconciliatus est Deo; cum sit ab Apostolo ueracissime definitum: Unus enim Deus, et unus mediator Dei et hominum, homo Christus iehsu .

11. [uers. 16.] Deinde iam narrare incipit quomodo factum sit ut transirent de gente in gentem, et de regno in populum alterum. »Et uocauit,« inquit, »famem super terram; omne firmamentum panis contriuit. Misit ante eos uirum; in seruum uenundatus est Ioseph.« Per hoc factum est ut transirent de gente in gentem, de regno in populum alterum. Sed non sunt negligenter pretereunde Scripturarum sanctarum locutiones. uocauit, inquit, famem super terram: quasi fames aliqua persona sit, uel aliquod animatum corpus, uel aliquis spiritus qui obedire posset uocanti; cum sit fames ex inedia contracta pernicies, atque ita sit in eis qui eam patiuntur, ut aliquis morbus. Sicut enim morbus ut esse desinat, fit plerumque per medicamentum; sic et fames sanatur quodammodo per alimentum. Quid est ergo, uocauit famem? An forte ista mala que patiuntur homines, habent quosdam prepositos suos angelos malos , et hoc est forte, uocauit famem, id est angelum propositum famis, et eius rei nomine cuius est prepositus, appellatum? Ex qua opinione Romani ueteres quosdam deos tales consecrarunt, sicut deam Febrem, deumque Pallorem. An quod est credibilius, uocauit famem, intelligendum est, Dixit ut fames esset; ut hoc sit uocare, quod appellare; hoc appellare quod dicere; hoc dicere, quod iubere? Nam ille uocauit famem, qui uocat ea que non sunt, tanquam que sunt [1 1Kb] . Nec ibi Apostolus dixit, Qui uocat ea que non sunt, ut sint; sed, tanquam sint . Apud Deum quippe iam factum est quod eius dispositione futurum est; quia de illo alibi dicitur, Qui fecit que futura sunt . Et hic quando fames facta est, tunc dicta est uocata, id est, ut adesset que iam fuerat in eius occulta gubernatione disposita. Denique quomodo uocauerit famem, statim exposuit, dicens, Omne firmamentum panis contriuit. Et hec suit, dicens, Omne firmamentum panis contriuit. Et hec inusitata locutio est: contriuit enim dixit, pro eo quod est, consumpsit.

12. [uers. 17.] Misit ante eos uirum. Quem uirum? Ioseph. Quomodo misit? In seruum uenundatus est Ioseph. Nempe quando factum est, peccatum erat fratrum, et tamen Deus misit Ioseph in Aegyptum. Intuenda est ergo res magna et pernecessaria, quomodo Deus bene utatur malis operibus hominum,  sicut illi contra male utuntur bonis operibus Dei.

13. [uers. 18, 19.] Contexit deinde narrationem, commemorans que pertulerit Ioseph in humilitate sua, et quomodo fuerit sublimatus. Humiliauerunt in compedibus pedes eius; ferrum pertransiit animam eius, donec ueniret uerbum eius. Compedes quidem accepisse Ioseph, non legimus; sed factum esse, minime dubitandum est. Aliqua enim pretermitti potuerunt in illa historia, que tamen Spiritum sanctum non laterent, qui in his loquitur Psalmis. Ferrum autem quod dicit pertransisse animam eius, tribulationem dure necessitatis accipimus: non enim corpus, sed animam dixit. Talis enim locutio est quedam in Euangelio, ubi Simeon dixit ad Mariam: »Ecce positus est hic in ruinam, et in resurrectionem multorum in Isrel, et in signum cui contradicetur; et tuam ipsius animam pertransiet gladius, ut reuelentur ex multis cordibus cogitationes . Passio quippe Domini, que multis ruina fuit, et in qua multorum cordium occulta patuerunt, quoniam expressum est quid de Domino sentiebant, et ipsam eius matrem grauiter carnali orbitate percussam sine dubio contristauit. In illa uero tribulatione fuit Ioseph, donec ueniret uerbum eius, quo fuerat interpretatus ueraciter somnia: unde commendatus est regi, ut etiam illi de somniis eius futura prediceret . Sed quoniam dixit, donec ueniret uerbum eius, ne omni modo eius sic intelligeremus, ut quisquam rem tantam homini tribuendam putaret; continuo subiecit, Eloquium Domini inflammauit eum: uel, quod magis de greco expressum alii codices habent, Eloquium Domini igniuit eum; ut etiam ipse inter eos computaretur, quibus dictum est, Laudamini in nomine sancto eius. Eloquium Domini igniuit eum. Merito Spiritus sanctus quando a Domino missus est, uise sunt illis lingue diuise uelut ignis : et Apostolus dicit, Spiritu feruentes . A quo igne discedunt, de quibus dicitur: Refrigescet caritas multorum .

14. [uers. 20-22.] Denique sequitur, Misit rex, et soluit eum; princeps populorum, et dimisit eum. Ipse est rex, qui princeps populorum: soluit compeditum, dimisit inclusum. Constituit eum dominum domus sue, et principem omnis possessionis sue. Ut erudiret principes eius sicut semetipsum, et senes eius prudentiam doceret. Grecus habet, Et seniores eius sapientiam doceret. Quod omnimodo ad uerbum ita dici posset: Erudiret principes eius sicut semetipsum, et seniores eius sapientes faceret: enim habet, quos dicere solemus seniores, non , id est senes; autem, quod uno uerbo latine dici non potest, a sapientia dictum est, que grece dicitur, non a prudentia, que appellatur. Neque hoc tamen legimus in illa sublimitate Ioseph, sicut nec compedes in eius humilitate. Sed unde fieri posset ut uir tantus, unius ueri Dei cultor, in Aegypto alendis tantummodo corporibus, et rebus tantum corporalibus gubernandis esset intentus, et quo eos meliores  redderet, curam non gereret animorum? Sed ea conscripta sunt in illa historia, que secundum intentionem scribentis, in quo erat Spiritus sanctus, rebus futuris illa narratione significandis sufficere iudicata sunt.

15. [uers. 23.] Et intrauit Isrel in Aegyptum, et Iacob accola fuit in terra Cham. Quod est Isrel, hoc est Iacob; et quod est Aegyptus, hoc est terra Cham. Hic enim apertissime demonstratum est, de semine Cham filii Ne, cuius primitiuus fuit Chanaan exortam fuisse etiam gentem Aegyptiorum. Proinde in quibus codicibus hoc loco legitur Chanaan, emendandum est. Melius autem interpretatum est, accola fuit, quam, sicut alii codices habent, inhabitauit: quod tantumdem esset, si et incola diceretur; nichil enim aliud significat. Nam idipsum est uerbum in greco isto loco, quod est et superius, ubi dictum est, Paucissimi et incole in ea. Incolatus porro, uel accolatus, non indigenam, sed aduenam ostendit. Ecce quomodo transierunt de gente in gentem, de regno in populum alterum. Quod breuiter propositum fuerat, breuiter narrando explicatum est. Sed de quo regno transierunt in populum alterum, merito queri potest. Nondum enim regnabant in terra Chanaan, quia nondum ibi fuerat regnum constitutum populi Isrel. Quomodo ergo potest intelligi, nisi forte secundum anticipationem, quia ibi regnum futurum erat seminis eorum?

16. [uers. 24.] Deinceps narrantur que in Aegypto gesta sunt. Et auxit, inquit, populum suum uehementer, et firmauit eum super inimicos eius. Etiam hoc totum breuiter propositum est, ut quemadmodum factum sit, deinde narretur. Non enim tunc firmatus est populus Dei super Aegyptios inimicos suos, quando eorum masculini fetus necabantur, uel quando in faciendis lateribus conterebantur; sed quando in manu potenti, per signa et portenta Domini Dei sui, metuendi et honorandi facti sunt, donec duri regis contentio uinceretur, et mare Rubrum persecutorem cum exercitu eius obrueret.

17. [uers. 25.] Quod ergo breuiter positum est, Firmauit populum suum super inimicos eius, uelut quereremus quomodo factum sit; incipit dicere, donec etiam id narrando determinet. Et conuertit cor eorum, ut odirent populum eius, et dolum facerent in seruos eius. Numquidnam intelligendum est, uel credendum quod Deus cor hominis ad facienda peccata conuertat? an peccatum non est, uel paruum peccatum est, odisse populum Dei, et dolum facere in seruos eius? Quis hoc dixerit? Numquid ergo istorum tam grauium peccatorum auctor est Deus, qui nullius uel leuissimi peccati auctor credendus est? Quis sapiens, et intelliget hec ? Nam ipsa est illa mirabilis Dei bonitas, qua bene utitur etiam malis, uel angelis, uel hominibus. Cum enim ipsi uitio suo mali sint, ille de malo eorum bene facit. Non enim antequam odissent populum eius boni erant; sed maligni et impii tales erant, qui facile incolis suis felicibus inuiderent. In eo ergo quod populum  suum multiplicauit, hoc beneficio suo malos ad inuidendum conuertit. Inuidia est enim odium felicitatis aliene. Sic ergo conuertit cor eorum, ut per inuidentiam odissent populum eius, et dolum facerent in seruos eius. Non itaque cor illorum malum faciendo, sed populo suo benefaciendo, cor illorum sponte malum conuertit ad odium. Non enim rectum cor peruertit, sed sponte peruersum ad odium populi, ubi eo malo bene uteretur, conuertit; non illos malos faciendo, sed istis bona, quibus mali facillime possent inuidere, largiendo. Quo illorum odio, et ad exercitationem populi sui, et ad gloriam nominis sui, que nobis est utilis, quomodo sit usus, consequentia docent: que in eius laude commemorantur, cum cantatur Alleluia.

18. [uers. 26.] Misit Moysen seruum suum, Aaron quem elegit ipsum. Sufficeret, quem elegit; sed nichil in eo querendum est, quod additum est, ipsum. Locutio Scripturarum est, sicuti est, In qua habitabunt in ea : qua locutione diuine pagine plene sunt.

19. [uers. 27.] Posuit in eis uerba signorum suorum et prodigiorum in terra Cham. Non ita debemus accipere, uerba signorum et prodigiorum, quasi uerba, quibus uerbis fierent signa et prodigia, id est, que dicerent ut fierent signa et prodigia. Multa enim sine uerbis facta sunt, uel uirga, uel manu extenta, uel fauilla in celum missa. Sed quia illa ipsa que facta sunt, non erant alicuius significationis inania, sicut et uerba que loquimur; ideo et ipsa dicta sunt uerba, non uocum et sonorum, sed signorum et prodigiorum. Posuit in eis, id est, fecit per eos.

20. [uers. 28.] Misit tenebras, et obscurauit. Scriptum est et hoc inter plagas quibus Aegyptii percussi sunt. Quod autem sequitur, in diuersis codicibus uarie legitur. Alii namque habent, Et exacerbauerunt sermones eius; alii uero, Et non exacerbauerunt sermones eius: sed quod prius dixi, in pluribus inuenimus; ubi autem addita est negatiua particula, uix duos codices potuimus reperire. Sed ne forte mendositas propter sensum faciliorem abundauerit; quid enim facilius intelligitur quam id quod dictum est, Et exacerbauerunt sermones eius, utique contumacibus contradictionibus suis? conati sumus secundum aliquam rectam sententiam etiam illud exponere: et hoc interim occurrit, Non exacerbauerunt sermones eius, id est, in Moyse et Aaron; quia eos etiam durissimos patientissime pertulerunt, donec omnia que Deus in eis facere disposuerat, ex ordine complerentur.

21. [uers. 29, 30.] Conuertit aquas eorum in sanguinem, et occidit pisces eorum. Dedit terram eorum ranas, in penetralibus regnum ipsorum: tanquam diceret, Terram eorum conuertit in ranas. Tanta enim ranarum fuerat multitudo, ut hoc per conuenienter diceretur.

22. [uers. 31.] Dixit, et uenit cynomyia et sciniphes in omnibus finibus eorum. Si queritur quando dixerit, in uerbo eius erat antequam fieret; et sine tempore  ibi erat, quo tempore fieret: quanquam et per Angelos, et per seruos suos Moysen et Aaron, etiam tunc quodammodo dixit ut fieret, quando fuerat faciendum.

23. [uers. 32.] Posuit pluuias eorum grandinem. Similis locutio est illi ubi ait, Dedit terram eorum ranas; nisi quod ibi non utique in ranas tota terra conuersa est, pluuia uero in grandinem etiam tota potuit. Ignem comburentem in terra ipsorum: subauditur, posuit.

24. [uers. 33.] Et percussit uineas eorum et ficulneas eorum, et contriuit omne lignum finium eorum. Hoc ui grandinis et fulminibus factum est; unde et ignem dixit comburentem.

25. [uers. 34.] Dixit, et uenit locusta et bruchus, cuius non erat numerus. Una plaga est locuste et bruchi; quoniam altera est parens, altera est fetus.

26. [uers. 35.] Et comedit omne fenum in terra eorum, et comedit omnem fructum terre eorum. Et fenum fructus est, sicut loqui Scriptura consueuit, que fenum appellat etiam segetes frugum, sed ut duo diceret, duobus fortasse que dixerat, numero uoluit consonare, id est, locuste et brucho. Hoc autem totum pertinet ad elocutionis uarietatem medentem fastidio, non ad diuersitatem sententiarum.

27. [uers. 36.] Et percussit omne primogenitum in terra eorum, primitias omnis laboris eorum. Hec plaga nouissima est, excepta morte in mari Rubro. Primitias uero laborum, propter primogenita pecorum, dictum arbitror. Que plage cum sint decem, nec omnes commemorate sunt, nec eodem ordine quo ibi facte leguntur. Libera enim est laudatio a lege narrantis et texentis historiam. Cuius laudationis auctor et dictor cum sit per Prophetam Spiritus sanctus; eadem utique auctoritate qua per eum egit hominem qui illam scripsit historiam, et commemorat aliquid factum quod ibi non legitur, et quod ibi legitur preterit.

28. [uers. 37.] Adiungit autem etiam hoc laudibus Dei, quod argento et auro ditatos Isrelitas eduxit ex Aegypto; quia et ipsi tales erant, qui nondum possent contemnere laborum suorum licet temporalem, tamen debitam iustamque mercedem: nec in eo quod Aegyptios deceperunt, a quibus sibi ut commodaretur aurum argentumque petiuerunt, putandus est Deus huiusmodi dolos, eis qui sursum cor habent, uel iubere, uel, si fecerint, approbare. Magis enim per illa Dei uerba, utique ab illo qui cor eorum uidebat et cupiditates examinabat, permissi sunt facere ista, quam iussi: non tamen sine aliquo prouectu anime carnalis, quod et his fecerunt qui talia iure passi sunt, et quamuis per dolum, ab iniquis hominibus tamen quod sibi reddi debuit, abstulerunt. Sicut autem Aegyptiorum iniquitate, sic istorum infirmitate, ad id quod opus erat illis factis figurandum et prenuntiandum diuine usus est Deus. Et eduxit eos in argento et auro. Et ista locutio Scripturarum est. Pro eo quippe dictum est, in argento et auro, ac si diceretur, cum argento et auro. Et non erat in tribubus  eorum infirmus: sed corpore, non animo. Etiam hoc magnum Dei beneficium fuit, ut in illa necessitate migrandi nullus esset egrotus.

29. [uers. 38.] Letata est Aegyptus in profectione eorum, quia incubuit timor eorum super eos. Timor utique Hebreorum super Aegyptios. Non enim timor eorum, quo timebant Hebrei, sed quo timebantur. Dicet aliquis: Quomodo ergo nolebant eos dimittere Aegyptii? quomodo tanquam redituros dimiserunt? quomodo tanquam redituris et reddituris aurum et argentum petentibus commodauerunt, si letata est Aegyptus in profectione eorum? Sed intelligendum est, post illam ultimam Aegyptiorum mortem, et tantam stragem in mari Rubro tam magni persequentis exercitus, Aegyptios timuisse residuos ne redirent Hebrei, et eorum reliquias magna facilitate contererent. Tunc impletum est quod superius, cum dixisset, Et auxit populum suum uehementer, mox addidit, Et firmauit eum super inimicos eius. Hanc enim sententiam uno uersiculo propositam ut explicaret, quomodo id factum sit, adiunxit cetera que in hac laude cladis [1 1Kb] narrauit, usque ad istum locum, ubi ait, letata est Aegyptus in profectione eorum, quia incubuit timor eorum super eos; uelut assignans quod proposuerat, quia firmauit populum suum super inimicos eius.

30. [uers. 39.] Proinde iam dicit que iter agentibus in eremo beneficia diuina collata sunt. Expandit nubem in protectionem eorum, et ignem ut luceret eis per noctem. Tam sunt hec manifesta quam nota.

31. [uers. 40.] Petierunt [2 1Kb] , et uenit coturnix. Non coturnicem concupiuerunt, sed carnes. Quia uero et coturnix caro est, et in isto psalmo non loquitur de amaricatione illorum in quibus non est beneplacitum Deo, sed de fide electorum, quod est uerum semen Abrahe; ipsi intelligendi sunt petisse ut ueniret unde amaricantium murmur opprimeretur. Iam in uersu qui sequitur, Et pane celi saturauit eos, manna quidem non nominauit, sed nulli obscurum est qui illas litteras legit.

32. [uers. 41.] Disrupit petram, et fluxerunt aque; abierunt in sicco flumina. Et hoc factum tam cito intelligitur, quam legitur.

33. [uers. 42-44.] His autem omnibus beneficiis suis, Deus commendat in Abraham meritum fidei. Sequitur enim et dicit: »Quoniam memor fuit uerbi sancti sui, quod habuit ad Abraham puerum suum. Et eduxit populum suum in exsultatione, et electos suos in letitia.« Quod ait, populum suum; hoc repetiuit, electos suos: et quod ait, in exsultatione; hoc repetiuit, in letitia. Et dedit illis regiones gentium, et labores populorum possederunt. Quod sunt, regiones gentium; hoc sunt, labores populorum: et quod dictum est, dedit illis; hoc repetitum est, possederunt.

34. [uers. 45.] Et tanquam quereremus cui bono  ista data sunt, ne hoc ipsum putaretur summum bonum, quod ista felicitas rerum temporalium populo Dei data est; continuo eam ad aliud retulit, ubi summum bonum oportet inquiri: Ut custodiant, inquit, iustificationes eius, et legem eius requirant. Ubi intelligendum est Dei seruos et electos filios promissionis, uerum et germanum semen Abrahe, imitantes fidem Abrahe, propterea ista bona terrena sumere a Deo, ut non in eis luxu diffluant, siue peruersa securitate torpescant; sed ideo habeant diuina misericordia hec omnia preparata, in quibus querendis possent negotiosissimis laboribus occupari, ut ad hoc uacent unde bonum eternum possit acquiri, hoc est, Ut custodiant iustificationes eius, et legem eius requirant. Denique, quoniam semen Abrahe tales hic intelligi uoluit, qui uere essent semen Abrahe, quales utique nec in illo populo defuerunt: quod etiam apostolus Paulus satis ostendit, cum dicit, Sed non in omnibus illis beneplacitum est Deo ; si enim non in omnibus, profecto fuerunt ibi quidam in quibus beneplacitum est Deo: quia ergo tales psalmus iste commendat, nichil hic dixit de iniquitatibus et irritationibus et amaricatione eorum in quibus non est beneplacitum Deo. Sed quia et iniquis non sola iustitia, uerum etiam misericordia Dei omnipotentis et clementis apparuit; de illis sequens loquitur psalmus cum laudibus Dei. Et tamen utrique in uno populo fuerunt, nec istos illi suarum iniquitatum contagione polluerunt. Nouit enim Dominus qui sunt eius: et si in hoc seculo non potest ab iniustis, recedat ab iniustitia omnis qui nominat nomen Domini .

35. Ut ergo tanquam in corpore psalmi huius uelut latentem quodammodo eius animam commendemus, hoc est, in uerbis quasi exterioribus interiorem intellectum: uidetur mihi admoneri semen Abrahe, qui sunt omnes filii promissionis pertinentes ad eternam hereditatem testamenti eterni, ut tanquam ipsam hereditatem sibi eligant Deum, et eum gratis colant, id est, propter ipsum, non propter aliquod emolumentum mercedis extra ipsum; et hoc faciant laudantes, inuocantes, annuntiantes, nec in suam, sed in eius gloriam per fidem bene operantes, spe gaudentes, caritate feruentes . Hoc totum sonat his uersibus: »Confitemini Domino, et inuocate nomen eius, annuntiate in gentibus opera eius. Cantate ei, et psallite ei, narrate omnia mirabilia eius. Laudamini in nomine sancto eius; letetur cor querentium Dominum. Querite Dominum, et confirmamini; querite faciem eius semper.«

36. Deinde ad paruulorum corda nutrienda, ut roborentur in fide, de Patriarchis proponuntur exempla et illorum fidei et promissionis Dei [1 1Kb] , ut imitando et sperando simus semen illorum, non de sola gente Hebreorum, sed quotquot istam gratiam suscipiunt in omni terra. Quod totum his uersibus continetur: »Mementote mirabilium eius que fecit, prodigia eius et iudicia oris eius. Semen Abraham serui eius,  filii Iacob electi eius. Ipse Dominus Deus noster, in omni terra iudicia eius. Memor fuit in seculum testamenti sui, uerbi quod mandauit in mille generationes. Quod disposuit ad Abraham, et iuramenti sui ad Isaac. Et statuit illud ipsi Iacob in preceptum; et ipsi Isrel in testamentum eternum, dicens, Tibi dabo terram Chanaam, funiculum hereditatis uestre.« Que omnia, pro modulo meo, quemadmodum accipienda essent, exposui.

37. Hic occurrebat animo paruule fidei: Si ergo Deus gratis est colendus, et testamenti eterni hereditas ipse a seipso requirendus; mortalem istam uitam querentium eum, et temporales necessitates, an et ipsa sue misericordie [1 1Kb] multiplicatione non deserit? Nam intente audite quid prestiterit patribus nostris, uel in quibus fidei exempla constituit, uel qui ex illorum carne propagati etiam fidem imitati sunt. Cum essent ipsi numero breui, paucissimi et incole in ea: id est, in terra Chanaan. Et pertransierunt de gente in gentem, et de regno in populum alterum. Non reliquit hominem nocere eis, et arguit pro eis reges. Nolite tangere christos meos, et in prophetis meis nolite malignari.

38. Si autem queritis quomodo »transierunt de gente in gentem, et de regno in populum alterum,« audite: »Et uocauit famem super terram, omne firmamentum panis contriuit. Misit ante eos uirum; in seruum uenundatus est Ioseph. Humiliauerunt in compedibus pedes eius; ferrum pertransiit animam eius, donec ueniret uerbum eius. Eloquium Domini igniuit eum: misit rex, et soluit eum; princeps populorum, et dimisit eum. Constituit eum dominum domus sue, et principem omnis possessionis sue. Ut erudiret principes eius sicut semetipsum, et seniores eius prudentiam doceret. Et intrauit Isrel in Aegyptum, et Iacob accola fuit in terra Cham.« Ecce quomodo »pertransierunt de gente in gentem, et de regno in populum alterum.«

39. Et auxit populum suum uehementer, et firmauit eum super inimicos eius. Si autem scire uultis quomodo eum firmauerit super inimicos eius, audite: »Conuertit cor eorum, ut odirent populum eius, et dolum facerent in seruos eius. Misit Moysen seruum suum, Aaron quem elegit ipsum. Posuit in eis uerba signorum suorum, et prodigiorum in terra Cham. Misit tenebras, et obscurauit, et exacerbauerunt sermones eius. Conuertit aquas eorum in sanguinem, et occidit pisces eorum. Dedit terram eorum ranas, in penetralibus regum ipsorum. Dixit, et uenit cynomyia et sciniphes in omnibus finibus eorum. Posuit pluuias eorum grandinem, ignem comburentem in terra ipsorum. Et percussit uineas eorum et ficulneas eorum, et contriuit omne lignum finium eorum. Dixit, et uenit locusta et bruchus, cuius non erat numerus. Et comedit omne fenum in terra eorum, et comedit omnem fructum terre eorum. Et percussit  omne primogenitum in terra eorum, primitias omnis laboris eorum. Et eduxit eos in argento et auro, et non erat in tribubus eorum infirmus. Letata est Aegyptus in profectione eorum, quia incubuit timor eorum super eos.« Ecce quomodo populum suum firmauit super inimicos eius.

40. Cum autem inimicis eorum ista mala iustitia eius inflixerit; que ipsis largita sit etiam temporalia misericordia eius, accipite: »Expandit nubem in protectionem eorum, et ignem ut luceret eis per noctem. Petierunt, et uenit coturnix, et pane celi saturauit eos. Disrupit petram, et fluxerunt aque; abierunt in sicco flumina. Quoniam memor fuit uerbi sancti sui, quod habuit ad Abraham puerum suum. Et eduxit populum suum in exsultatione, et electos suos in letitia. Et dedit illis regiones gentium, et labores populorum possederunt.« Non ut propter ista eum colant, sed ut ea quoque ad bonum eternum referant atque conuertant; id est, Ut custodiant iustificationes eius, et legem eius requirant. Quecumque igitur alia bona dat Deus, referenda sunt ad gratuitum cultum eius: ipse autem cultus eius non est referendus ad alia bona, que dat Deus; tunc enim erit gratuitus. Ad quod certamen prouocans hostis, ausus est dicere Deo: Numquid Iob gratis colit Deum ? Porro si in seruum uenundatus Ioseph, et humiliatus, et exaltatus, locum fecit ad temporalia bona populo Dei, ut firmaretur super inimicos eius; quanto magis iehsu uenundatus et humiliatus a fratribus suis secundum carnem, et exaltatus in celis, locum facit ad eterna bona populo Dei, triumphanti de diabolo et angelis eius? Audi ergo, semen Abrahe, non de carne glorians, sed imitans fidem; audite, serui Dei, et electi Dei, promissionem habentes uite presentis et future . Si tentationes dure sunt in hoc seculo, Ioseph in carcere, Iesum in cruce cogitate. Si rerum temporalium prosperitas adiacet, non propter ipsam Deo, sed ipsa utimini propter Deum: nec eum existimetis propter uite huius necessaria coli a cultoribus suis [1 1Kb] , que donat et blasphematoribus suis; sed querite primum regnum Dei et iustitiam eius, et hec omnia apponentur uobis .



IN PSALMUM Cu ENARRATIO.

1. Psalmus centesimus quintus etiam ipse prenotatur, Alleluia: et hoc dupliciter. Sed quidam dicunt unum Alleluia pertinere ad finem psalmi superioris, alterum ad huius principium. Et hoc asserunt quod omnes Alleluiatici psalmi habeant in fine Alleluia, non omnes in capite: unde quicumque psalmus non habet in fine Alleluia, nec in capite uolunt eum habere; quod autem in eius capite uidetur esse, ad finem superioris pertinere. Sed nos quousque nobis aliquibus certis documentis id uerum esse persuadeant,  multorum consuetudinem sequimur, qui ubicumque legunt Alleluia, eidem psalmo attribuunt, in cuius hoc capite inueniunt. Paucissimi enim codices sunt , qui habeant Alleluia in fine centesimi et quinquagesimi psalmi [1 1Kb] ; post quem iam nullus est qui ad eumdem canonem pertinet. Sed neque hoc posset prescribere consuetudini, etiamsi omnes codices id haberent. Fieri enim potuit ut aliqua ratione laudationis Dei totus Psalmorum liber, qui libris quinque constare perhibetur , post omnia que cantata sunt, ultimo Alleluia clauderetur: nec propter finem centesimi et quinquagesimi psalmi necesse esse uideo, ut omnes Alleluiatici psalmi in fine habeant Alleluia. Cum uero in capite psalmi geminatur Alleluia, cur Dominus aliquando semel, aliquando bis dicit Amen, et eo modo non possit aliquando semel, aliquando bis Alleluia dici, nescio: presertim quia post numeri notam, quo psalmus inscribitur quotus sit, ueluti iste centesimus quintus, utrumque Alleluia positum est. Debuit autem unum poni ante ipsum numerum, si ad finem pertinet superioris; et post numerum Psalmi scribi alterum Alleluia, quod ad Psalmum ipsius numeri pertinet. Sed fortasse et in hoc imperita preualuit consuetudo, et aliquid afferri potest, quod adhuc ignoramus, unde nos magis docere debeat iudicium ueritatis, quam preiudicium consuetudinis. Nunc tamen antequam hoc perdiscamus, ubicumque post numerum psalmi, siue semel, siue bis conscriptum inuenimus Alleluia, secundum celeberrimam Ecclesie consuetudinem, ei psalmo tribuimus, qui eodem numero prenotatur; confitentes nos arcana omnium titulorum qui sunt in Psalmis, et ordinis eorumdem Psalmorum, et magna esse credere, et nondum, sicut uolumus, penetrare potuisse.

2. [uers. 1.] uideo autem istos duos centesimum quartum et centesimum quintum ita inter se coniunctos, ut in uno eorum, qui precedit, commendetur populus Dei in electis eius, de quibus nulla querela fit, quos ego arbitror ibi fuisse in quibus beneplacitum est Deo : in isto autem qui sequitur, eos commemoratos qui in eodem populo amaricauerunt; nec tamen etiam ipsis Dei misericordiam defuisse. Dicuntur autem ista ex eorum persona qui ueniam conuersi precantur; et exempla commemorantur illorum in quos etiam peccatores diues apparuit misericordia Dei. Incipit ergo etiam iste psalmus sicut ille: Confitemini Domino. Sed ibi sequitur, Et inuocate nomen eius; hic autem, Quoniam bonus, quoniam in seculum misericordia eius. Quapropter potest hic quidem intelligi etiam confessio peccatorum; nam et post paucos uersus sequitur, Peccauimus cum patribus nostris, iniuste egimus, iniquitatem fecimus: sed in eo quod dicit, Quoniam bonus, quoniam in seculum misericordia eius laus utique Dei est, atque in  eius laude confessio. Quanquam etiam cum sua quisque confitetur peccata, cum Dei laude confiteri debet; nec aliter pia est confessio peccatorum nisi non desperans, et poscens misericordiam Dei. Habet ergo eius laudem, siue etiam in uerbis, cum eum bonum et misericordem dicit; siue in solo affectu, cum hoc credit. Nam et ille publicanus, cuius sola illa uerba commemorata sunt, Domine, propitius esto mihi peccatori , etsi non dixit, Quoniam bonus et misericors es, uel aliquid huiusmodi; non tamen illud diceret, nisi hoc crederet; quoniam cum spe orauit, que sine illa fide esse non posset. Potest ergo esse laus Dei uera et pia, ubi non sit confessio peccatorum; que laus multo crebrius in Scripturis confessio uocatur: nulla est autem peccatorum confessio pia et utilis, ubi non laudatur Deus, siue corde, siue etiam ore atque sermone. Quod autem habent alii codices, Quoniam bonus; alii habent, Quoniam suauis: ita unum uerbum grecum, quod dicitur , diuersa interpretatio secuta est. Item quod dictum est, Quoniam in seculum misericordia eius; grecus habet , quod potest etiam in eternum interpretari. Proinde si illa misericordia hic intelligitur, qua nemo sine Deo beatus esse potest; melius accipimus in eternum: si autem illa est misericordia que miseris exhibetur, ut uel consolentur in miseria, uel ab illa etiam liberentur; melius in seculum, hoc est, usque in finem seculi, in quo non deerunt miseri quibus misericordia prebeatur. Nisi forte quis audeat dicere, etiam his qui damnabuntur cum diabolo et angelis eius, aliquam misericordiam Dei minime defuturam; non qua ex illa damnatione liberentur, sed ut eis aliquatenus mitigetur: atque ita eternam posse intelligi Dei misericordiam super illorum eternam miseriam. Sed tolerabiliorem quosdam excepturos damnationem in quorumdam comparatione legimus; alicuius uero mitigari eam cui est traditus penam, uel quibusdam interuallis habere aliquam pausam, quis audacter dixerit, quandoquidem unam stillam diues ille non meruit  Sed de hac tanta re diligentius ex otio disserendum est; nunc quod ad istum psalmum attinet, hactenus de illa dictum esse suffecerit.

3. [uers. 2.] Quis loquetur potentias Domini? Impletus consideratione diuinorum operum, qui misericordiam eius exposcit, Quis, inquit, loquetur potentias Domini, auditas faciet omnes laudes eius? Subaudiendum est quod supra dictum est, ut etiam ista sententia ita sit plena, Quis auditas faciet omnes laudes eius? id est, quisnam sufficiat auditas facere omnes laudes eius? Auditas faciet, dixit, id est faciet, ut audiantur; ostendens ita loquendas potentias Domini et laudes eius, ut predicentur audientibus. Sed quis potest omnes? An forte quia sequitur, Beati qui custodiunt iudicium, et faciunt iustitiam in omni tempore, eas dixit laudes eius, que intelliguntur opera eius in preceptis eius? Deus est enim, ait Apostolus, qui operatur in uobis. Et dictum est semini Abrahe, Cantate ei, et psallite ei: quod intelleximus ita dictum,  ac si diceretur, Bona in eius laudem et dicite, et facite. Quibus duobus uerbis, id est, cantandi et psallendi, conuenire duos consequentes uersus, ut quod dictum est, Narrate omnia mirabilia eius; hoc sit, Cantate ei: quod uero dictum est, Laudamini in nomine sancto eius ; hoc sit, Psallite ei. Huic quippe semini etiam ipse Dominus dicit: Luceant opera uestra coram hominibus, ut uideant bona facta uestra, et glorificent Patrem uestrum qui in celis est . Hic ergo ipsa Dei precepta considerans, quorum preceptorum opera laudes sunt eius qui operatur in suis, ait, Quis loquetur potentias Domini? quoniam hec ineffabiliter operatur. Quis auditas faciet omnes laudes eius? id est quis cum audierit, facit omnes laudes eius? que sunt opera preceptorum eius. Quia in quantum fiunt, etsi non omnia que audita sunt fiunt, ille laudandus est, qui operatur in nobis et uelle et operari, pro bona uoluntate . Ideo cum posset dicere, Omnia mandata eius, uel, omnia opera mandatorum eius; maluit dicere, laudes eius: quia, ut dictum est, in quantum fiunt, ipse laudandus est. Quas tamen laudes, quisnam sufficit auditas facere? id est, cum audite fuerint, facere omnes quis est idoneus?

4. [uers. 3.] Beati qui custodiunt iudicium, et faciunt iustitiam in omni tempore: utique ex quo incipiunt et uiuunt in tempore. Qui enim perseuerauerit usque in finem, hic saluus erit . Potest autem uideri eiusdem sententie repetitio, ut hoc sit facere iustitiam, quod est custodire iudicium: ut etiam in superiore uersu subaudiatur, in omni tempore; sicut in posteriore subauditur, beati; et redditis que subaudiuntur, ita dicatur, Beati qui custodiunt iudicium in omni tempore, beati qui faciunt iustitiam in omni tempore. Sed nisi aliquid interesset inter iudicium et iustitiam, non in alio psalmo diceretur, Quousque iustitia conuertatur in iudicium . Amat quidem Scriptura, ista duo simul ponere: sicuti est, Iustitia et iudicium directio sedis eius ; et illud, »Et educet sicut lumen iustitiam tuam, et iudicium tuum sicut meridiem« ; cum et illic eiusdem sententie repetitio uideatur. Et fortasse propter uicinitatem significationis etiam alterum pro altero poni potest, uel iudicium pro iustitia, uel iustitia pro iudicio: tamen si proprie dicantur, aliquid interesse non dubito, ut iudicium custodire dicatur qui recte iudicat, iustitiam uero facere qui recte agit. Nec absurde existimo intelligi secundum illud quod dictum est, Quousque iustitia conuertatur in iudicium, etiam hic eos dictos beatos qui iudicium custodiunt in fide, iustitiam faciunt in opere. ueniet enim tempus ut iudicium quod modo custoditur in fide, etiam exerceatur in opere, cum iustitia conuersa fuerit in iudicium, id est, cum acceperint iusti potestatem iudicandi eos recte, a quibus modo non recte iudicantur. Unde alibi ipsum corpus Christi intelligitur dicere, Cum accepero tempus, ego iustitias iudicabo . Quod uerbum e uerbo magis diceretur,  Aequitates iudicabo. Non autem dixit, Cum accepero tempus, iustitiam faciam; quia omni tempore facienda est, sicut etiam hic dicit, Qui faciunt iustitiam in omni tempore.

5. [uers. 4, 5.] Deinde, quia Deus iustificat, id est, iustos facit, sanando eos ab iniquitatibus suis, sequitur oratio, Memento nostri, Domine, in beneplacito populi tui: id est, ut in eis simus in quibus beneplacitum est tibi; quia non in omnibus illis beneplacitum est Deo. uisita nos in salutari tuo. Ipse est enim Saluator, in quo peccata dimittuntur, et anime sanantur, ut possint custodire iudicium, et facere iustitiam; quos cum beatos esse intelligerent qui hec loquuntur, hoc sibi consequenter orando petunt. De isto salutari alibi dicitur, Ut cognoscamus in terra uiam tuam: et quasi quereremus in qua terra, secutus est, In omnibus gentibus; rursum, quasi quereremus quam uiam, secutus est, Salutare tuum . De illo quippe dixit Simeon senex, Quoniam uiderunt oculi mei salutare tuum ; qui de seipso dixit, Ego sum uia . uisita ergo nos in salutari tuo, hoc est, in Christo tuo. Ad uidendum in bonitate electorum tuorum, ad letandum in letitia gentis tue: id est, ad hoc nos uisita in salutari tuo, ut uideamus in bonitate electorum tuorum, et letemur in letitia gentis tue. Quod autem hic positum est, in bonitate; alii codices habent, in suauitate: sicut illud, Quoniam bonus; alii habent, Quoniam suauis. Idipsum autem uerbum in greco est, quod et alibi legitur, Dominus dabit suauitatem : quam et aliqui interpretati sunt bonitatem, aliqui benignitatem. Sed quid est, uisita nos, ut uideamus in bonitate electorum tuorum, id est, in ea bonitate quam prestas electis tuis; nisi ut non remaneamus ceci, sicut illi quibus dictum est: Nunc autem dicitis, Quia uidemus; peccatum uestrum manet  Dominus enim illuminat cecos , non meritis eorum, sed in bonitate electorum suorum, id est, quam exhibet uel donat electis suis: sicut Salus uultus mei, non a meipso, sed Deus meus ; et panem nostrum dicimus quotidianum, sed tamen addimus, da nobis . uisita ergo nos in salutari tuo, ad uidendum, id est ut uideamus, in bonitate electorum tuorum; ad letandum, id est ut letemur, in letitia gentis tue. Unam gentem Dei intelligere debemus uniuersum semen Abrahe; sed filios promissionis, non carnis. Hi ergo, quorum uox est, optant eiusdem gentis habere letitiam. Et que huius gentis letitia, nisi Deus eius? Cui dicitur, »Exsultatio mea, redime me« : et cui dicitur, »Signatum est super nos lumen uultus tui, Domine; dedisti letitiam in cor meum« ; summo scilicet, uero, incommutabili et beatifico bono, quod ipse Deus est. Ut lauderis cum hereditate tua. Miror istum uersum sic interpretatum in multis esse codicibus, cum sit una atque eadem in tribus his uersibus greca locutio, ut si hoc recte dictum est quod legitur, »Ut lauderis cum hereditate  tua;« posset recte dici, »Ut uideas in bonitate electorum tuorum, et leteris in letitia gentis tue:« toto ipso sensu ita contexto, »uisita nos in salutari tuo, ut uideas in bonitate electorum tuorum, ut leteris in letitia gentis tue, et lauderis cum hereditate tua.« Secundum hoc autem quod diximus, »uisita nos, ut uideamus in bonitate electorum tuorum, et letemur in letitia gentis tue;« consequenter et hic dici debuit, »Ut laudemur cum hereditate tua:« cui hereditati dictum est, »Laudamini in nomine sancto eius.« Porro autem quoniam hec ambigua uidetur locutio; si uerus est iste sensus quo maluerunt interpretes dicere, »Ut lauderis;« etiam duo uersus superiores ita intelligendi sunt, quia, ut dixi, una est in his tribus uersibus greca locutio: ut hoc totum ita dictum accipiatur, »uisita nos in salutari tuo, ut uideas in bonitate electorum tuorum,« id est, ad hoc nos uisita, ut illic nos esse facias, et illic nos uideas; »ut leteris in letitia gentis tue,« id est, tu dicaris letari, cum illi letantur ex te; »ut lauderis cum hereditate tua,« id est, cum ea lauderis, quoniam non laudatur nisi propter te. Siue ergo illo, siue isto modo intelligendum sit quod dictum est, »ad uidendum, ad letandum, ad laudandum;« ideo se optant uisitari in salutari Dei, id est in Christo eius, ut non alienentur a populo eius, et ab eis in quibus beneplacitum est Deo.

6. [uers. 6, 7.] Quid autem deinceps confiteantur, audiamus: »Peccauimus cum patribus nostris, iniuste egimus, iniquitatem fecimus.« Quid est, cum patribus nostris? An sicut habet Epistola ad Hebreos, quia et Leui cum Abraham decimatus est, quoniam in lumbis eius fuit, quando decimas dedit sacerdoti Melchisedec ; sic et isti peccauerunt cum patribus suis, in quorum lumbis erant quando illi in Aegypto fuerunt? Nam qui fuerunt eo tempore, cum psalmus iste conscriptus est, maximeque posteri eorum , longe aberant ab etate illorum qui in Aegypto peccauerunt, non intelligentes mirabilia Dei. Hoc enim sequitur, exponendo quomodo peccauerunt cum patribus suis: Patres nostri, inquit, in Aegypto non intellexerunt mirabilia tua; et cetera, que de peccatis eorum multa commemorat. An sic potius accipiendum est quod ait, Peccauimus cum patribus nostris, tanquam diceret, Peccauimus sicut patres nostri, eorum uidelicet imitando peccata? Quod si ita est, astruendum est aliquo huiusmodi locutionis exemplo: quod cum in presentia quererem, non occurrit, ut cum illo se quisquam peccasse, uel cum illo se aliquid fecisse dicat, quem in simili facto etiam post multum temporis fuerit imitatus.

7. Quid est ergo, Patres nostri non intellexerunt mirabilia tua; nisi, non cognouerunt quid per illa mirabilia eis prestare uolueris? Quid utique nisi uitam eternam, et non temporale sed incommutabile bonum, quod per patientiam exspectatur? Ideo impatienter murmurauerunt, et amaricauerunt, et bonis  presentibus fallacibus atque fugacibus beatos se fieri quesierunt. Non fuerunt memores multitudinis misericordie tue. Et intellectum redarguit, et memoriam. Intellectu quippe opus erat, ut cogitarent ad quorum bonorum eternitatem per illa temporalia uocaret Deus: memoria uero, ut saltem que temporaliter mirabilia facta sunt, non obliuiscerentur, fideliterque presumerent quod eadem potestate quam fuerant iam experti, Deus illos ab inimicorum persecutione liberaret; obliti sunt autem quid eis in Aegypto ad inimicos eorum conterendos per tanta prodigia prestitisset. Et irritauerunt, ascendentes in mari [1 1Kb] , mare Rubrum. Codex quem intuebar, sic habebat: et his quidem duobus uerbis ultimis, quod dictum est, mare Rubrum, stella fuerat prenotata; qua significantur que in hebreo sunt, et in interpretatione Septuaginta non sunt. Plures autem codices, quos inspicere potui, et greci et latini sic habent: Et irritauerunt, uel, quod expressius de greco est, Et amaricauerunt, ascendentes in Rubro mari. Qui illam legit historiam, quando exierunt de Aegypto, et per mare Rubrum transierunt, dolet eorum infidelitatem, in quanta trepidatione et desperatione fuerint, post recentia tot et tanta miracula in Aegypto; cuius multitudinis misericordie Dei non eos fuisse memores dicit. Ascenderunt autem, propterea dictum est, quia ita est terre positio, ut descensio dicatur in Aegyptum de terra Chanaan, et in eam illinc ascensio. Notandum est sane quemadmodum Scriptura culpare uoluerit, non intelligere quod intelligendum est, et non meminisse quod memoria retinendum est: quod homines sue culpe deputari nolunt, ad nichil aliud nisi ut minus supplicent, minusque sint humiles Deo, in cuius conspectu confiteantur quod sunt, atque impetrato adiutorio possint esse quod non sunt. Nam etiam peccata ignorantie uel negligentie melius accusantur ut pereant, quam excusantur ut maneant; meliusque purgantur inuocato Deo, quam firmantur irritato [2 1Kb] .

8. [uers. 8.] Adiungit tamen non secundum eorum infidelitatem Deum fecisse. Et saluauit eos, inquit, propter nomen suum, ut notam faceret potentiam suam: non propter ulla bona merita eorum.

9. [uers. 9.] Et increpauit mare Rubrum, et exsiccatum est. Non legimus ullam, qua increparetur mare, emissam celitus uocem; sed potentiam diuinam qua id factum est, increpationem appellauit: nisi forte quis dicat latenter increpatum, sic ut aqua posset audire, et homines non possent. ualde occulta et abstrusa uis est qua Deus agit, ut etiam illa que sensu carent, confestim eius obtemperent uoluntati. Et eduxit eos in abyssis, sicut in deserto. Abyssos dixit multitudinem aquarum. Nam quidam uolentes istum uersiculum totum interpretari, dixerunt, Et eduxit eos in aquis multis. Quid est ergo, in abyssis, sicut in deserto, nisi quia factum erat siccitate uelut desertum, ubi fuerant abyssi aquarum?

 10. [uers. 10.] Et saluauit eos de manu odientium. Hunc uersum per circuitum quidam interpretati sunt, uerba minus latina uitantes: Et saluos fecit eos de manu eorum qui oderant eos. Et redemit eos de manu inimici. Quid pretii datum est in hac redemptione? An prophetia est, quod in figura Baptismi hoc factum est, ubi redimimur de manu diaboli magno pretio, quod sanguis est Christi? Unde non quocumque mari, sed mari Rubro id conuenientius figuratum est: sanguis enim rubrum colorem habet.

11. [uers. 11.] Et operuit aqua tribulantes eos; unus ex eis non remansit: non ex omnibus Aegyptiis, sed ex eis qui persequebantur profectos, apprehendere uel interimere cupientes.

12. [uers. 12.] Et crediderunt in uerbis eius. Minus latina uidetur locutio, quia non ait, uerbis eius, uel, in uerba eius, sed, in uerbis eius; tamen Scripturis usitatissima. Et laudauerunt laudem eius. Tales sunt locutiones, cum dicimus, Hanc seruitutem seruiuit, talem uitam uixit. Laudem porro Dei notissimam illam commemorat, ubi dicitur: Cantemus Domino; gloriose enim magnificatus est: equum et equitem proiecit in mare .

13. [uers. 13.] Cito fecerunt, obliti sunt operum eius. Alii codices intelligibilius habent, Festinauerunt, obliti sunt operum eius: non sustinuerunt consilium eius. Debuerunt enim cogitare tanta erga se opera Dei non esse inania, sed uocare ad aliquam sine fine felicitatem, que per patientiam sustinenda est; sed festinauerunt beati fieri temporalibus rebus, que ideo nemini conferunt ueram felicitatem, quia non exstinguunt insatiabilem cupiditatem: Qui enim biberit, inquit, ex hac aqua, sitiet iterum .

14. [uers. 14.] Denique, Et concupierunt concupiscentiam in deserto, et tentauerunt Deum in inaquoso. Quod est, in deserto; hoc repetitum est, in inaquoso, id est, in loco sine aqua: quod uero, concupierunt concupiscentiam; hoc, tentauerunt Deum. Talis sane locutio est, Concupierunt concupiscentiam; qualis superior, Laudauerunt laudem.

15. [uers. 15.] Et dedit eis petitionem ipsorum: id est, quod petitione petierunt. Et misit saturitatem in animam eorum. Nec ideo beatos fecit; quia non erat illa saturitas de qua dicitur: Beati qui esuriunt et sitiunt iustitiam, quoniam ipsi saturabuntur . Itaque hoc loco animam non secundum id quod rationalis est, dixit, sed secundum id quod animans corpus animal facit. Ad cuius animalis sustentationem pertinet cibus et potus, secundum hoc quod in Euangelio dicitur, Nonne anima plus est quam esca, et corpus plus quam uestimentum ? tanquam ad animam pertineat uesci, ad corpus uestiri. Secundum hoc dicitur apud Isaiam: Quid est quod ieiunauimus, et non uidisti; defraudauimus animas nostras, et nescisti ?

16. [uers. 16.] Et irritauerunt Moysen in castris, Aaron sanctum Domini. Quam dicat irritationem, uel, sicut expressius alii interpretati sunt, amaricationem, consequentia satis indicant.

 17. [uers. 17.] Aperta est, inquit, et deglutiuit Dathan, et superoperuit super congregationem Abiron. Quod est, deglutiuit; hoc est, superoperuit. Amborum autem, id est, Dathan et Abiron, una erat causa superbissimi et sacrilegi schismatis.

18. [uers. 18.] Et exarsit ignis in synagoga eorum. flamma combussit peccatores. Non est hoc nomen in Scripturis usitatum eorum, qui licet iuste ac laudabiliter uiuant, non sunt sine peccato. Magis enim sicut interest inter irridentes et irrisores, inter murmurantes et murmuratores, inter scribentes et scriptores, et cetera similia; ita Scriptura peccatores appellare consueuit ualde iniquos et grandibus [1 1Kb] peccatorum sarcinis oneratos.

19. [uers. 19, 20.] »Et fecerunt uitulum in Horeb; et adorauerunt sculptile. Et mutauerunt gloriam suam in similitudine uituli comedentis fenum.« Non ait, in similitudinem, sed, in similitudine. Talis est locutio, qualis illa ubi ait, Et crediderunt in uerbis eius. Eleganter sane non ait, Et mutauerunt gloriam Dei, cum hoc fecerint; sicut etiam Apostolus loquitur, Et immutauerunt gloriam incorruptibilis Dei in similitudinem imaginis corruptibilis hominis : sed gloriam suam dixit. Deus enim erat gloria eorum, si eius sustinerent consilium, et non festinarent; cui dicitur, Gloria mea, et exaltans caput meum . Istam gloriam suam, id est Deum, mutauerunt in similitudine uituli comedentis fenum, ut ab eo comederentur, a quo comeduntur qui sapiunt secundum carnem: Omnis enim caro fenum .

20. [uers. 21, 22.] Obliti sunt Deum qui saluauit eos. Quomodo saluauit eos? Qui fecit magnalia in Aegypto, mirabilia in terra Cham, terribilia in mari Rubro. Que sunt mirabilia, ipsa sunt terribilia; nulla quippe admiratio est sine quadam formidine: quamuis ista etiam hinc terribilia dici potuerint, quod aduersarios afflixerunt, et istis quid deberent timere, monstrarunt.

21. [uers. 23.] Et dixit ut disperderet eos. Quia obliti sunt eum qui saluos fecit eos, faciens magnalia, et fecerunt et adorauerunt sculptile, hoc utique tam immani scelere et incredibili impietate, digni fuerant qui perirent. Dixit ergo ut disperderet eos; si non Moyses electus eius stetisset in confractione in conspectu eius. Non ita dixit stetisse in confractione, quasi ut frangeret iram Dei; sed in confractione, id est, in plaga qua erant illi feriendi: id est, nisi obiecisset seipsum pro eis, dicens, Si dimittis illis peccatum, dimitte; sin autem, dele me de libro tuo . Ubi demonstratum est intercessio sanctorum quantum pro aliis ualeat apud Deum. Securus enim Moyses de iustitia Dei, qua eum delere non posset, impetrauit misericordiam, ne illos quos iuste posset, deleret. Ita stetit in confractione in conspectu eius, ut auerteret iram eius, ne disperderet eos.

22. [uers. 24.] Et pro nichilo habuerunt terram desiderabilem. Sed numquid uiderant eam? Quodmodo ergo pro nichilo, quam non uiderant, habuerunt, nisi quomodo  sequitur: Nec crediderunt in uerbis eius? Profecto nisi terra illa significaret aliquid magnum, que terra dicebatur fluens lac et mel , per quod uisibile sacramentum ad inuisibilem gratiam regnumque celorum duceret eos qui mirabilia eius intelligebant; nullo modo isti culparentur, quia pro nichilo habuerunt illam terram, cuius temporale regnum etiam nos pro nichilo habere debemus, ut Ierusalem liberam matrem nostram, que in celis est , uere desiderabilem diligamus. Sed potius hic infidelitas merito redarguitur, quia in eo quod terram desiderabilem pro nichilo habuerunt, uerbis Dei non crediderunt, per quedam parua ducentis ad magna, et festinantes beari temporalibus rebus, quas secundum carnem sapiebant, non sustinuerunt, sicut supra dictum est, consilium eius.

23. [uers. 25.] Et murmurarunt in tabernaculis suis; non exaudierunt uocem Domini: uehementer eos a murmuratione prohibentis.

24. Et eleuauit manum suam super eos, ut prosterneret eos in deserto: et ut deiiceret semen eorum in nationibus, et dispergeret eos in regionibus.

25. [uers. 28, 29.] Hic antequam diceret quod tante indignationi Dei quisquam intercesserit, eumque aliquo modo placauerit, secutus adiunxit. Et initiati sunt Beelphegor; id est, idolo Gentium consecrati: Et manducauerunt sacrificia [1 1Kb] mortuorum. Et irritauerunt eum in adinuentionibus suis, et multiplicata est in eis ruina. Tanquam ad hoc distulerit, quod leuauerat manum super eos prosternendos in deserto, et deiiciendum semen eorum in nationibus, et dispergendos eos in regionibus, ut dati in reprobum sensum, etiam illud admitterent, in quo immaniore crimine euidenti iustitia punirentur; quemadmodum dicit Apostolus: Et sicut non probauerunt Deum habere in notitiam, tradidit illos Deus in reprobam mentem, ut faciant que non conueniunt .

26. [uers. 30.] Denique tantum fuit scelus eorum, quod consecrati sunt idolo, et comederunt sacrificia mortuorum , ut aliter se placari Deus nollet, nisi quomodo eum placauit Phinees sacerdos, qui masculum et feminam in complexu adulterino deprehensos pariter interemit . Quod si odio eorum, non dilectione fecisset, dum eum comederet zelus domus Dei, non ei reputaretur ad iustitiam. Hoc enim facto, illum populum cuius futurus erat maior interitus, tanquam unum hominem quasi uirga percussit, ut animam eius saluaret a morte. Leniorem quidem reuelato Testamento Nouo Dominus Christus esse uoluit disciplinam; sed atrocior est comminatio gehenne, quam tunc in illis comminationibus Dei pro temporum dispensatione non legimus. Multiplicata est ergo in eis ruina, cum pro suis grauibus peccatis grauiter uastarentur. Et stetit Phinees, et placauit, et cessauit quassatio. Breuiter totum dixit, quia non hic nescientes docet, sed commemorat  scientes. Que autem hic posita est quassatio, hec superius confractio: nam in greco unum uerbum est.

27. [uers. 31.] Et reputatum est ei in iustitiam, in generationem et generationem usque in sempiternum. Deus hoc reputauit sacerdoti suo [1 1Kb] in iustitiam, non solum quamdiu generatio est, sed usque in sempiternum; qui cor scrutatur, et nouit appendere quanta id factum sit populi caritate.

28. [uers. 32, 33.] »Et irritauerunt eum ad aquam contradictionis, et uexatus est Moyses propter eos; quia exacerbauerunt spiritum eius. Et distinxit in labiis suis.« Quid est, distinxit? Quasi illud non posset Deus facere, qui tanta iam fecerat, ut aqua de petra proflueret. Dubitanter enim petram uirga percussit, et ideo hoc miraculum distinxit a ceteris miraculis, in quibus non dubitauerat. Hinc offendit, hinc audire meruit ut moreretur, ne intraret in terram promissionis . Perturbatus enim murmure populi infidelis, non tenuit fiduciam qualem debuit. Cui tamen Deus tanquam electo suo, etiam post mortem eius bonum perhibet testimonium, ut intelligamus illam fidei eius titubationem hac sola pena fuisse correptam, quod in eam terram, quo populum ipse ducebat, non est permissus intrare. Absit autem ut eum credamus alienatum a regno gratie Dei, quod significabat illa terra promissionis, unde lac et mel defluere dicebatur. Hoc est enim potius testamentum eternum quod disposuit ad Abraham, non secundum carnem patrem nostrum, sed secundum fidem.

29. [uers. 34, 36.] Illi autem de quorum iniquitatibus iste loquitur psalmus, cum in illam temporalem terram promissionis intrassent, »Non disperdiderunt Gentes, quas dixit Dominus illis. Et commixti sunt inter Gentes, et didicerunt opera eorum, et seruierunt sculptilibus eorum; et factum est illis in scandalum.« Illud quod eas non disperdiderunt, sed eis commixti sunt, factum est illis in scandalum.

30. [uers. 37, 40.] »Et immolauerunt filios suos et filias suas demoniis: et effuderunt sanguinem innocentem, sanguinem filiorum suorum et filiarum suarum, quas sacrificauerunt sculptilibus Chanaan.« Immolasse filios suos et filias suas demoniis et idolis, non eos illa narrat historia; sed neque iste psalmus mentiri potest, neque Prophete, qui hoc dicunt multis increpationum suarum locis. Habuisse uero istam consuetudinem Gentes, nec earum littere tacuerunt.

31. Sed quid est quod sequitur? Et interfecta est terra in sanguinibus. Putaremus enim scriptoris errorem, eumque diceremus pro eo quod est infecta, fecisse interfecta, nisi haberemus beneficium Dei, qui Scripturas suas in multis linguis esse uoluit; atque ita esse scriptum, Interfecta est terra in sanguinibus. inspectis grecis codicibus uideremus  . Quid est ergo, Interfecta est terra, nisi hoc referatur ad homines qui habitabant in terra, tropica locutione, qua  significatur per id quod continet, id quod continetur, sicut dicimus malam domum, in qua mali habitant, et bonam in qua boni? Ipsi namque interficiebant animas suas immolando filios suos, et effundendo sanguinem paruulorum a consensione illius sceleris alienorum: unde dictum est, Effuderunt sanguinem innocentem. Ergo, Interfecta est terra in sanguinibus, et contaminata est in operibus eorum, cum ipsi interfecti sunt in anima, et contaminati in operibus suis. Et fornicati sunt in adinuentionibus suis. Has dicit adinuentiones, quas Greci appellant: nam hoc uerbum est in codicibus grecis et hoc loco, et superius, ubi dictum est, Irritauerunt eum in adinuentionibus suis; cum et illic et hic eas dicat adinuentiones, in quibus alios imitati sunt. Non itaque sic dictas arbitremur adinuentiones, quasi ab ipsis institutas, nullo in aliis precedente quod imitarentur exemplo. Unde alii interpretes nostri, non adinuentiones, sed studia; alii uero affectiones, uel affectationes, alii uoluptates dicere maluerunt: et iidem ipsi qui dixerunt adinuentiones, alio loco studia posuerunt. Hoc commemorare uolui, ne questionem faceret nomen adinuentionis in ea re, quam non a seipsis excogitauerunt, sed alios imitati sunt.

32. [uers. 40, 43.] Et iratus est furore Dominus in populum suum. Noluerunt quidam interpretes nostri iram ponere, in eo quod grecus habet : sed quidam posuerunt mentem; quidam uero indignationem, quidam animum interpretati sunt. Quodlibet autem horum dicatur, perturbatio non cadit in Deum; sed de consuetudine translatum, potentia uindicandi hoc nomen accepit.

33. »Et abominatus est hereditatem suam. Et tradidit eos in manus Gentium, et dominati sunt eorum qui oderant eos: et tribulauerunt eos inimici eorum, et humiliati sunt sub manibus eorum.« Quando eos hereditatem Dei uocauit, manifestum est quod non ad perditionem, sed ad disciplinam eos abominatus est, et tradidit in manus inimicorum. Denique sequitur: Sepe liberauit eos.

34. Ipsi autem exacerbauerunt eum in consilio suo. Hoc est quod superius ait, Non sustinuerunt consilium eius. Perniciosum autem est consilium hominis ipsi homini, quo ea querit que sua sunt, non que Dei sunt . In cuius hereditate, quod ipse nobis est, cum ad fruendum se prebere dignatur, nullas patiemur cum sanctis societatis angustias, dilectione rei nostre quasi priuate. Gloriosissima quippe illa ciuitas adepta promissam hereditatem, in qua nullus morietur, nullus orietur, non habebit ciues qui singuli gaudeant suis rebus, quia Deus erit omnia in omnibus . Cuius societatem quisquis in hac peregrinatione fideliter et flagranter desiderauerit, assuescit priuatis preferre communia, non sua querendo, sed que Iesu Christi: ne sibi sapiens et sibi consulens, exacerbet Deum consilio suo; sed sperans quod non uidet, non festinet de his que uidentur fieri beatus, atque illud eternum quod non uidetur patienter exspectans, eius in promissionibus  sequatur consilium, cuius in tentationibus precatur auxilium. Ita erit et humilis in confessionibus suis, ne fiat istorum similis, de quibus dicitur: Et humiliati sunt in iniquitatibus suis.

35. [uers. 44, 45.] Deus tamen plenus misericordia, non neglexit eos; »Et uidit cum tribularentur, cum audiret orationem eorum. Et memor fuit testamenti sui, et penituit eum secundum multitudinem misericordie sue.« Penituit dictum est, quia mutauit quod eos perditurus uidebatur. Et apud Deum quidem disposita et fixa sunt omnia; nec aliud facit quasi consilio repentino, quod non ex eternitate se facturum esse presciuit: sed in creature temporalibus motibus, quam gubernat mirabiliter, ipse non temporaliter motus, quasi repentina uoluntate facere dicitur quod ordinatis rerum causis consilii sui secretissimi immutabilitate disposuit, qua suis queque temporibus agnita, et presentia facit [1 1Kb] , et futura iam fecit. Et ad hec quis idoneus? Audiamus itaque Scripturam, humiliter excelsa dicentem, cum et paruulis nutriendis sumenda porrigit, et maioribus exercendis perscrutanda proponit. Et uidit cum tribularentur, cum audiret orationem eorum; et memor fuit testamenti sui: utique testamenti eterni quod disposuit ad Abraham, non ueteris quod aboletur, sed noui quod etiam in uetere absconditur. Et penituit eum secundum multitudinem misericordie sue. Hoc fecit quod disposuerat, sed contribulatis et orantibus se id concessurum esse presciuerat; quia et ipsa oratio eorum, cum adhuc non esset, sed futura esset, Deum procul dubio non latebat.

36. [uers. 46.] Et dedit eos in misericordias. Ut essent non uasa ire, sed uasa misericordie . Ideo autem puto pluraliter misericordias dictas, in quas eos dedit, quia unusquisque proprium donum habet a Deo, alius sic, alius autem sic . Dedit ergo eos in misericordias, in conspectu omnium qui ceperant eos. Age nunc, quisquis hec legis, et gratiam Dei, qua in eternam uitam per Dominum nostrum Iesum Christum redimimur, legendo in apostolicis Litteris, in propheticis autem scrutando cognoscis, et uetus Testamentum in Nouo reuelatum, in uetere Nouum uelatum uides; recole quem dixerit apostolus Paulus principem potestatis eris, qui operatur in filiis infidelitatis , et illud ubi ait de quibusdam, ut resipiscant de diaboli laqueis, captiuati ab ipso secundum ipsius uoluntatem : et uerba Domini Iesu Christi, ubi eum expellens de fidelium cordibus ait, Nunc princeps huius mundi missus est foras ; et ipsius itidem Apostoli dicentis, Qui eruit nos de potestate tenebrarum, et transtulit in regnum Filii caritatis sue . Hec atque huiusmodi ratiocinatus, intende animum et in litteras ueteris Testamenti, et uide quid cantetur in eo psalmo cuius est titulus, Quando domus edificabatur post captiuitatem: ibi enim dicitur, Cantate Domino canticum nouum. Et ne existimes ad Iudeorum populum tantummodo pertinere: Cantate, inquit,  Domino, omnis terra; cantate Domino, benedicite nomen eius, annuntiate, uel potius, bene nuntiate, imo ut ipsum uerbum quod in greco positum est, transferam, euangelizate diem ex die, salutare eius. Hinc enim Euangelium nuncupatum est, in quo annuntiatur dies ex die, Dominus Christus, lumen ex lumine, Filius ex Patre. Hoc enim est et salutare eius; quia salutare Dei Christus est, sicut et superius iam demonstrauimus  . »Annuntiate in gentibus gloriam eius, in omnibus populis mirabilia eius. Quoniam magnus Dominus et laudabilis ualde, terribilis est super omnes deos: quoniam omnes dii Gentium demonia« . Isti ergo inimici cum rege suo diabolo captiuum tenebant populum Dei. De qua captiuitate cum redimimur, et princeps huius mundi mittitur foras, edificatur domus post captiuitatem: cuius lapis angularis est Christus, qui duos condidit in se, in unum nouum hominem, faciens pacem, quam dies ex die ueniens euangelizauit eis qui erant prope, et eis qui erant longe, faciens utraque unum ; et adducens alias oues que non sunt de hoc ouili, ut sit unus grex et unus pastor . Et ita Deus dedit in misericordias predestinatos suos; quia non uolentis neque currentis, sed miserentis est Dei : in conspectu omnium qui ceperant eos. Hi ergo inimici, diabolus et angeli eius captiuauerant predestinatos in Dei regnum et gloriam: a Redemptore autem nostro foras missi qui dominari infidelibus solebant intrinsecus, fideles oppugnant extrinsecus. Sed oppugant, non expugnant eos qui apprehendunt turrem fortitudinis a facie inimici . Ut autem oppugnent, sentiunt in nobis esse infirmitatis reliquias, propter quas dicimus, Dimitte nobis debita nostra; propter quas dicimus, Ne nos inferas in tentationem, sed libera nos a malo . His itaque inimicis eiectis, perfecit Dominus Christus sanitates in corpore, cui caput est ipse Saluator corporis , ut in eo ipso corpore suo tertia consummetur. Sic enim dixit, Ecce eiicio demonia, et sanitates perficio hodie et cras, et tertia consummor ; id est, perficior, occurrentibus omnibus nobis in uirum perfectum, in mensuram etatis plenitudinis Christi .

37. [uers. 47, 48] Itaque eiectis demoniis, a quibus captiui tenebamur, perficit sanitates. Ideo et hic cum dixisset, Et dedit eos in misericordias, in conspectu omnium qui ceperant eos; tanquam eiectis demoniis qui ceperant, fit oratio ut perficiat sanitates. Saluos nos fac, Domine Deus noster, et congrega nos de nationibus, uel, sicut alii codices habent, de Gentibus; ut confiteamur nomini sancto tuo, et gloriemur in laude tua. Deinde breuiter subiecit ipsam laudem, Benedictus Dominus Deus Isrel, a saxeculo et usque in seculum: quod intelligimus, ab eterno usque in eternum; quia sine fine laudabitur ab eis de quibus dicitur, Beati qui habitant in domo tua, in secula seculorum laudabunt te . Ipsa est tertia consummatio corporis Christi, eiectis demoniis et  perfectis sanitatibus, usque ad ipsius corporis immortalitatem, regnum sempiternum perfecte laudantium, quia perfecte amantium: perfecte autem amantium, quia facie ad faciem contemplantium. Tunc enim perficietur quod in primordio psalmi huius oratum est: »Memento nostri, Domine, in beneplacito populi tui; uisita nos in salutari tuo, ad uidendum in bonitate electorum tuorum, ad letandum in letitia gentis tue, ut lauderis cum hereditate tua.« Non enim de Gentibus [1 1Kb] solas congregat oues que perierunt domus Isrel , sed etiam eas que non sunt de illo ouili; ut sit grex unus, ut dictum est, et unus pastor. Iudei uero cum putant ad suum regnum uisibile istam pertinere prophetiam, quia spe inuisibilium bonorum gaudere non norunt; in laqueos illius ruituri sunt, de quo Dominus ait: »Ego ueni in nomine Patris mei, et non suscepistis me; alius ueniet in nomine suo, hunc suscipietis« . De quo apostolus Paulus dicit, »Quia reuelabitur homo peccati, filius interitus, qui aduersatur et superextollitur supra omne quod dicitur Deus, aut quod colitur, ita ut in templo Dei sedeat, ostendens se tanquam sit Deus.« Et paulo post, »Tunc reuelabitur,« inquit, »iniquus, quem Dominus iehsu interficiet spiritu oris sui, et euacuabit illuminatione presentie sue eum, cuius est presentia secundum operationem satane, in omni uirtute et signis et prodigiis mendacii, et in omni seductione iniquitatis his qui pereunt, pro eo quod dilectionem ueritatis non receperunt, ut salui fierent; et ideo mittet illis Deus operationem erroris, ut credant mendacio, et iudicentur omnes qui non crediderunt ueritati, sed consenserunt iniquitati« . Per istum refugam, per istum qui se extollit supra omne quod dicitur Deus, aut quod colitur, uidetur mihi populum Isrelitarum carnalium putaturum impleri istam prophetiam qua dictum est, Saluos nos fac, Domine Deus noster, et congrega nos de Gentibus; quod illo duce, uelut in conspectu inimicorum suorum uisibilium, qui eos uisibiliter captiuauerant, habituri sint uisibilem gloriam. Sic credent mendacio, quia dilectionem ueritatis non receperunt, ut non bona carnalia, sed spiritualia concupiscerent. Sic enim a diabolo decepti sunt, ut occiderent Christum, quando dixerunt, »Si dimittimus eum sic, omnes credent in eum, et uenient Romani, et tollent nostrum et locum et gentem:« quando »Caiphas unus ex ipsis, cum esset pontifex anni illius, dixit eis, uos nescitis quidquam, nec cogitatis quia expedit nobis [2 1Kb] ut moriatur unus homo pro populo, et non tota gens pereat. Hoc autem,« sicut Euangelista intellexit, »non a seipso dixit, sed cum esset pontifex anni illius, prophetauit quia iehsu moriturus erat pro gente; et non tantum pro gente,« id est, pro ouibus que perierant domus Isrel, »sed ut filios Dei qui erant dispersi, congregaret in unum« . Habebat enim alias oues que  non erant de illo ouili: istas uniuersas oues, et de Isrelitis, et de Gentibus, diabolus et eius angeli captiuauerant. Expulso itaque ab eis diaboli dominatu, in conspectu malignorum spirituum qui eas captiuauerant, ut saluentur et perficiantur in eternum, uox earum est in prophetia: Saluos fac nos, Domine Deus noster, et congrega nos de Gentibus. Non sicut per antichristum compleri existimant Iudei, sed per Christum Dominum nostrum uenientem in nomine Patris sui, diem ex die, salutare eius; de quo et hic dictum est, uisita nos in salutari tuo. Et dicet omnis populus: iste populus predestinatorum de circumcisione et preputio, gens sancta, populus in adoptionem: Fiat, fiat.



IN PSALMUM CuI ENARRATIO.

1. Psalmus iste miserationes Dei commendat nobis, probatas in nobis, et ideo expertis est dulcior. Et mirum si potuerit suauis esse cuilibet, nisi illi qui id quod in isto psalmo audit, in se didicit. Non tamen uni alicui uel duobus, sed populo Dei conscriptus est, et ad se agnoscendum tanquam in speculo propositus. Cuius titulus non nunc tractandus est: est enim, Alleluia, et bis Alleluia. Quod nobis cantare certo tempore solemniter moris est, secundum Ecclesie antiquam traditionem: neque enim et hoc sine sacramento certis diebus cantamus. Alleluia certis quidem diebus cantamus, sed omni die cogitamus. Si enim hoc uerbo significatur laus Dei, etsi non in ore carnis, certe in ore cordis, Semper laus eius in ore meo . Quod autem non semel, sed bis habet Alleluia titulus iste, non huius psalmi proprium est, sed et alius superior sic habet. Et quantum apparet ex eius textu, cantatus est ille de populo Isrel; cantatur autem iste de uniuersa Ecclesia Dei diffusa toto orbe terrarum. Forte non immerito bis habet Alleluia: propter quod clamamus et Abba, Pater. Cum aliud nichil sit Abba, quam Pater: non tamen frustra dixit Apostolus, In quo clamamus, Abba, Pater : nisi quia unus quidem paries ueniens ad lapidem angularem, clamat, Abba; alius ex alio latere clamat, Pater; in illo utique lapide angulari, qui est pax nostra, qui fecit utraque unum . uideamus ergo hic quid admoneamur, et unde gratulemur, et unde gemamus, et unde auxilium postulemus; unde deseramur, unde nobis subueniatur; quid simus per nos, quid per misericordiam Dei; quomodo nostra superbia conteratur, ut illius gratia glorificetur. Unicuique hominum quod dicturus sum, si fieri potest, occurrat in se. Loquor autem hominibus qui ambulant uiam Dei, et constituti sunt in aliquo prouectu spirituali: unde si qui forte propter hoc minus me intelligunt, inueniant ubi sint, et proficiendo ad intellectum festinent. Non autem arbitror deserturum Deum conatum nostrum, ut ad omnes perueniat quod loquimur, siue expertos, siue inexpertos, ut experti approbent, inexperti desiderent, et omnibus suauis sit disputatio mea: que primum Domino suauis erit, si  ueridica erit; ueridica autem erit, si non mihi a me, sed ab illo erit. Sic cepit Psalmus.

2. [uers. 1.] Confitemini Domino, quoniam suauis est, quoniam in seculum misericordia eius. Hoc confitemini, quoniam suauis est: si gustastis, confitemini. Non potest autem confiteri qui gustare noluit: unde enim dicturus est suaue esse quod nescit? uos autem si gustastis quam suauis est Dominus , Confitemini Domino, quoniam suauis est: si gustastis auiditate, confessione eructate. In seculum enim misericordia eius, id est, in eternum. Hic enim ita positum est, in seculum, quia et in nonnullis Scripture locis, in seculum, id est, quod Grece dicitur, in etornum intelligitur. Neque enim misericordia eius ad tempus est, et non in eternum; cum ideo sit super homines hec eius misericordia, ut uiuant cum Angelis in eternum.

3. [uers. 2-9.] Dicant qui redempti sunt a Domino. Redemptus quidem uidetur et populus Isrel de terra Aegypti, de manu seruitutis, ex laboribus infructuosis, ex operibus luteis: uideamus tamen utrum ipsi sint qui hec dicunt, qui ab Aegypto liberati sunt a Domino. Non ita est. Sed qui sunt isti? Quos redemit de manu inimicorum. Adhuc potest quisque et illos accipere redemptos de manu inimicorum, hoc est, Aegyptiorum. Proprie exprimantur qui sint propter quos hec uult psalmus iste cantari. De regionibus congregauit eos. Possunt esse adhuc regiones Aegypti, multe enim etiam unius prouincie regiones sunt. Aperte dicat: Ab oriente et occasu, ab aquilone et mari. Istos ergo iam redemptos intelligimus in toto orbe terrarum. Populus hic Dei de magna et lata Aegypto liberatus, tanquam per mare Rubrum ducitur, ut in Baptismo finiat inimicos. Sacramento enim tanquam rubri maris, Baptismo scilicet Christi sanguine consecrato, insequentes Aegyptii, peccata delentur; et te euadente, nullus qui te premebat, remanet inimicus. Isti ergo dicant hec; et audiamus iam, fratres,  quid hic agatur in congregatione omnium gentium redempta per Christum: non quasi simul contingant hec que cantantur, in omnibus, sed in singulis quibusque credentibus; in populo autem illo aliter. Totus enim populus, tota illa gens ex semine Abrahe secundum carnem, tota multitudo domus Isrel semel educta est ex Aegypto, semel per Rubrum mare ducta, semel ad terram promissionis perducta; simul enim omnes erant in quibus hec contingebant: Hec autem omnia in figura contingebant in illis; scripta sunt autem ad correptionem nostram, in quos finis seculorum obuenit . Nos uero non simul omnes, sed paulatim singillatimque credentes congregamur in unam quamdam ciuitatem, et in unum populum Dei; sed in unoquoque nostrum etiam singulo contingunt hec que scripta sunt, contingunt in populo. Etenim populus de singulis, non singuli de populo: numquid enim unus homo ex populis? Sed populus ex singulis hominibus  constat. Quidquid ergo, cum loquor, agnoueris in te, quisquis expertus es, noli cogitando quasi remanere in te, et putare quod in solo te contingit; sed crede ista contingere aut in omnibus, aut prope in omnibus qui ueniunt ad hunc populum, et de manu inimicorum pretioso sanguine redimuntur.

4. Repetiturus est enim assidue quod cantauimus modo: Confiteantur Domino miserationes eius, et mirabilia eius filiis hominum. Istos uersus, quantum aduertere potui, quod potestis et uos, quater repetit; in quo numero, quantum Domino adiuuante scrutari ualuimus, significat nobis quatuor quasdam tentationes, ex quibus nos liberat cui confitentur sue miserationes. Fac enim hominem primo nichil querentem, secundum uitam ueterem seductoria securitate uiuentem, nichil putantem aliud esse post hanc uitam quandoque finiendam; negligentem quemdam et socordem, obrutum cor habentem illecebris mundi, et mortiferis delectationibus consopitum: ut excitetur iste ad querendam gratiam Dei, ut fiat sollicitus, et tanquam de somno euigilet, nonne manus Dei excitat eum? Sed tamen a quo sit excitatus, ignorat. Incipit autem esse iam Dei [1 1Kb] , cum cognouerit ueritatis fidem. Sed antequam cognoscat, dolet errorem suum. Inuenit enim se in errore, uult cognoscere ueritatem, pulsat ubi potest, tentat quod potest, uagatur qua potest, famem etiam patitur ipsius ueritatis. Prima ergo tentatio est erroris et famis. Ubi in hac tentatione fatigatus exclamauerit ad Deum, perducitur ad uiam fidei, unde incipiat pergere ad ciuitatem quietis. Perducitur ergo ad Christum, qui dixit: Ego sum uia .

5. Cum ergo ibi fuerit, iam sciens quid obseruare debeat, nonnunquam multum sibi tribuendo, et quasi de suis uiribus presumendo, incipit confligere uelle contra peccata, et propter superbiam superari. Inuenit ergo se ligatum difficultatibus cupiditatum, et non posse uiam propter compedes ambulare: inclusum se sentit difficultate uitiorum; et tanquam muro impossibilitatis erecto, portisque clausis, qua euadat ut recte uiuat, non inuenit. Iam scit quomodo uiuere debeat: prius enim in errore erat, et famem ueritatis patiebatur; accepit autem iam cibum ueritatis, et positus est in uia: audit, uiue bene, secundum quod nosti; antea enim non noueras quemadmodum uiueres, modo accepisti et nosti. Conatur, non potest; ligatum se sentit, exclamat ad Dominum. Secunda ergo tentatio est difficultatis in bene operando, sicut illa prima erroris et famis. Exclamat et in hac ad Dominum: liberat Dominus de necessitatibus, rumpit uincula difficultatis, constituit in operatione equitatis. Incipit ei iam facile esse quod difficile fuerat, abstinere a malis, non adulterare, non furtum facere, non homicidium, non sacrilegium, non alienum concupiscere: facta est facultas que fuerat antea difficultas. Potuit hoc Dominus sine difficultate prestare; sed si hoc sine difficultate haberemus, largitorem huius boni  non agnosceremus. Si enim primitus, cum uellet, posset, et non sentiret aduersus se obnitentes cupiditates, nec uinculis suis grauata anima collideretur; suis uiribus tribueret quod se posse sentiret, et non confiterentur Domino miserationes eius.

6. Post has duas tentationes, primam erroris atque inopie ueritatis, secundam difficultatis bene operandi, tertia tentatio excipit hominem: ei loquor qui iam transiit has duas. Nam iste due, fateor, multis note sunt. Quis enim nescit se ab ignorantia uenisse ad ueritatem, ab errore ad uiam, a fame sapientie ad uerbum fidei? Deinde multi luctantur cum difficultatibus uitiorum suorum, et adhuc consuetudine colligati gemunt tanquam in clausura et compedibus. Agnoscunt et istam tentationem, quamuis iam dicant, si forte dicunt: Infelix ego homo, quis me liberabit de corpore mortis huius ? Nam uide arctissima uincula: Caro, inquit, concupiscit aduersus spiritum, et spiritus aduersus carnem; ut non ea que uultis, illa faciatis . Proinde qui iam est adiutus spiritu, ut quemadmodum noluit esse adulter, sic non sit; quomodo noluit esse fur, sic non sit; et cetera illa omnia, que uolunt homines uincere, et sepe inflexi superantur, ut exclament ad Deum, ut de necessitatibus eorum eruat eos, et inde liberati confiteantur Domino miserationes eius: quisquis ergo talis est, et uicit illas difficultates, et probabiliter iam conuersatur inter homines, sine ulla querela malorum morum, excipitur tentatione tertia tedii cuiusdam in mora huius uite, ita ut aliquando eum nec legere nec orare delectet. Tertia tentatio priori contraria: prius enim periclitabatur fame, postea fastidio. Unde et hoc, nisi de quodam languore anime? Iam non te illicit adulterium, nec tamen delectat Dei uerbum. Iam post periculum imperitie et concupiscentie, de quibus duobus te euasisse letaris, uide ne tedium fastidiumque te necet. Non est et ista leuis tentatio: agnosce te in illa, et exclama ad Dominum, ut de necessitatibus tuis etiam hic liberet te; et de hac tentatione liberatus cum fueris, confiteantur illi miserationes eius.

7. Liberatus autem ab errore, liberatus a difficultate bene operandi, liberatus a tedio fastidioque uerbi Dei, fortassis dignus eris cui populus committatur; constituaris in gubernaculis nauis, recturus Ecclesiam. Ibi quarta tentatio. Tempestates maris quatientes Ecclesiam, turbant gubernatorem. Denique tres illas tentationes experiri potest omnis pius fidelis in populo Dei; quarta ista nostra est. Quanto enim plus honoramur, tanto plus periclitamur. Metuendum est ne auertat aliquem uestrum a ueritate periculum erroris; metuendum est ne uincat unumquemque cupiditas sua, et eligat eam sequi, quam ex eius difficultatibus exclamare ad Dominum; metuendum est ne unicuique uestrum minus sapiat uerbum Dei, et fastidio moriatur: tentatio uero gubernandi, tentatio periculorum in regenda Ecclesia nos potissimum tangit. Sed quomodo et uos alieni eritis, si tota nauis periclitabitur? Quod ideo dixi, ne in hac quarta tentatione, tanquam nostra propria , minus solliciti sitis, et pro nobis minus oretis. Quid enim, fratres, quia ad eadem gubernacula non sedetis, non in eadem naui nauigatis?

8. Post has quatuor tentationes, quatuor exclamationes, quatuor liberationes, quatuor miserationum dominicarum confessiones, generaliter in hoc psalmo consequenter ipsa commendatur Ecclesia; ut euidentissime noueritis, de qua Psalmus ab exordio loquebatur. Commendatur autem ita ut nobis in omnibus [2 1Kb] Dei gratia predicetur, qui superbis resistit, humilibus autem dat gratiam : quia ideo ille uenit, ut qui non uident, uideant, et qui uident, ceci fiant ; quia omnis uallis implebitur, et omnis mons et collis humiliabitur . Quo commendato, dicitur aliquid, quod etiam de hereticis intelligatur, quibus tanquam ciuilibus bellis quatitur Ecclesia; et concluditur Psalmus, quem iam exposui, breuius fortasse quam putabatis. Nam usque adeo me istum totum psalmum aliquantum prolixum exposuisse arbitror, ut iam officium a me non exspectetis disputatoris, sed pene lectoris, si tenetis que dixi. Puto enim, sunt ante oculos uestros constituta; sed ut melius commendentur, breuiter replicentur. Prima tentatio erroris et famis uerbi; secunda difficultatis uincendarum concupiscentiarum; tertia tedii atque fastidii; quarta tempestatis et periculorum in gubernandis Ecclesiis: et in his omnibus exclamationes, et liberationes, et miserationum Dei confessiones. Ad extremum ipsius Ecclesie fit commendatio, que et salua facta est per gratiam Dei nostri, non per meritum suum: et commemoratur inimicorum afflictio propter superbiam; quibus exstinctis, erecta est Ecclesia: et propter insidias quasdam deminutionis ab hereticis, et detrimentorum quodammodo domesticorum, et ex his circa Ecclesiam diuina beneficia; et Psalmi conclusio. Legamus iam magis quam disseramus.

9. »Dicant qui redempti sunt a Domino, quos redemit de manu inimicorum; de regionibus congregauit eos, ab oriente et occasu, et aquilone et mari.« Christiani ergo ipsi dicant, de toto orbe conuocati. Errauerunt in solitudine, in siccitate, uiam ciuitatis habitationis non inuenerunt. Errorem miserabilem audiuimus: quid de inopia? Esurientes et sitientes, anima eorum in ipsis defecit. Sed quare defecit? cui bono? Non enim crudelis est Deus; sed se commendat, quod expedit nobis, ut nobis deficientibus rogetur, et ut subueniens ametur. Et ideo post hunc errorem et famem et sitim, Et clamauerunt ad Dominum, cum tribularentur; et de necessitatibus eorum eripuit eos. Et quid illis prestitit, quia errabant? Et deduxit eos in uiam rectam. uiam ciuitatis habitationis non inueniebant, fame et siti estuabant, et deficiebant, Et deduscit eos in uiam rectam, ut irent in ciuitatem habitationis.  Quomodo subuenerit fami et siti, nondum dicit, sed et hoc exspectate. Confiteantur Domino miserationes eius, et mirabilia eius filiis hominum. Dicite experti inexpertis, iam in uia positi, iam ad ciuitatem inueniendam directi, iam denique a fame et siti liberati: Quoniam satiauit animam inanem, et animam esurientem impleuit bonis.

10. [uers. 10-17.] uiue ergo bene; iam in uia positus es, iam audisti quid agere debeas, quid sperare. Quid aliud excipit, quoniam conaris et superaris? Sedentes in tenebris et in umbra mortis, compeditos in mendicitate et ferro. Unde hoc, nisi quia tibi tribuebas, quia gratiam Dei non agnoscebas, quia consilium Domini circa te reprobabas? Nam uide quid adiungat: Quoniam inamaricauerunt eloquia Domini; per superbiam, iustitiam Domini nescientes, et suam uolentes constituere . Et consilium Altissimi exacerbauerunt. Et humiliatum est in laboribus cor eorum. Et nunc pugna contra concupiscentiam. Deo desistente ab adiutorio, laborare potes, uincere non potes. Et cum fueris pressus consuetudine tua praua, humiliabitur cor tuum in laboribus; ut iam corde humiliato discas clamare: »Infelix ego homo, quis me liberabit de corpore mortis huius? Humiliatum est« ergo »in laboribus cor eorum; infirmati sunt, nec fuit qui adiuuaret eos.« Quid ergo restat, nisi quare factum est? »Si enim data esset lex que posset uiuificare, omnino ex Lege esset iustitia: sed conclusit Scriptura omnia sub peccato, ut promissio ex fide Iesu Christi daretur credentibus« . »Lex autem subintrauit, ut abundaret delictum« . Accepisti uerbum, accepisti preceptum, nec desinis facere quod male faciebas; et accepto precepto, auges peccata per preuaricationem. Superbe, si te ignorabas, uel disce te humiliatus [1 1Kb] : clamabis, a necessitate liberaberis; liberatus miserationes Domini confiteberis. Et clamauerunt ad Dominum, cum tribularentur, et de necessitatibus eorum saluos fecit eos. Liberati sunt de secunda tentatione, restat tedii atque fastidii. Sed primo quid istis prestitit liberatis, uidete. »Et eduxit eos de tenebris et umbra mortis, et uincula eorum disrupit. Confiteantur Domino miserationes eius, et mirabilia eius filiis hominum.« Quare? quas difficultates uicit? »Quia contriuit portas ereas, et uectes ferreos confregit. Suscepit eos de uia iniquitatis eorum: propter iniustitias enim suas humiliati sunt.« Quia sibi tribuebant, non Deo: quia suam iustitiam constituebant, ignorantes Dei iustitiam, humiliati sunt. Inuenerunt se non posse sine eius adiutorio, qui de suis solis uiribus presumebant.

11. [uers. 18-22.] Sed quod aliud genus restat? Omnem escam abominata est anima eorum. Iam fastidium patiuntur, fastidio languent, fastidio periclitantur: nisi forte putas occidi eos fame potuisse, et non posse fastidio. uide quid sequatur, cum dixisset, Omnem escam abominata est anima eorum; ne quasi eos putares de satietate securos, non magis uideres  de fastidio morituros: Et appropinquauerunt, inquit, usque ad portas mortis. Quid ergo restat? Ut quod te delectat uerbum Dei, non tibi tribuas, neque hinc aliqua infleris arrogantia, et auidus cibi, in eos qui fastidio periclitantur superbe insilias. Intellige etiam tibi prestitum esse hoc, non a te tibi esse. Quid enim habes quod non accepisti ? Hoc ergo intelligens, et hoc uitio atque languore periclitans, fac quod sequitur: Et exclamauerunt ad Dominum, cum tribularentur, et de necessitatibus eorum liberauit eos. Et quia languor erat non delectari: Misit uerbum suum, et sanauit eos. uide quid mali habeat fastidium; uide unde liberat ille, ad quem clamat fastidiens. Misit uerbum suum, et sanauit eos: et eripuit eos. Unde? Non de errore, non de fame, non de difficultate uincendi peccata, sed de corruptela eorum. Quedam corruptela mentis est, fastidire quod dulce est. Ergo et de hoc beneficio, sicut de ceteris superioribus, Confiteantur Domino miserationes eius, et mirabilia eius filiis hominum. Et sacrificent sacrificium laudis. Iam enim ut laudetur, suauis est Dominus. Et enuntient opera eius in exsultatione: non cum tedio, non cum merore, non cum anxietate, non cum fastidio, sed in exsultatione.

12. [uers. 23-31.] Quarta illa restat, in qua omnes periclitamur. Omnes enim in naui sumus: alii operantur, alii portantur; simul tamen omnes et in tempestate periclitantur, et in portu saluantur. Post hec enim omnia sequitur, Qui descendunt mare in nauibus, facientes operationem in aquis multis: id est, in populis multis. Aquas enim sepe pro populis poni, testis est Apocalypsis Ioannis, ubi interrogans Ioannes quid ille aque essent, responsum est ei, Populi sunt . Qui ergo faciunt operationem in aquis multis, ipsi uiderunt opera Domini, et mirabilia eius in profundo. Quid enim profundius cordibus humanis? Inde plerumque uenti erumpunt, tempestates seditionum, et dissensionum nauem perturbant. Et quid agitur in his? uolens Deus ut ad eum clamarent et hi qui gubernant, et hi qui portantur, Dixit, et stetit spiritus procelle. Quid est, stetit? Permansit, perdurauit: adhuc turbat, diu iactat, seuit, et non transit. Dixit enim, et stetit spiritus procelle. Et quid egit iste spiritus procelle? Et exaltati sunt fluctus eius. Ascendunt usque ad celos, audiendo: descendunt usque in abyssos, timendo. Ascendunt usque in celos, descendunt usque in abyssos: foris pugne, intus timores. Anima eorum in malis tabescebat. Turbati sunt, et moti sunt, sicut ebrius. Qui sedent ad gubernacula, et qui fideliter nauem amant, sentiunt quod dico: Turbati sunt, et moti sunt sicut ebrius. Certe quando loquuntur, quando legunt, quando tractant, sapientes apparent: ue a tempestate! Et omnis, inquit, sapientia eorum absorpta est. Aliquando deficiunt omnia humana consilia: quacumque se quisque conuerterit, fluctus fremunt, tempestas seuit, brachia deficiunt; quo prora impingatur, cui fluctui latus nudetur, quo nauis impulsa dimittatur, a quibus saxis ne pereat refrenetur, omnino a rectoribus non uidetur. Et quid restat,  nisi quod sequitur? »Et exclamauerunt ad Dominum, cum tribularentur, et de necessitatibus eorum eduxit eos. Et imperauit procelle, et stetit in auram.« Non stetit in tempestatem, sed in auram. Et siluerunt fluctus eius. Audite de hac re uocem cuiusdam gubernatoris periclitati, humiliati, liberati: »Nolo«, inquit, »uos ignorare, fratres, de pressura nostra, que facta est in Asia, quia supra uires grauati sumus, et supra modum,«  »ita ut tederet nos,« inquit, »etiam uiuere.« Et quid? ille ita deficientes desereret? aut non propterea illi defecerunt, ut ille apud eos gloriam reperiret? Denique quid sequitur? »Sed ipsi in nobismetipsis responsum mortis habuimus, ut non fidentes in nobis simus, sed in Deo qui suscitat mortuos« . »Et imperauit procelle, et stetit in auram.« Iam illi de se apud se responsum mortis habuerant, quorum omnis sapientia absorpta erat. »Et siluerunt fluctus eius. Et iucundati sunt, quoniam siluerunt: et deduxit eos in portum uoluntatis eorum. Confiteantur Domino miserationes eius.« Ubique omnino, ubique confiteantur Domino, non merita nostra, non uires nostre, non sapientia nostra, sed miserationes eius. Ille ametur in omni nostra liberatione, qui est inuocatus in omni nostra tribulatione. Confiteantur Domino miserationes eius, et mirabilia eius filiis hominum.

13. [uers. 32-38.] Et uidete unde dicat, unde omnia ista prelocutus sit, unde omnia hec enumerauerit, ubi agantur hec. »Et exaltent eum in Ecclesia populi, et in cathedra seniorum laudent eum. Et exaltent eum,« hoc est, »laudent eum:« et laudent eum,« hoc est, »exaltent eum.« Exaltent, laudent populi et seniores, negotiatores et gubernatores. Quid enim fecit in hac Ecclesia? quid constituit? unde illam eruit? quid ei prestitit? Quemadmodum superbis restitit, humilibus gratiam dedit : superbis, scilicet primo populo Iudeorum, arroganti et extollenti se de genere Abrahe, et quod illi genti sint credita eloquia Dei . Non eis hec ualebant ad sanitatem, sed ad exaltationem cordis, ad tumorem potius quam ad magnitudinem. Quid ergo fecit Deus, superbis resistens, humilibus dans gratiam; ramos naturales propter superbiam amputans, oleastrum propter humilitatem inserens ? quid fecit Deus? Audite hec duo: Deus primo quemadmodum superbis resistat, deinde quemadmodum humilibus det gratiam. Posuit flumina in desertum. Currebant ibi aque, currebant prophetie: quere modo apud Iudeos prophetam, non inuenis. »Posuit« enim »flumina in desertum, et exitus aquarum in sitim. Posuit flumina in desertum.« Dicant, »Iam non est propheta, et nos non cognoscet adhuc« . »Posuit flumina in desertum, et exitus aquarum in sitim, terram fructiferam in sanitas.« Queris ibi fidem Christi, non inuenis; queris prophetam, non inuenis; queris sacerdotem, non inuenis, queris  sacrificium, non inuenis; queris templum, non inuenis. Quare hoc? Quia, »Posuit flumina in desertum, et exitus aquarum in sitim; terram fructiferam in salinas.« Unde, quo merito? »A malitia inhabitantium in ea.« Ecce quomodo superbis resistit: audi quomodo humilibus det gratiam. »Posuit desertum in stagna aquarum, et terram sine aqua in exitus aquarum. Et habitare fecit illic esurientes.« Quoniam illi dictum est: »Tu es sacerdos in eternum secundum ordinem Melchisedec« . Queris enim [1 1Kb] sacrificium apud Iudeos; non habes secundum ordinem Aaron, quia posuit flumina in desertum: queris secundum ordinem Melchisedec; apud illos non inuenis, sed per totum orbem celebratur in Ecclesia. A solis ortu usque ad occasum laudatur nomen Domini . Et dicit Deus illis quorum flumina posuit in desertum: »Non est mihi uoluntas in uobis, dicit Dominus, nec accipiam sacrificium de manibus uestris, quoniam ab ortu solis usque ad occasum, sacrificium mundum offertur nomini meo« . Ubi erant omnia immunda sacrificia, quando desertum erant, quando squalebant, quando saline erant omnes gentes; ibi nunc fontes, ibi nunc flumina, ibi nunc stagna aquarum, et exitus aquarum. Ergo superbis restitit, humilibus autem dedit gratiam. Et habitare fecit illic esurientes: quia, Edent pauperes, et saturabuntur . Et constituerunt ciuitatem habitationis: interim habitationis in spe; quoniam, Qui me audit, inquit, habitabit in spe . Et constituerunt ciuitatem habitationis. Et seminauerunt agros, et plantauerunt uineas, et fecerunt fructum frumenti: ad quem  gaudet operarius ille qui dicit, »Non quia quero datum, sed requiro fructum« . »Et benedixit eos, et multiplicati sunt nimis, et iumenta eorum non sunt deminuta.« Hoc stat. »Firmum« enim »fundamentum Dei stat, quia nouit Dominus qui sunt eius« . Iumenta et pecora dicuntur, in Ecclesia simpliciter ambulantia, sed utilia; non multum docta, sed fide plena. Ergo et spirituales et carnales benedixit eos, et multiplicati sunt nimis, et iumenta eorum non sunt deminuta.

14. [uers. 39-42.] Et pauci facti sunt, et uexati sunt. Unde hoc, de transuerso? Imo de interno. Ut enim pauci fierent, ex nobis exierunt, sed non erant ex nobis. Ideo autem tanquam de his dicit, de quibus antea loquebantur, ut cum intellectu discernantur; quia tanquam de hisdem loquitur, propter communia Sacramenta. Ad populum enim Dei pertinent, etsi non per uirtutem, certe per speciem pietatis; de illis enim audiuimus Apostolum: In nouissimis temporibus instabunt tempora seua; erunt enim homines seipsos amantes . Primum malum, seipsos amantes; utique sibi placentes. Utinam sibi displicerent, et Deo placerent [2 1Kb] ; utinam in difficultatibus exclamarent,  et a necessitatibus liberarentur. Sed multum de se presumentes, pauci facti sunt. Manifestum est, fratres; omnes qui se diuidunt ab unitate, pauci fiunt. Multi enim sunt, sed in unitate, dum non [1 1Kb] separantur ab unitate: cum enim ceperit ad eos non pertinere multitudo unitatis, in heresi et in schismate pauci sunt. Et pauci facti sunt, et uexati sunt a tribulatione malorum et dolore. Effusus est contemptus super principes. Reprobati enim sunt ab Ecclesia Dei: et magis, quia principes esse uoluerunt, ideo contempti sunt, et facti sunt sal infatuatum proiectum foras; ideo conculcatur ab hominibus . Effusus est contemptus super principes. Et seduxit eos in inuio, et non in uia. Illi superius in uia, illi ad ciuitatem directi, denique deducti, non seducti: isti autem in inuio seducti. Quid est, seduxit eos? Tradidit illos Deus in concupiscentias cordis eorum . Hoc est enim, seduxit, donauit illos sibi. Nam si proprie queras, ipsi se seducunt. Qui enim putat se esse aliquid, cum nichil sit, seipsum seducit . Quid est ergo, seduxit eos? Dimisit eos. In inuio, et non in uia: quomodo enim in uia homines qui partem tenent, et totum relinquunt? quomodo in uia? Que est ergo uia, aut ubi agnoscitur uia? »Deus,« inquit, »misereatur nostri, et benedicat nos; illuminet uultum suum super nos, ut agnoscamus in terra uiam tuam.« In qua terra? »In omnibus gentibus salutare tuum« . Utique tales ut minuantur, ut pauci fiant, hinc exeunt; a multitudine unitatis omnes exierunt, sicut paulo ante commemoraui dictum de illis: Ex nobis exierunt, sed non fuerunt ex nobis; si enim ex nobis fuissent, permansissent utique nobiscum . Sed si forte nostri sunt in occulta prescientia Dei, necesse est ut redeant. Quam multi non nostri adhuc quasi intus, et quam multi nostri adhuc quasi foris? Nouit Dominus qui sunt eius. Et illi non nostri qui intus sunt, quando occasiones inuenerint, exeunt; et illi nostri qui foris sunt, quando occasiones inuenerint, redeunt. Illud ergo accipite quod nouit Deus, secundum hoc seduxit eos in inuio, et non in uia. Et quid de illis fecit? Quod dicere ceperam, quod attente audiatis. Potuit illos pati intus semper, sed nos de illis non proficeremus: cum autem separati sunt, et per questiones malignas inquietant nos, propositum est nobis ex illis et inquisitionis studium, et timoris exemplum. Unusquisque tremit, cum alterum uidet exisse, tanquam ex illius exitu dicatur illi: Quapropter qui se putat stare, uideat ne cadat . Prosunt ergo quia exeunt: nam si intus essent, et tam mali essent, nichil de illis prodesset. Quid de illis dictum est in quodam psalmo? Congregatio taurorum, id est ceruicatorum et superborum; congregatio taurorum inter uaccas populorum. uaccas dicit seductiles animas, que facile consentiunt seductoribus tauris. Sed quare hoc? Ut excludantur hi qui probati sunt argento . Quid est, ut excludantur? Ut appareant, ut emineant  illi qui sunt probati in eloquio Dei. Cum enim respondetur hereticis ex necessitate, edificantur Catholici ex utilitate. Hanc sententiam plane Paulus expressit: »Oportet enim,« inquit, »hereses esse, ut probati manifesti fiant in uobis« . Oportet et tauros seducentes esse, »ut qui probati sunt argento,« manifesti sint, hoc est, »excludantur.« Quid est, »argento probati? Eloquia Domini, eloquia casta; argentum igne examinatum terre, purgatum septuplum« . Quicumque sunt probati in hoc argento, id est in eloquio Domini, non possunt plene exserere hoc argentum, nisi questionibus inquietati hereticorum. Et hic attendite quia non pretermissum est: ecce effusus est contemptus super principes, super illos tauros. Quare contempti sunt? Aliud annuntiantes. Quid sunt contempti? Anathematizati. Quisquis enim uobis annuntiauerit preterquam quod accepistis, anathema sit. Quid tam contemptum quam sal infatuatus, qui foras proiectus conculcatur? Et uidete si non principes sunt; ipsum Paulum audite: Licet si nos, aut angelus de celo euangelizauerit uobis preterquam quod accepistis, anathema sit . Principes sunt, docti sunt, magni sunt, lapides pretiosi sunt. Quid adhuc dicturus es; numquid angeli sunt? Et tamen, »etsi angelus de celo uobis annuntiauerit preterquam quod accepistis, anathema sit:« quia et ipse diabolus angelus de celo lapsus est. »Effusus est« ergo »contemptus super principes. Et adiuuit pauperem a mendicitate.« Quid est hoc, fratres, Contempti sunt principes, et adiutus est pauper? Abiecti sunt superbi, et instructus est humilis. Hoc fecit, et hoc faciendo adiuuit pauperem a mendicitate. Mendicus est ille, nichil sibi tribuens, totum de misericordia Dei exspectans; ante ianuam Dominicam quotidie clamat, pulsans ut aperiatur ei, nudus et tremens ut uestiatur, oculos in terram deiiciens, et pectus tundens. Istum mendicum, hunc pauperem, hunc humilem adiuuit Deus plurimum, etiam de ipsa separatione hereticorum; quia pauci tacti sunt, et uexati sunt, et seducti in inuio et non in uia. Denique quid postea ex illis deminutis, seductis, paucis factis, uexatis, in adiuto paupere quid fit? Et posuit sicut oues familias. Quasi unum pauperem et unum mendicum intelligebas, de quo dixit, Et adiuuit pauperem a mendicitate: pauper iste multe familie sunt, pauper iste multe plebes sunt; multe Ecclesie una Ecclesia, una plebs, una familia, una ouis est. Et posuit sicut oues familias. Magna mysteria ista, magna sacramenta, quam profunda, plena mysteriorum; quam dulciter inuenta, quia diu latentia. Ergo, uidebunt recti, et iucundabuntur; et omnis iniquitas oppilabit os suum. Iniquitas illa garriens contra unitatem, et cogens manifestari ueritatem, conuicta oppitabit os suum.

15. [uers. 43.] »Quis sapiens? et custodiet hec, et intelliget miserationes Domini.« uidete quo fine clausit: »Quis sapiens? et custodiet hec.« Et quid custoditurus est sapiens? Id est, si pauper sit, custodit; si non sit diues, id est, non sit superbus, non sit inflatus,  custodit hec. Quare enim custodit hec, Quia intelliget miserationes Domini: non merita sua, non uires suas, non potentiam suam; sed miserationes Domini, qui errantem et egentem in uiam deduxit et pauit; qui pugnantem aduersus difficultatem peccatorum, et colligatum uinculis consuetudinis soluit et liberauit; qui fastidientem uerbum Dei, et tedio quodam pene morientem, missa medicina uerbi sui recreauit; qui periclitantem inter naufraga et procellosa discrimina, mari placato ad portum perduxit: qui eum denique constituit in eo populo, ubi humilibus dat gratiam, non in illo ubi superbis resistit; et fecit eum suum, ut intus manens multiplicaretur, non ut foras exiens minueretur. Hoc uident recti, et iucundantur. Omnis ergo iniquitas oppilabit os suum, et qui est sapiens, custodiet hec. Unde custodiet? Per humilitatem, intelligendo miserationes Domini; quia ubique dictum est, Confiteantur Domino miserationes eius, et mirabilia eius filiis hominum.



IN PSALMUM CuII. Quare hoc loco non subiicitur Enarratio.

1. Psalmum centesimum septimum exponendum non putaui; quoniam iam exposui eum in psalmo quinquagesimo sexto, et in psalmo quinquagesimo nono, ex quorum postremis partibus iste constat. Nam postrema pars quinquagesimi sexti, prima est huius, usque ad eum uersum ubi dicitur, Et super omnem terram gloria tua. Hinc autem usque in finem, postrema pars est quinquagesimi noni: sicut postrema pars centesimi tricesimi quarti, eadem est que centesimi tertii decimi, ab eo uersu ubi dicitur, Simulacra Gentium argentum et aurum: sicut tertius decimus et quinquagesimus secundus, mutatis aliquibus mediis, eadem habent omnia a principiis usque in fines. Quecumque igitur in hoc psalmo centesimo septimo aliquantulum aliter posita sunt, quam in illis duobus, ex quorum partibus constat, non habent intellectum difficilem: sicut in quinquagesimo sexto dicitur, Cantabo, et psallam; exsurge, gloria mea; in isto autem, Cantabo, et psallam in gloria mea. Ad hoc enim dictum est illic, Exsurge, ut in illa cantaretur et psalleretur. Item ibi, »Quoniam magnificata est usque ad celos misericordia tua;« uel, sicut alii interpretati sunt, »eleuata est:« hic autem, »Quoniam magna est super celos misericordia tua.« Ideo enim magnificata est usque ad celos, ut magna sit in celis; hoc enim uoluit dicere, super celos. Item in quinquagesimo nono, Letabor, et diuidam Sichimam: hic autem, Exaltabor [1 1Kb] , et diuidam Sichimam. Ubi ostenditur quod de diuidenda Sichima significatum est, post Domini exaltationem predictum futurum, et illam letitiam ad hanc exaltationem pertinere; ut ideo letetur, quia exaltatur. Unde alibi dicit, »Conuertisti luctum meum in gaudium mihi; conscidisti saccum meum, et accinxisti me letitia« .  Item ibi, »Et Ephrem fortitudo capitis mei:« hic autem, »Et Ephrem susceptio capitis mei.« Suscipiendo enim fit fortitudo, id est, suscipiendo fortes facit, fructificans in nobis: interpretatur enim Ephrem Fructificatio. Susceptio autem ad utrumque referri potest, siue cum suscipimus Christum, siue cum ipse nos suscipit, qui est caput Ecclesie. Et quod ibi ait, Tribulantes nos; hic autem, inimicos nostros: utique iidem ipsi sunt.

2. Admonemur sane isto psalmo, eos titulos qui tanquam de historia positi sunt, rectissime fieri ut secundum prophetiam intelligamus, secundum quod uidemus psalmos esse conscriptos. Quid enim tam diuersum secundum historiam, quam id quod est in titulo quinquagesimi sexti, »In finem, ne corrumpas; ipsi Dauid, in tituli inscriptionem, cum fugeret a facie Saül in speluncam:« et in titulo quinquagesimi noni, »In finem, his [1 1Kb] qui immutabuntur, in tituli inscriptionem, ipsi Dauid, in doctrinam, cum succendit Mesopotamiam, Syriam, et Syriam Sobal, et conuertit Ioab, et percussit in ualle salinarum duodecim millia?« Nam preter id quod positum est, »In tituli inscriptionem,« et, »ipsi Dauid,« et, »in finem;« cetera ita diuersa sunt, ut ille habeat humilitatem Dauid, iste fortitudinem; ille fugam, iste uictorias. Et tamen ex istorum duorum posterioribus partibus, quorum tam diuersi tituli sunt, psalmus iste componitur. Ubi significatur ad unum aliquid concurrere utrumque, non superficie historie, sed altitudine prophetie, copulatis utriusque finibus in hoc uno, cuius est titulus, Canticum psalmi, ipsi Dauid; neutro illi titulo similis, preter quod hic etiam positum est, ipsi Dauid. Quoniam multis partibus et multis modis, sicut ad Hebreos Epistola loquitur, olim Deus locutus est Patribus per Prophetas ; eum [2 1Kb] tamen locutus est quem misit postea, ut complerentur eloquia Prophetarum: Quotquot enim promissiones Dei, in illo etiam .



IN PSALMUM CuIII ENARRATIO.

1. Psalmum istum de Christo habere prophetiam, quisquis Actus Apostolorum fideliter legit, agnoscit; ubi de Christi traditore Iuda prophetatum esse quod hic scriptum est, Fiant dies eius pauci, et episcopatum eius accipiat alter, quando Matthias in locum Iude ordinatus, numero Apostolorum duodecimus adiunctus est , euidenter apparet. Sed si de illo uno homine omnia que hic in malo dicta sunt intelligere conemur, expositionis ratio non omnimodo, aut uix ualebit occurrere; si autem de tali genere hominum malorum, id est inimicorum Christi ingratorumque Iudeorum, omnia mihi uidentur posse clarius aperiri. Sicut enim quedam dicuntur que ad apostolum Petrum proprie pertinere uideantur, nec tamen habent illustrem intellectum, nisi cum referuntur  ad Ecclesiam, cuius ille agnoscitur in figura gestasse personam, propter primatum quem in discipulis habuit; sicuti est, Tibi dabo claues regni celorum , et si qua huiusmodi: ita Iudas personam quodammodo sustinet inimicorum Christi Iudeorum, qui et tunc oderant Christum, et nunc per successionem perseuerante genere ipsius impietatis oderunt. De quibus hominibus et de quo populo possunt non inconuenienter intelligi, non solum ea que apertius de ipsis in hoc psalmo legimus, uerum etiam illa que proprie de ipso Iuda dicuntur expressius; sicuti est quod commemoraui, Fiant dies eius pauci, et episcopatum eius accipiat alter. Quod apparebit, adiuuante Domino, cum ad eos uersus tractandi ordine uenerimus.

2. [uers. 2.] Incipit ergo ita Psalmus: Deus laudem meam ne tacueris; quia os peccatoris et os dolosi super me apertum est. Unde apparet et falsam esse uituperationem quam non tacet peccator et dolosus, et ueram esse laudem quam non tacet Deus. Deus enim uerax, omnis autem homo mendax ; quia non est homo uerax, nisi in quo loquitur Deus. Laus autem maxima est unigeniti Filii Dei, qua [1 1Kb] hoc ipsum quod est, unigenitus Dei Filius predicatur. Hoc autem non apparebat, sed apparente infirmitate eius latebat, cum os peccatoris et os dolosi super eum apertum est; et ideo illud apertum est, quia operta uirtus huius fuit. Ideo autem dicit, Apertum est os dolosi, quia odium quod dolo tegebatur, erupit in uocem. Hoc etiam in consequentibus uersibus planius dicitur.

3. [uers. 3.] Locuti sunt aduersum me lingua dolosa: tunc utique quando eum tanquam magistrum bonum captiosa adulatione laudabant. Unde alibi dicitur: Et qui laudabant me, aduersus me iurabant . Deinde quia eruperunt clamantes, Crucifige, crucifige ; secutus adiunxit, Et sermonibus odii circumdederunt me. Illi qui lingua dolosa, quasi non odii, sed dilectionis uerba locuti sunt; ideo aduersus me, quia hoc insidiando faciebant; postea sermonibus, non false et dolose dilectionis, sed aperti odii circumdederunt me, et expugnauerunt me gratis. Sicut autem pii gratis amant Christum, sic impii gratis oderunt; quia sicut ueritas nullo extra eam proposito commodo propter seipsam expetitur ab optimis, ita iniquitas a pessimis. Unde et apud auctores secularium litterarum dictum est de quodam pessimo: Gratuito potius malus atque crudelis erat .

4. [uers. 4.] Pro eo, inquit, ut diligerent me, detrahebant mihi. Sex sunt in isto genere differentie, que commemorate animaduerti facillime possunt: reddere bona pro malis, non reddere mala pro malis; reddere bona pro bonis, reddere mala pro malis; non reddere bona pro bonis, reddere mala pro bonis. Horum duo prima, bonorum sunt, et eorum duorum prius melius; postrema duo malorum, et eorum posterius deterius; duo media quodammodo mediorum, sed eorum prius propinquum bonis, posterius  propinquum malis. Hec in Scripturis sanctis oportet attendere. Reddit bona pro malis ipse Dominus, qui iustificat impium , et pendens in cruce dixit: Pater, ignosce illis, quia nesciunt quid faciunt . Cuius uestigia secutus sanctus Stephanus, fixo genu orauit pro lapidantibus, dicens: Domine, ne statuas illis hoc delictum . Ad quam rem preceptum pertinet, Diligite inimicos uestros, benefacite his qui oderunt uos, et orate pro eis qui uos persequuntur . Mala pro malis non esse reddenda Paulus apostolus dicit, Nulli malum pro malo reddentes ; et apostolus Petrus, Non reddentes malum pro malo, uel maledictum pro maledicto : unde et in Psalmis legitur, Si reddidi retribuentibus mihi mala . Duorum postremorum illud mitius ad nouem leprosos pertinet, qui cum mundati essent a Domino, gratias non egerunt : illud uero ultimum quo nichil est peius, ad hos pertinet, de quibus in isto psalmo legitur. Pro eo ut diligerent me, detrahebant mihi. Dilectionem quippe debebant tantis Domini beneficiis; quam non solum minime reddebant, uerum etiam pro illo bono irrogabant malum. Duo uero media que diximus hominum quodam modo esse mediorum, ita se habent, ut eorum prius, quod est reddere bona pro bonis, habeant et boni, et mediocriter boni, uel mediocriter mali. Ideo Dominus hoc non reprehendit, sed non uult in eo solo discipulos suos permanere, quos uult ad maiora prouehere, quibus dicit: Si dilexeritis eos qui uos diligunt, id est, si reddideritis bona pro bonis; quam mercedem hababitis, id est, quid magnum facietis? nonne et publicani hoc faciunt ? uult autem illos et hoc facere, et longe amplius; id est, ut non solum amicos, uerum etiam inimicos diligant. Posterius autem, quod est reddere mala pro malis, habeant et mali, et mediocriter mali, uel mediocriter boni; usque adeo ut Lex eis dederit ulciscendi modum, Oculum pro oculo, dentem pro dente : que, si dici potest, iniustorum iustitia est. Non quia iniquum est ut recipiat unusquisque quod fecerit; alioqui Lex nequaquam id constitueret: sed quia ulciscendi libido uitiosa est, magisque ad iudicem pertinet inter alios hoc decernere, quam bonum hominem sibi expetere. Quapropter impii ex illa benignitatis summitate delapsi, ubi redduntur bona pro malis, ad quantam malignitatis profunditatem uenerunt, retribuendo mala pro bonis! quanto precipitio tot gradus interpositos transierunt! Nec paruum aliquid putari debet, quia non ait, Pro eo ut diligerent me, interficiebant me; sed, detrahebant mihi: ideo quippe interfecerunt, quia detraxerunt, negantes Dei Filium, et dicentes quod in principe demoniorum eiicit demonia ; et, Demonium habet, et insanit; quid eum auditis ? et cetera talia. Qua detractione ab illo auertebant eos quorum conuersionem ille querebat: et ideo potius hoc dixit, ut ostenderet magis cos nocere qui Christo detrahunt, et per hoc animas interficiunt, quam qui eius mortalem  carnem, mox presertim resurrecturam, seuiendo per emerunt.

5. Sed cum dixisset, Pro eo ut diligerent me, detrahebant mihi; quid ait? Ego autem orabam. Non quidem dixit quid orabat; sed quid melius intelligimus, quam pro eis ipsis? Crucifixo enim maxime detrahebant, quando uelut homini, quem quasi uicerant, illudebant; de qua cruce ille dixit, Pater, ignosce illis, quia nesciunt quid faciunt: ut quoniam in profundo malignitatis reddebant ipsi mala pro bonis, ille in summo benignitatis redderet bona pro malis. Quanquam bene intelligatur etiam pro discipulis suis orasse, quod etiam ante passionem suam dixit, ne deficeret fides eorum , quando ipse pendens in ligno, ut commendaret patientiam, non ostendebat potentiam inter uerba detrahentium, quos posset diuina potestate delere. Sed nobis utilius erat quod patientie prebebat exemplum, quam si suos inimicos sine dilatione perdendo, ad hoc nos edificaret, ut impatienter festinaremus de his quos malos patimur uindicari: cum scriptum sit: Melior est patiens quam uir fortis . Docent igitur nos diuina eloquia dominico exemplo, cum audimus, Pro eo ut diligerent me, detrahebant mihi; ego autem orabam; ut quando aliquos sentimus ingratos, non solum non reddentes bona, sed insuper reddentes mala pro bonis, nos oremus: et ipse quidem pro aliis uel seuientibus, uel dolentibus, et in fide periclitantibus; nos uero etiam pro nobis primitus, ut animum nostrum Deo miserante atque opitulante uincamus, quo ferimur in ulciscendi cupiditatem, cum detrahitur siue presentibus siue absentibus nobis. Deinde, cum Christi patientiam recordamur, tanquam ipso excitato, sicut factum est, cum dormiret in naui , qui perturbationem cordis nostri tempestatemque tranquillat, animo sedato atque placato oremus etiam pro ipsis detractoribus nostris, ut securi dicamus: Dimitte nobis, sicut et nos dimittimus . Sed ille dimittebat, qui peccatum quod ei dimitteretur utique non habebat.

6. [uers. 5.] Sequitur autem: Et posuerunt aduersum me mala pro bonis. Et quasi quereremus, Que mala? pro quibus bonis? Et odium, inquit, pro dilectione mea. Hic est omnis et magnus reatus illorum. Nam quid nocere potuerunt persequentes, uoluntate, non necessitate morientem? Sed ipsum odium est crimen maximum persequentis, quamuis sit uoluntaria pena patientis. Satis autem exposuit quemadmodum supra dixerit, Pro eo ut me diligerent, quia dilectionem non utcumque, sed dilectioni eius debebant; cum hic addidit, pro dilectione mea. Hanc dilectionem in Euangelio commemorat, ubi dicit: Ierusalem, Ierusalem, quoties uolui colligere filios tuos, tanquam gallina pullos suos sub alas suas et noluisti .

7. Deinde que pro ipsa impietate recipiant, incipit prophetare; et eo modo illa dicit, tanquam ulciscendi cupiditate optet ut fiant; cum dicantur futura certissima ueritate, et per Dei iustitiam super tales digne  uentura. Quem modum futura predicendi, uelut specie male optandi, quidam non intelligentes, putant odium odio, et malo animo malum animum reddi: quoniam reuera paucorum est dignoscere, quomodo placeat pena iniquorum accusatori inimicitias exsaturare cupienti, et quam longe alio modo placeat iudici recta uoluntate peccata punienti. Ille quippe reddit malum pro malo; iste autem etiam cum uindicat, non reddit malum pro malo, quoniam iustum reddit iniusto: quod autem iustum est, utique bonum est. Punit ergo non delectatione aliene miserie, quod est malum pro malo; sed dilectione iustitie, quod est bonum pro malo. Itaque nec lumini Scripturarum calumnientur ceci, opinantes quod Deus peccata non puniat; nec quasi malum pro malo reddat, sibi blandiantur iniusti. Audiamus ergo deinde quid diuinus sermo contexat; et in uerbis quasi mala optantis, intelligamus predicta prophetantis; et Deum iusta retribuentem, subleuata in eius eternam legem mente cernamus.

8. [uers. 6.] Constitue super eum peccatorem, et diabolus stet a dextris eius. Cum superius querela de pluribus fuerit, nunc de uno loquitur Psalmus. Superius autem dixerat: Locuti sunt aduersum me lingua dolosa, et sermonibus odii circumdederunt me, et expugnauerunt me gratis: pro eo ut diligerent me, detrahebant mihi; ego autem orabam: et posuerunt aduersum me mala pro bonis, et odium pro dilectione mea. Omnia de pluribus. Nunc uero quid digni essent pro his iniquitatibus suis, et quid eis diuino iudicio futurum esset prenuntians, Constitue, inquit, super eum peccatorem: tanquam intendens in eum qui se tradidit talibus, de qualibus suis inimicis loquebatur superius. Cum igitur hic Iudam traditorem secundum scripturam Actuum Apostolorum supplicio debito prenuntiet puniendum ; quid est, Constitue super eum peccatorem, nisi eum quem sequenti uersu indicat, cum dicit, Et diabolus stet a dextris eius? Hoc itaque meruit, ut super se habeat diabolum, id est, diabolo subditus sit, qui Christo subditus esse noluit. Stet autem a dextris eius, dictum est, quia opera diaboli preposuit operibus Dei. Hoc enim cuique non immerito dextrum dicitur, quod preponit; sicut sinistre dextra preponitur. Ideo et de illis qui seculi huius gaudia preponentes Deo, beatum dixerunt populum cui hec sunt, rectissime dictum est, Dextera eorum dextera iniquitatis. Unde, quod dixerunt beatum populum cui hec sunt, os eorum locutum est uanitatem; quod de illis supra dictum est. Cuius autem os loquitur ueritatem, contra illud quod dixerunt isti beatum populum cui hec sunt, debet etiam ipse dicere quod in eodem psalmo sequitur, Beatus populus cuius Dominus Deus ipsorum : huic enim non diabolus est a dextris, sed Dominus: sicut et alibi dicit, Prouidebam Dominum in conspectu meo semper, quoniam a dextris est mihi, ne commouear . Diabolus ergo stetit a dextris eius, quando preposuit auaritiam sapientie, et pecuniam saluti sue, ut eum traderet, a quo debuit possideri, ne ab  illo possideretur, cuius opera ipse Christus soluit, a quo noluit possideri.

9. [uers. 7.] Cum iudicatur, exeat condemnatus. Noluit enim talis esse cui diceretur, Intra in gaudium domini tui; sed talis de quo dicitur, Proiicite illum in tenebras exteriores . Et oratio eius fiat in peccatum. Quoniam non est iusta oratio, nisi per Christum, quem uendidit immanitate peccati: oratio autem que non fit per Christum, non solum non potest delere peccatum, sed etiam ipsa fit in peccatum. Quando autem Iudas ita orare potuerit, ut oratio eius [1 1Kb] fieret in peccatum, queri potest. Credo, antequam Dominum traderet, et de illo tradendo iam cogitaret: non enim iam poterat orare per Christum. Nam posteaquam illum tradidit, eumque penituit, si per Christum oraret, indulgentiam rogaret; si indulgentiam rogaret, spem haberet; si spem haberet, misericordiam speraret; si misericordiam speraret, non sibi desperatione collum ligaret. Proinde cum dixisset, Cum iudicatur, exeat condemnatus; ne ab imminente condemnatione putaretur se potuisse oratione liberare, quam didicerat cum condiscipulis suis, ubi dicitur, Dimitte nobis debita nostra, sicut et nos dimittimus debitoribus nostris: Et oratio eius, inquit, fiat in peccatum; quia non fit per Christum, quem noluit sequi, sed persequi.

10. [uers. 8.] Fiant dies eius pauci. Dies eius dixit, dies apostolatus eius; qui pauci fuerunt, quoniam ante passionem Domini scelere ipsius et morte consumpti sunt. Et tanquam diceretur, Quid ergo fiet de sacratissimo numero duodenario, in quo non frustra Dominus duodecim habere primos Apostolos uoluit? continuo subiecit, Et episcopatum eius accipiat alter. Tanquam dicens, Et ipse pro suo merito puniatur, et ille numerus, suppleatur. Quod si quis quemadmodum factum sit, scire desiderat, Actus Apostolorum legat.

11. [uers. 9.] Fiant filii eius orphani, et uxor eius uidua. Utique mortuo ipso, et filii eius orphani, et uxor eius uiduata est.

12. [uers. 10.] Nutantes transferantur filii eius, et mendicent. Nutantes dictum est, incerti quo eant, omni presidio destituti. Eiiciantur de habitationibus suis. Exposuit quod supra dixerat, transferantur. Hoc autem totum quomodo uxori eius filiisque contigerit, sequentes indicant uersus.

13. [uers. 11, 12.] Scrutetur fenerator omnem substantiam eius, et diripiant alieni labores eius. Non sit illi adiutor: ad tuendam eius posteritatem dicit; ideo sequitur, Nec sit qui misereatur pupillis eius.

14. [uers. 13.] Sed quia possent etiam pupilli sine adiutore et sine tutore in erumnis et egestate tamen crescere, et genus propagatione seruare; sequitur, et dicit, Fiant nati eius in interitum, in generatione una deleatur nomen eius: id est, quod de illo generatum est, iam non generet, et cito transeat.

15. [uers. 14.] Sed quid est quod deinde subiungit? In memoriam redeat iniquitas patrum eius in conspectu Domini, et peccatum matris eius non deleatur.  An intelligendum est, ut reddantur ei peccata etiam parentum suorum? Ei quippe non redduntur, qui fuerit mutatus in Christo, et ceperit esse non filius iniquorum, non imitatus mores eorum: quia et illud uerissime scriptum est, Reddam peccata patrum in filios; et illud quod per prophetam dicitur, Et anima patris mea est, et anima filii mea est; anima que peccauerit, ipsa morietur. Hoc quippe dictum est de his qui conuertuntur ad Deum, et non imitantur mala parentum suorum; quod ipse propheta euidenter ostendit: dicit enim parentum iniquitates eis non obesse, qui iustitiam faciendo dissimiles fuerint . Illud autem quod dictum est, Reddam peccata patrum in filios, additum est, qui oderunt me , hoc est, sicut me oderant parentes eorum: ut quemadmodum bonorum imitatio facit ut etiam propria peccata deleantur, sic malorum imitatio faciat ut non solum sua, sed etiam eorum quos imitati sunt, merita sortiantur. Si ergo Iudas teneret illud ad quod uocatus est, nullo modo ad eum uel sua preterita, uel parentum iniquitas pertineret: quia ergo non tenuit adoptionem in familia Dei, sed iniquitatem uetusti generis potius elegit; rediit iniquitas patrum eius in conspectu Domini, ut in eo etiam ipsa puniretur; et peccatum matris eius non est in eo deletum.

16. [uers. 15.] Fiant contra Dominum semper: id est, patres eius et mater eius fiant contra Dominum semper, non ut Domino aduersentur, sed ut merita eorum pessima non obliuiscatur in isto Dominus, cum illi et ipsa retribuet. Contra Dominum enim dixit, In conspectu Domini: nam et alii interpretes sic transtulerunt, Fiant in conspectu Domini semper; alii uero, Fiant coram Domino semper: sicut alibi dictum est, Posuisti iniquitates nostras in conspectu tuo . Semper autem dicit, ut sine remissione sit tantum illud scelus, et hic, et in futuro seculo. Dispereat de terra memoria eorum: patrum scilicet et matris eius. Memoriam dicit eorum, que in propagine generationis custoditur: hanc prophetauit de terra perituram, quia et ipse Iudas, et filii eius qui erant tanquam memoria patrum et matris eius, sine successione prolis, sicut superius dictum est, in breuitate unius generationis exstincti sunt.

17. Dicit aliquis: Etiamne hoc ad penam Iude pertinere credendum est, quod post eius mortem ad mendicitatem uxor eius et filii peruenerunt, et translati sunt, eiecti de habitationibus suis, scrutante feneratore omnem substantiam eius, et diripientibus alienis omnes labores eius, nemine adiuuante nec miserante pupillos eius, et quod cito sunt sine posteris mortui? Numquid etiam de his que in suis post mortem cuiusque contingunt, ullus mortuos tangit dolor? aut hec saltem scire putandi sunt, quorum sensus alibi est pro meritis, seu bene, seu male? Cui respondeo magnam quidem esse questionem, nec in presentia disserendam, quod sit operis prolixioris, utrum, uel quatenus, uel quomodo ea que circa nos aguntur, nouerint spiritus mortuoram. uerumtamen, quod breuiter dici potest,  si nulla illis esset cura de nobis, non diceret Dominus dixisse illum diuitem qui tormenta apud inferos patiebatur: Habeo ibi quinque fratres, ne et ipsi ueniant in locum hunc tormentorum. Sed quomodolibet intelligant qui hoc aliter intelligere conantur, et quia fatendum est non esse consequens ut si sciunt mortui suos uiuere, quia nec in locis penarum eos uident, ubi diues ille erat, nec in requie beatorum, ubi Lazarum et Abraham quamuis longe agnoscebat , ideo eos etiam que circa eorum charos aguntur uel leta uel tristia scire necesse sit: hoc dico, paucos esse eius animi homines, qui post mortem suam quid suis boni maliue contingat, saltem dum uiuunt, negligant, atque omnino contemnant; multos autem, quod indicat etiam tanta cura commendande ultime uoluntatis et qualiumcumque testamentorum, satis agere ut cum defuncti fuerint, suis bene sit. Permansionem uero posteritatis sue per successiones generationum soli laudabiliter spernunt, qui seipsos abscidunt propter regnum celorum, et filios suos hoc facere cupiunt, exoptantue martyrio coronari, ita ut nullus eorum in terra remaneat: ceteri autem omnes, aut pene omnes, felices uolunt suos esse in hac uita post mortem suam, et suum genus interire nolunt. Quapropter quod Iuda tam infeliciter mortuo, ita uxor uidua et filii eius orphani remanserunt, ut feneratore scrutante omnem substantiam eius, et diripientibus alienis labores eius, de suis habitationibus eiicerentur, nec aliquem pupilli eius miserantem inuenirent, et in una generatione sine posteris interirent; si hec sentiunt mortui, cumulus malorum est; si hec non sentiunt, formido uiuorum. Si autem mouet quomodo potuerit habere substantiam quam fenerator scrutaretur, alienique diriperent, quando iam cum aliis undecim Dominum sequebatur; credat eum omnia que habebat ita dimisisse filiis et uxori, ut non inde sinceriter uel perseueranter uinculum cupiditatis abruperit: qui etiamsi ea uelut uendere uideretur distribuenda pauperibus, profecto faceret quod Ananias post Domini ascensionem . Neque enim metueret ne hoc Dominus diuinitate cognosceret, quem falli putabat, quando ea que mittebantur, de loculis auferebat .

18. [uers. 6-15.] Sed iam uideamus, si possumus, quantum Dominus adiuuat, quomodo ista conuenire possint etiam in populum Iudeorum, cuius inimicitie contra dominum pertinaci odio permanserunt: cuius populi diximus Iudam in figura gessisse personam, sicut Ecclesie gessit apostolus Petrus. Constitue super eum peccatorem, et diabolus stet a dextris eius. Quemadmodum in Iuda, sic in isto populo intelligendum est; qui repulso a se Christo factus est subditus diabolo, cuius persuasiones in omnibus prauis et terrenis cupiditatibus preposuit eterne saluti. Cum iudicatur, exeat condemnatus: quia in nequitia et in infidelitate persistens thezaurizat sibi iram in die ire et reuelationis iusti iudicii Dei, qui reddet unicuique secundum opera eius . Et oratio eius fiat in  peccatum; quia non fit per mediatorem Dei et homiminum, hominem Iesum Christum , et sacerdotem in eternum secundum ordinem Melchisedec . Fiant dies eius pauci. Secundum regnum accipiendum est, quia non diu postea perseuerauit regnum Iudeorum. Et episcopatum eius accipiat alter. Ipsum Dominum Christum non incongruenter intelligi existimo episcopatum populi Iuderum, quia de tribu Iuda factus est secundum carnem: et Apostolus ait, Dico enim Christum ministrum fuisse circumuisionis propter ueritatem Dei, ad confirmandas promissiones patrum . Et ipse ait: Non sum missus, nisi ad oues que perierunt domus Isrel ; quia illis exhibuit in carne presentiam. Et Magi qui ab oriente uenerunt, hoc dixerunt: Ubi est qui natus est rex Iudeorum . Et hoc in titulo scriptum erat super crucifixum: unde illud mutare uolentibus non frustra respondit Pilatus, Quod scripsi, scripsi . Hunc ergo episcopatum populi Iudeorum, id est Dominum Christum accepit alter, id est populus Gentium. Fiant filii eius orphani: de quibus dicitur, Filii autem regni ibunt in tenebras exteriores . Facti sunt autem orphani amisso ipso regno, quasi patre perdito; quanquam et Deum patrem bene intelliguntur amisisse: Qui enim Filium non habet, ait ueritas, nec Patrem habet . Et uxor eius uidua. Uxor regni plebs intelligi potest, cui reges subdite dominantur: uidua uero facta est amisso ipso regno. Nutantes transferantur filii eius, et mendicent. Nutauerunt periculis, urgentibus hostibus translati sunt, debellati filii regni Iudeorum. Quid est autem mendicare, nisi ad hominum misericordiam uiuere, sicut uiuunt sub earum gentium regibus, in quas translati sunt? Eiiciantur de habitationibus suis. Ita factum est. Scrutetur fenerator omnem substantiam eius: id est, populi eius. Ubi nichil melius intelligitur, quam debita eorum non dimittantur, quia in solo Christo dimittuntur, quem respuerunt; qui etiam dicere docuit, Dimitte nobis debita nostra, sicut et nos dimittimus debitoribus nostris . Omnem autem substantiam eius dictum est, omnem uitam eius; ut ei nulla debita, id est, nulla peccata donentur. Et diripiant alieni labores eius: diabolus et angeli eius; quia non thesaurizant in celo qui non habent Christum. Non sit illi adiutor. Quis adiutor est ei cui Christus non est? Nec sit qui misereatur pupillis eius. Qui patre perdito, id est regno, sic remanserunt, aut amisso Deo, cuius Filium persecuti sunt et oderunt, non est qui eorum misereatur, non ad temporalem uitam sumendum uel sustentandam, sed ad ueram uitam, id est eternam. Fiant nati eius in interitum: utique in interitum sempiternum. In generatione una deleatur nomen eius. Quia generati sunt, non regenerati, ideo in una generatione delentur: nam in altera, id est in regeneratione, si eam cognoscerent et tenerent, non delerentur. In memoriam redeat iniquitas patrum eius in conspectu Domini: ut reddat eidem populo Dominus perseueranti in malitia etiam patrum  eius iniquitatem. Sic enim eis dicit, »Testimonium estis uobismetipsis, quia filii estis eorum qui Prophetas occiderunt:« et paulo post ait, »Ut ueniat super uos omnis sanguis iustus qui effusus est super terram, a sanguine Abel iusti usque ad sanguinem Zacarie. Et peccatum matris eius non deleatur.« Peccatum Ierusalem, que seruit cum filiis suis, que interficit Prophetas, et lapidat missos ad se . Fiant contra Dominum semper, iniquitas et peccatum eorum; id est, ut a conspectu Domini non aboleantur, Deo in eternum uindicante. Et dispereat de terra memoria eorum. Terra Dei, ager Dei est; ager Dei, Ecclesia Dei est: de qua terra periit memoria eorum, qui [1 1Kb] cum essent rami naturales, propter infidelitatem fracti sunt .

19. [uers. 16, 17.] Pro eo quod non est recordatus, uel ille Iudas, uel ipse populus, facere misericordiam. Sed melius de populo accipitur quod ait, non est recordatus: nam si Christum occidit, saltem recordaretur penitendo, et faceret misericordiam super membra eius, que perseuerantissime persecutus est. Ideo dicit quia persecutus est hominem inopom et mendicum. Potest quidem accipi de Iuda; quia non est dedignatus Dominus pauper fieri, cum diues esset, ut illius paupertate nos ditaremur . Mendicum autem quomodo intelligam, nisi forte quia dixit mulieri Samaritane, Da mihi bibere , et in cruce ait, Sitio ? Sed quod sequitur quomodo accipiatur in ipso capite nostro, id est sui corporis Saluatore, quem Iudas persecutus est, non inuenio. Cum enim dixisset, Et persecutus est hominem inopem et mendicum, adiecit atque ait, Et compunctum corde mortificare; id est, ut mortificaret: nam quidam etiam sic sunt interpretati. Compunctus autem corde non solet dici, nisi stimulis peccatorum in dolore penitendi; sicut de illis dictum est, qui cum audissent Apostolos post Domini ascensionem, compuncti sunt corde, qui occiderant Dominum. Quos allocutus est beatissimus Petrus dicens inter cetera: Agite penitentiam, et baptizetur unusquisque uestrum in nomine Domini Iesu Christi, et dimittentur uobis peccata uestra . Sed quoniam iidem ipsi membra eius facti sunt, cuius in ligno membra fixerunt, populus Iudeorum non est recordatus facere misericordiam; persecutus est hominem inopem et mendicum, sed in membris suis: de quibus dicturus est, quod attinet ad ipsa opera misericordie, »Quando uni ex minimis meis non fecistis, mihi non fecistis« . »Et compunctum corde mortificare:« plane »compunctum corde,« sed in membris suis. De his autem qui persecuti sunt, ut compunctum corde mortificarent, erat et Saulus consentiens in necem Stephani compuncti corde ; quia et ipse Stephanus de illis erat qui compuncti sunt corde. Sed Saulus recordatus est facere misericordiam; et qui mane rapiebat, ad uesperum diuisit escas : et ipse compunctus corde, ut etiam in illo ipsi persequerentur inopem, uolentes  mortificare compunctum corde. Hoc quippe oderant in Paulo apostolo, quia compunctus corde predicabat quem fuerat ante persecutus. Inopem quippe et mendicum et compunctum corde in membris suis et ipse ut mortificaret, persequens, audiuit de celo, Saule, Saule, quid me persequeris? et factus compunctus corde, cepit talia pati, qualia faciebat compunctis corde .

20. [uers. 18.] Deinde sequitur Psalmus: Et dilexit maledictionem, et ueniet ei. Quanquam et Iudas maledictionem dilexerit, et furando de loculis, et Dominum uendendo atque tradendo; tamen apertius populus ille dilexit maledictionem, quando dixit: Sanguis eius super nos et super filios nostros . Et noluit benedictionem, et elongabitur ab eo. Et Iudas quidem, quia Christum noluit, in quo est eterna benedictio; sed apertius noluit benedictionem populus Iudeorum, cui dixit ille illuminatus a Domino: Numquid et uos uultis discipuli eius fieri? Et noluit benedictionem, et pro maledicto habuit; et respondit, Tu sis discipulus eius : et longe facta est ab eo benedictio, quia transitum fecit ad Gentes. Et induit maledictionem sicut uestimentum: siue Iudas, siue ille populus. Et intrauit sicut aqua in interiora eius. Ergo et foris et intus; foris sicut uestimentum, intus sicut aqua: quoniam in eius incidit iudicium, qui potest et corpus et animam occidere in gehenna ; corpus foris, animam [1 1Kb] intus. Et sicut oleum in ossibus eius. Ostendit eum cum delectatione malefacere, et comparare sibi maledictionem, hoc est, penam eternam; quia benedictio uita eterna est. Modo quippe malefacta delectant, sicut aqua in interiora, et sicut oleum in ossibus; sed ideo maledictio uocatur, quia talibus Deus tormenta predixit. Tanquam in ossibus autem oleum est maledictio, cum homines inde se fortes putant, quia licet eis mala tanquam impune committere.

21. [uers. 19.] Fiat et sicut uestimentum quo operitur. Cum superius iam dixerit de uestimento, quid est quod repetit? An quia dixerat, Induit maledictionem sicut uestimentum, differt ab eo uestimentum quo non induitur, sed operitur? Induitur enim quisque tunica, operitur pallio. Et quid est hoc, nisi etiam in conspectu hominum de iniquitate gloriari? Et sicut zona, inquit, qua semper precingitur. Maxime homines ideo precinguntur, ut ad operandum sint aptiores, ne uestis sinibus prepediantur. Ergo maledictione se precingit, qui malum non repentinum, sed dispositum aggreditur, et ita discit malefacere, ut semper paratus sit: unde et hic ait, Et sicut zona qua semper precingitur.

22. [uers. 20.] Hoc opus eorum qui detrahunt mihi apud Dominum. Non dixit, merces eorum; sed, opus eorum: manifestum est enim quod indumento, et opertorio, et aqua, et oleo, et zona, ipsa opera describebat quibus eterna maledictio comparatur. Non ergo est unus Iudas, sed multi, de quibus dicitur,  Hoc opus eorum qui detrahunt mihi apud Dominum. Quanquam et pluralis numerus poni potuit pro numero singulari; sicut, Herode mortuo, dictum est ab angelo: Mertui sunt qui querebant animam pueri . Sed qui magis detrahunt Christo apud Dominum, nisi illi qui ipsis uerbis Domini detrahunt, dicentes non esse ipsum quem Lex Domini et Prophete prenuntiarunt? Et qui loquuntur, inquit, mala aduersus animam meam: negando eum, cum uoluisset, potuisse resurgere; cum dicat, Potestatem habeo ponendi animam meam, et potestatem habeo iterum sumendi eam .

23. [uers. 21.] Et tu, Domine, Domine, fac mecum. Quidam subaudiendam putauerunt misericordiam, quidam uero et addiderunt; sed emendatiores codices sic habent: Et tu, Domine, Domine, fac mecum, propter nomen tuum. Unde sensus altior non est pretermittendus, ita dixisse Filium Patri, Fac mecum, quia eadem sunt opera Patris et Filii. Ubi etiamsi misericordiam intelligamus , et ipsam quia non dixit, Fac in me; uel Fac super me; uel aliquid huiusmodi; sed ait, Fac mecum; bene intelligimus et Patrem et Filium simul facere misericordiam in uasa misericordie . Potest hoc etiam sic intelligi: Fac mecum, id est, adiuua me. Quod in quotidiana loquendi consuetudine habemus, cum de aliqua re que partibus nostris est, dicimus: Nobiscum facit. Pater quippe adiuuat Filium, in quantum Deus hominem, propter formam serui: cui homini Deus, et cui forme serui etiam Dominus est Pater. Nam in forma Dei, Filius adiutorio non indiget; equaliter enim cum Patre omnipotens est, ex quo et ipse adiutor est hominis. Sicut enim Pater suscitat mortuos et uiuificat, sic et Filius quos uult uiuificat : nec alios Pater, alios Filius, aut aliter Pater, aliter Filius; quia et eadem facit, et similiter. Unde in quantum homo est Filius Dei, Deus suscitauit illum a mortuis, hoc est Pater, cui dicit in Psalmis, Suscita me, et reddam illis : in quantum autem Deus est, etiam ipse se suscitauit; propter quod dicit, Soluite templum hoc, et triduo suscitabo illud . Quod etiam hic significauit, si quis diligenter intendat: scrutari enim iussit Scripturas, que testimonium perhibent de illo , non in superficie pertransiri. Non enim tantummodo ait, Tu, Domine, Domine, fac mecum; sed ait, Et tu. Quid est, Et tu, nisi quia et ego? Quod autem non semel Domine, sed repetens ait, Domine, Domine; habet in hoc orantis affectum: sicuti est, Deus, Deus meus . Quod uero, cum dixisset, Fac mecum, addidit, propter nomen tuum; gratiam commendauit. Nullis enim operum meritis precedentibus in tantum celsitudinem subuecta est humana natura, ut totum simul uerbum et caro, hoc est Deus et homo, unigenitus Filius Dei diceretur. Hoc autem factum est, ut ab illo qui creauerat, per id quod non perierat, id quod perierat quereretur: unde et hic sequitur, Quia suauis est misericordia tua.

 24. [uers. 22.] Libera me, quia egenus ei pauper ego sum. Egestas et paupertas, infirmitas est, ex qua crucifixus est. Et cor meum conturbatum est intra me. Hoc ad illud refertur, quod ait propinquante passione, Tristis est anima mea usque ad mortem .

25. [uers. 23.] Sicut umbra cum declinat, ablatus sum. Hoc ipsam mortem significauit. Sicut enim ex umbra declinante fit nox, sic ex mortali carne fit mors. Excussus sum sicut locuste. Hoc iam in membris eius, hoc est fidelibus eius, conuenientius intelligi existimo. Quod ut aliquanto apertius poneret, maluit dicere, sicut locuste, quam sicut locusta: quamuis et numero singulari possent accipi etiam multe, sicut illud est, Dixit, et uenit locusta ; sed esset obscurius. Excussi sunt ergo, id est, fugati a persecutoribus fideles eius, quorum uel multitudinem significari uoluit nomine locustarum, uel quod transilierunt de loco in locum.

26. [uers. 24.] Genua mea infirmata sunt a ieiunio. Legimus Dominum Christum quadraginta dierum habuisse ieiunium : sed tantumne ualuit in eo illa inedia, ut genua eius infirmarentur? An et hoc in membris eius, hoc est sanctis eius, aptius intelligitur? Et caro mea immutata est propter oleum: propter gratiam spiritualem. Unde et Christus appellatur a chrismate: chrisma autem unctio est. Caro autem propter oleum non in deterius, sed in melius immutata est, hoc est, a mortis contumelia in gloriam immortalitatis exsurgens. Cum itaque dixisset, Genua mea infirmata sunt a ieiunio, ubi significatum esse arbitror eos qui in membris eius fortes uidebantur, tanquam presentia panis quo sustentabantur abstracta, in eius passione defecisse usque ad negationem, que apparuit in Petro; tanquam ad eos confirmandos, ne succumbendo penitus caderent, Et caro mea, inquit, immutata est propter oleum, ut eos mea morte deficientes, mea resurrectione firmarem, et misso Spiritu sancto unguerem, qui non ad eos uenisset, nisi ego abiissem. Hoc enim dixerat, Non potest ille uenire, nisi ego abiero : et Euangelista dixit, Nondum erat Spiritus datus, quia iehsu nondum fuerat glorificatus . Nondum erat immutata caro eius. Siue autem per aquam propter ablutionem uel irrigationem, siue per oleum propter exsultationem et inflammationem caritatis, significetur Spiritus sanctus; non ideo est a seipso diuersus, quia signa diuersa sunt. Multum enim diuersa sunt etiam leo et agnus, et tamen utroque significatus est Christus. Leo propter aliud, agnus propter aliud; non tamen alius: quia nec fortis est agnus, nec innocens leo; Christus autem et innocens est ut agnus, et fortis ut leo. Dicit autem apud Isaiam ipse iehsu Christus: Spiritus Domini super me, propter quod unxit me 

27. [uers. 25.] Et ego factus sum opprobrium illis: per mortem crucis. Christus enim nos redemit de maledicto Legis, factus pro nobis maledictum . uiderunt me, et mouerunt capita sua. Quia uiderunt  pependisse, non uiderunt resurrexisse; uiderunt quando genua eius sunt infirmata, non uiderunt quando est caro immutata.

28. [uers. 26.] Adiuua me, Domine Deus meus, saluum me fac secundum misericordiam tuam. Hoc ad totum referri potest, id est et ad caput, et ad corpus: ad caput, propter formam serui; ad corpus, propter ipsos seruos. Potuit enim et in eis dicere Deo, »Adiuua me,« et, »saluum me fac;« in quibus Saulo dixit, »Quid me persequeris« ? Quod autem addidit, »secundum misericordiam tuam;« gratuita gratia commemoratur, non ex operum debito.

29. [uers. 27.] Et sciant quoniam manus tua hec, et tu, Domine, fecisti eam. De his dixit, sciant, pro quibus seuientibus et orauit; quia in eis quibus factus est opprobrium mouentibus in eius illusionem capita sua, erant etiam hi qui in eum postea crediderunt. Discant autem qui formam humani corporis Deo tribuunt, quomodo habeat Deus manum. Si enim quod facit, manu facit, numquid et ipsam manum suam manu facit? Quomodo ergo hic dictum est, Et sciant quoniam manus tua hec, et tu, Domine, fecisti eam? Intelligamus itaque manum Dei esse Christum: unde alibi dicitur, Et brachium Domini cui reuelatum est ? Hec manus et erat, et fecit eam; quia, In principio erat uerbum, et uerbum caro factum est : et erat sine tempore secundum diuinitatem, et factus est ei ex semine Dauid secundum carnem .

30. [uers. 28.] Maledicent illi, et tu benedices. uana est ergo et falsa maledictio filiorum hominum, diligentium uanitatem, et querentium mendacium ; Deus autem cum benedicit, facit quod dicit. Qui insurgunt in me, confundantur [1 1Kb] . Ut enim insurgant aliquid se aduersus me proficere arbitrantur; sed cum exaltatus fuero super celos, et esse ceperit super omnem terram gloria mea, confundentur. Seruus autem tuus letabitur: siue in dextera Patris, siue in membris suis letantibus, et inter tentationes in spe, et post tentationes in eternum.

31. [uers. 29.] Induantur qui detrahunt mihi pudorem: id est, pudeat eos detraxisse mihi. Sed hoc potest et in bono accipi, dum corriguntur. Et operiantur sicut diploidem confusionem suam. Diplois duplex pallium est. Nam quidam etiam sic interpretati sunt istum uersum: Et operiantur sicut pallium duplex confusionem suam. Intelligitur autem, confundantur et intus et foris, id est et coram Deo et coram hominibus.

32. [uers. 30.] Confitebor Domino nimis in ore meo, Nimis dici solet in consuetudine sermonis latini, quod plus est quam debet: cui contrarium est parum, quod minus est quam debet. Sed nimis, grece dicitur; iste autem uersus non habet , sed habet . Quod quidam nostri sic interpretati sunt, ut pro eo ponerent aliquando nimis, aliquando ualde. Sed si nimis pro eo quod est ualde intelligatur, potest et in laude poni; nam et ista confessio laudem significat.  Ita enim sequitur: Et in medio multorum laudabo eum. Dicit etiam in alio psalmo, In medio Ecclesie cantabo te . Sed cum ipsa cantat Ecclesia, que corpus est Christi, quomodo in medio Ecclesie cantat Ecclesia? Ita et hic multi cum sint membra Christi, si cum ipsi laudant [1 1Kb] , ille laudat, quia membra sunt eius; quomodo in medio multorum laudat, quando ipsis multis laudantibus dicitur ipse laudare? An ideo laudat in medio multorum, quia cum Ecclesia sua est hic usque in consummationem seculi ; ut quod ait, in medio multorum, hoc accipiamus quod ab eisdem multis honoratur? In medio quippe esse dicitur, cui honor precipuus exhibetur. Si autem cor est tanquam hominis medium; nichil melius intelligitur dictum, quam in cordibus multorum laudabo eum. Habitat enim Christus per fidem in cordibus nostris : et ideo ait, in ore meo, id est in ore corporis mei, quod est Ecclesia. Corde enim creditur ad iustitiam; ore autem confessio fit ad salutem .

33. [uers. 31.] Quia astitit a dextris pauperis. De Iuda dictum erat, Et diabolus stet a dextris eius; qui suas diuitias augere uoluit Christo uendito: hic autem Dominus astitit a dextris pauperis, ut diuitie pauperis sint ipse Dominus. Astitit quippe a dextris pauperis, non ut ei multiplicaret annos uite quandoque finiende, neque ut eius augeret pecuniam, aut eum faceret corporis uiribus fortem, uel ad tempus incolumem; sed ut saluam faceret, inquit, a persequentibus animam meam. Salua fit autem a persequentibus anima, si non eis consentiatur ad malum; non eis autem consentitur, cum assistit Dominus a dextris pauperis, ne ipsa paupertate, id est infirmitate, succumbat. Hoc adiutorium prestitum est corpori Christi in sanctis martyribus omnibus.



IN PSALMUM CIX ENARRATIO.



SERMO AD PLEBEM.

1. Quantum Dominus donat, qui nos ministros constituit uerbi et sacramenti sui seruire uobis in adipe misericordie sue, suscepimus psalmum istum, quem modo cantauimus, breuem numero uerborum, magnum pondere sententiarum, adiuuante illo qui uos fecit intentos, ut et nos faciat idoneos, sicut possumus, considerare atque tractare. uiuat anima uestra, et uigilet in Deum. Tempus enim constituit Deus promissis suis, et tempus eis que promisit implendis. Promissionum tempus erat tempore Prophetarum usque ad Ioannem Baptistam: ab illo autem et deinceps usque ad finem, tempus est implendi que promissa sunt. Fidelis Deus qui se nostrum debitorem fecit; non aliquid a nobis accipiendo, sed tanta nobis promittendo. Parum erat promissio, etiam scripto se teneri uoluit, ueluti faciens nobiscum chrirographum promissorum suorum; ut cum ea que  promisit soluere inciperet, in scriptura promissorum consideraremus ordinem soluendorum. Tempus itaque prophetie, predictio erat, ut sepe iam diximus, promissionum. Promisit salutem eternam, et beatam uitam cum Angelis sine fine, et hereditatem immarcescibilem, gloriam sempiternam, dulcedinem uultus sui, domum sanctificationis sue in celis, ex resurrectione a mortuis nullum deinceps moriendi metum. Hoc est promissum eius tanquam finale, quo decurrit nostra omnis intentio, quo cum uenerimus, nichil amplius requiramus, nichil amplius exigamus. Sed ad illud quod erit in fine quo ordine ueniatur, neque hoc tacuit promittendo et prenuntiando. Promisit enim hominibus diuinitatem, mortalibus immortalitatem, peccatoribus iustificationem, abiectis glorificationem. Quidquid promisit, indignis promisit, ut non quasi operibus merces promitteretur, sed gratia a nomine suo gratis daretur. Quia et hoc ipsum quod iuste uiuit, in quantum homo potest iuste uiuere, non meriti humani, sed beneficii est diuini [1 1Kb] . Nemo enim iuste uiuit, nisi iustificatus, id est, iustus effectus: ab illo autem fit homo iustus, qui nunquam potest esse iniustus. Sicut enim lucerna non a seipsa accenditur, ita nec anima humana sibi prestat lucem; sed clamat ad Deum, Tu illuminabis lucernam meam, Domine .

2. Cum ergo peccatoribus promissum sit regnum celorum, non in peccato permanentibus, sed a peccato liberatis, et iustitie seruientibus; quod ipsum ut possint, gratia, ut diximus, adiuuantur, et ab eo qui semper est iustus [2 1Kb] , iustificantur: incredibile uidebatur tantam Deum curam gerere pro hominibus, hodieque qui de gratia diuina desperant, atque a pessimis moribus nolunt se conuertere ad Deum, ut ab illo iustificentur, et per eius indulgentiam deletis omnibus peccatis suis incipiant in illo uiuere iuste, qui nunquam uixit iniuste, hanc habent perniciem cogitationis sue in seipsos, ut dicant Deum res humanas non curare, nec inde posse cogitare mundi huius artificem atque rectorem, quemadmodum quisque mortalis in terra uiuat. Ita nec computari se homo putat a Deo, qui factus est a Deo. Talem hominem si alloqui possimus: si admittat nos prius ad aures suas, deinde ad cor suum; si non repellat resistendo querentem se, et patiatur perditus inueniri se; possumus ei dicere: O homo, quomodo te Deus factum non computabit, qui ut fieres ante curauit? Cur te in ordine rerum conditarum numerari non putas? Noli credere [3 1Kb] seductori: capilli tui numerati sunt conditori . Hoc denique et Dominus in Euangelio discipulis ait, ne mortem timerent, ne aliquid suum in morte periturum putarent. Illi in morte de anima sua pertimescebant, ille ipsis securitatem etiam de capillis dabat. Itane uero anima perit, cuius capillus non perit? uerumtamen, fratres, quia incredibile uidebatur hominibus quod promittebat  Deus, ex hac mortalitate, corruptione, abiectione, infirmitate, puluere et cinere futuros homines equales Angelis Dei; non solum Scripturam cum hominibus fecit, ut crederent; sed etiam fidei sue posuit mediatorem, non quemlibet principem, aut quemlibet angelum uel archangelum, sed unicum Filium: ut qua uia nos perducturus esset ad illum finem quem promisit, per eum ipsum Filium suum et ostenderet et preberet. Parum enim erat Deo si Filium suum faceret demonstratorem uie; eum ipsum uiam fecit, ut per illum ires regentem te, ambulantem per se.

3. Promisit ergo quia uenturi essemus ad eum, id est ad illam ineffabilem immortalitatem, et cum Angelis eius equalitatem. Quam longe eramus? quam ille sursum, quam nos deorsum? quam ille in summo, quam nos in imo desperati iacebamus? Sine exspectatione salutis egrotabamus: missus est medicus, quem non cognouit egrotus. Si enim cognouissent, nunquam Dominum glorie crucifixissent . Sed hoc quoque ualuit ad egroti medicamentum, quod medicum occidit egrotus: uenit ut uisitaret, occisus est ut sanaret. Insinuauit se credentibus Deum et hominem; Deum per quem facti sumus, hominem per quem recreati sumus. Aliud in illo apparebat; aliud latebat; et quod latebat, multo erat prestantius quam id quod apparebat: sed quod erat prestantius, uideri non poterat. Curabatur eger per id quod uideri poterat; ut postea capax fieret uisionis eius, que latendo differebatur, non negando auferebatur. Unicus itaque Filius Dei uenturus ad homines, assumpturus hominem, et per id quod sumpsit futurus homo, moriturus, resurrecturus, ascensurus in celum, sessurus ad dexteram Patris, et impleturus in gentibus que promisit, et post impletionem promissorum suorum in gentibus etiam hoc impleturus ut ueniat, et quod prerogauit exigat, discernat uasa ire a uasis misericordie, reddat impiis quod minatus est, iustis quod pollicitus est: hoc ergo totum prophetandum fuit, prenuntiandum fuit, uenturum commendandum fuit; ut non subito ueniens horreretur, sed creditum exspectaretur. Ex his promissionibus est psalmus iste, Dominum et saluatorem nostrum Iesum Christum certe aperteque prophetans; ut omnino dubitare non possimus Christum annuntiari psalmo hoc: quandoquidem christiani sumus, et Euangelio iam credimus. Nam cum ipse Dominus noster et saluator iehsu Christus quereret a Iudeis, cuius filium dicerent esse Christum, et respondissent, Dauid; ille continuo retulit respondentibus, et ait: »Quomodo ergo Dauid in spiritu dicit eum Dominum, dicens, Dixit Dominus Domino meo, Sede ad dexteram meam, donec ponam inimicos tuos sub pedibus tuis? Si ergo in spiritu,« inquit, »uocat eum Dominum, quomodo filius eius est« ? Ab hoc uersu psalmus iste incipit.

4. [uers. 1.] Dixit Dominus Domino meo, Sede a dextris meis, donec ponam inimicos tuos scabellum pedum tuorum. Hanc ergo questionem Iudeis propositam  a Domino, in ipso ingressu Psalmi pertractare debemus. Si enim quod responderunt Iudei exigatur a nobis, utrum confiteamur et nos, an negemus; absit ut negemus. Si dicatur nobis, Christus filius est Dauid, annon est? si dixerimus non, contradicimus Euangelio; namque Mattheo scribente, sic incipit Euangelium: Liber generationis Iesu Christi filii Dauid . Euangelista dicit librum se scribere generationis Iesu Christi, filii Dauid. Recte ergo Iudei interrogati a Christo, cuius esse filium crederent Christum, responderunt, Dauid. Responsioni eorum congruit Euangelium. Habet hoc non solum suspicio Iudeorum, sed et fides Christianorum. Adhuc alia firmamenta conspicio. Dicit Apostolus, Qui factus est ei ex semine Dauid secundum carnem : dicit etiam ad Timotheum, Memor esto Christum Iesum resurrexisse a mortuis ex semine Dauid, secundum euangelium meum. Et de ipso euangelio quid dicit? In quo laboro usque ad uincula, tanquam malefaciens; sed sermo Dei non est alligatus . Laborabat ergo usque ad uincula Apostolus pro euangelio suo, id est pro dispensatione euangelica, quam populis predicabat, quam populis impendebat: ille qui mane rapuerat, escas ad uesperum diuidebat . Laborabat ergo usque ad uincula pro euangelio. Quo euangelio [1 1Kb] ? Christum Iesum resurrexisse a mortuis, ex semine Dauid. Pro hoc euangelio Apostolus laborabat: et tamen de hoc Christus interrogabat; et respondentibus Iudeis quod predicabat Apostolus, retulit uocem tanquam contradictionis, et ait: Quomodo ergo Dauid in spiritu dicit eum Dominum? et interposuit testimonium de hoc psalmo, Dixit Dominus Domino meo. Si ergo in spiritu dicit eum Dominum, quomodo filius est eius? Iudei sub hac interrogatione tacuerunt; quid responderent deinceps non inuenerunt: nec eum tamen Dominum quesierunt, quia et ipsum esse illum filium Dauid non agnouerunt. Nos autem, fratres, credamus, et dicamus: corde enim creditur ad iustitiam; ore autem confessio fit ad salutem : credamus, inquam, et dicamus et filium Dauid, et Dominum Dauid. Non erubescamus de filio Dauid, ne iratum inueniamus Dominum Dauid.

5. Hoc enim nomine illum rectissime transeuntem appellantes ceci, illuminari meruerunt. Transibat enim iehsu, et illi audito sonitu transeuntis turbe, aure iam cognoscentes quod nondum poterant oculis, acclamauerunt uoce magna, et dixerunt: Miserere nostri, fili Dauid. Turbe autem illos increpabant, ut tacerent: et illi nichilominus, lucis desiderio, turbarum contradictionem uincentes, in clamando perseuerauerunt; transeuntem tenuerunt; et a tangente illuminari meruerunt. Dicebant enim transeunti: Miserere nostri, fili Dauid. Stetit ille, et uicto ab eis clamore contradicentium: Quid, inquit, uultis ut faciam uobis? Et illi, Domine, ut uideamus. Tetigit et aperuit oculos corum; uiderunt presentem, quem senserant transeuntem . Aliquid ergo transitorium  Dominus fecit: est autem aliud quod stat. Aliud est, inquam, transitorium Domini, aliud stabile Domini. Transitorium Domini, uirginis partus, uerbi incarnatio, etatum gradatio, miraculorum exhibitio, passionum perpessio, mors, resurrectio, ascensio in celum: hoc totum transitorium fuit. Non enim adhuc Christus nascitur, aut adhuc moritur, aut adhuc resurgit, aut adhuc ascendit in celum. Nonne uidetis ista facta, per tempora cucurrisse, per tempora exhibuisse uiatoribus quiddam transitorium, ne in uia remanerent, sed ad patriam peruenirent? Denique et illi ceci ad uiam sedebant, ibi transeuntem senserunt, et clamando tenuerunt. In uia ergo seculi huius hoc transitorium sui Dominus operatus est, et hoc transitorium pertinet ad filium Dauid. Ideo illi Domino transeunti: Miserere nostri, fili Dauid. Tanquam dicerent: Filium Dauid in transeunte [1 1Kb] cognoscimus, filium Dauid factum in transitu discimus. Agnoscamus ergo et nos, et filium Dauid confiteamur, ut illuminari mereamur. Sentimus enim transeuntem filium Dauid, et illuminamur a Domino Dauid.

6. Ecce ergo quia Magister noster interrogauit Iudeos, et ideo non responderunt, quia discipuli esse noluerunt; ecce si nos interrogaret, quid responderemus? Defecerunt in hac interrogatione Iudei, proficiant Christiani; non perturbentur, sed erudiantur. Non enim Dominus interrogat discere uolens, sed tanquam doctor interrogat. Dicerent miseri Iudei: Tu, dic nobis. Maluerunt inflata taciturnitate disrumpi, quam humili confessione edoceri. Dicat ergo nobis Magister noster, et uideamus quid interroganti respondeamus: Quid uobis uidetur de Christo? cuius est filius? Respondeamus omnino quod Iudei, sed non remaneamus ubi Iudei. Recolamus Euangelium quod credimus: Liber generationis Iesu Christi, filii Dauid. Non quia interrogamur excidat nobis Christum esse filium Dauid, quod memorie commendat Apostolus; Eia, christiane, memor esto Christum Iesum resurrexisse a mortuis, ex semine Dauid. Ergo interrogemur et respondeamus: Quid uobis uidetur de Christo? cuius filius est? Dicant concordia ora christiana: Dauid. Referat et Doctor, et reuocet nobis: »Quomodo ergo Dauid in spiritu dicit eum Dominum? Dixit Dominus Domino meo, Sede ad dexteram meam, donec ponam inimicos tuos sub pedibus tuis.« Quomodo nos diceremus, nisi a te disceremus? Nunc ergo quia didicimus, dicimus: In principio eras uerbum, et uerbum eras apud Deum, et Deus eras uerbum; omnia per te facta sunt: ecce Dominus Dauid. Sed propter infirmitatem nostram, quia caro desperata iacebamus, uerbum caro factum es, ut habitares in nobis : ecce filius Dauid. Certe tu in forma Dei cum esses, non rapinam arbitratus es esse equalis Deo; ideo Dominus Dauid: sed temetipsum exinanisti formam serui accipiens ; inde filius Dauid. Denique et in ipsa interrogatione tua dicens, Quomodo filius eius est? non te filium eius negasti, sed  modum quo id fieret inquisisti. Dicit eum, inquis, Dauid Dominum; quomodo filius eius est? non nego, sed dic quomodo. Illi ergo ex Litteris quas legebant, et non intelligebant, si in ista interrogatione recolerent modum, nonne responderent: Quomodo interrogas? Ecce uirgo accipiet in utero, et pariet filium, et uocabunt nomen eius Emmanuel, quod est interpretatum, Nobiscum Deus . Accipiet uirgo in utero, uirgo ex semine Dauid pariet filium, ut sit filius Dauid: erant enim Ioseph et Maria de domo et patria Dauid . Peperit ergo uirgo illa, ut esset filius Dauid. Sed ille quem peperit, uocabunt nomen eius Emmanuel, Nobiscum Deus: ecce habes et Dominum Dauid.

7. Aliquid nobis fortassis ex hac re, quomodo Christus et filius sit Dauid, et Dominus Dauid, etiam psalmus iste intimabit. Audiamus ergo, et pertractemus eum; pulsemus pietate, extorqueamus caritate. Dauid ergo ipse dicit: neque enim Domino contradicere licet: Dauid, inquit, in spiritu dicit eum Dominum. Ipse ergo Dauid de Christo quid dicit? Nam, Ipsi Dauid Psalmus: et iste est totus titulus, simplex, sine figura questionis, sine ullo nodo difficultatis. Quid ergo dicit Dauid? Dixit Dominus Domino meo, Sede a dextris meis, donec ponam inimicos tuos scabellum pedum tuorum. Quod est, scabellum pedum tuorum; hoc est, sub pedibus tuis: scabellum enim pedum sub pedibus est. Dixit, inquit, Dominus Domino meo. Audiuit hoc Dauid, audiuit in spiritu: ubi nos, quando audiuit, non audiuimus; sed loquenti quod audiuit et scribenti credidimus. Audiuit ergo prorsus, audiuit in quodam secretario ueritatis, in quodam mysteriorum sanctuario: ubi Prophete in occulto audierunt, quod in aperto predicauerunt; ibi audiuit Dauid, qui cum fiducia magna dicit, Dixit Dominus Domino meo, Sede a dextris meis, donec ponam inimicos tuos scabellum pedum tuorum. Nouimus Christum sedere ad dexteram Patris post resurrectionem a mortuis, et in celos ascensionem. Factum est iam; nec uidimus, sed credidimus: in Libris legimus, predicatum audiuimus, fide retinemus. Unde et eo ipso quod erat filius Dauid Christus, factus est Dominus Dauid. Illud enim quod natum est ex semine Dauid, ita honoratum est, ut esset et Dominus Dauid. Ita admiraris hoc, quasi et in rebus humanis ista non fiant. Si enim contingat filium cuiusquam regem fieri patre priuato, nonne erit dominus patris? Admirabilius est quod potest contingere, ut non solum rex factus priuati filius, dominus sit patris sui; sed episcopus factus laici filius, sit pater patris sui. Ergo et eo ipso quod carnem accepit Christus, quod in carne mortuus est, quod in eadem carne resurrexit, quod in eadem ascendit in celum et sedet ad dexteram Patris, et in eadem ipsa carne sic honorata, sic clarificata, sic in celestem habitum commutata, et filius est Dauid, et Dominus est Dauid. Secundum hanc enim dispensationem transitus [1 1Kb] Christi, etiam illud ab  Apostolo dicitur: Propter quod illum exaltauit a mortuis, et donauit illi nomen quod est super omne nomen; ut in nomine Iesu omne genu flectatur, celestium, terrestrium et infernorum . Donauit, inquit, ei nomen quod est super omne nomen: Christo secundum hominem, Christo secundum carnem mortuo, resurgenti, ascendenti, donauit nomen quod est super omne nomen; ut in nomine Iesu omne genu flectatur, celestium, terrestrium et infernorum. Ubi erit Dauid, ut non ei sit Dominus? In celo sit, in terra sit, in inferno sit; Dominus eius erit qui est Dominus celestium, terrestrium et infernorum. Gaudeat ergo nobiscum et Dauid, filii sui natiuitate honoratus, dominatu liberatus; et gaudens dicat, a gaudentibus audiatur: Dixit Dominus Domino meo, Sede a dextris meis, donec ponam inimicos tuos scabellum pedum tuorum.

8. Sede, non solum in alto, sed et in occulto: excellens ut domineris, latens ut credaris. Que enim esset merces fidei, nisi lateret quod credimus? Merces autem fidei est, uidere quod credidimus antequam uideremus. Sicut autem Scriptura personat, Iustus ex fide uiuit . Non ergo esset iustitia fidei, nisi esset absconditum quod predicatum crederemus, et credendo ad uidendum perueniremus. Quam enim multa multitudo dulcedinis tue, Domine, quam abscondisti timentibus te! Ergo abscondisti, et remanserunt? Absit: Perfecisti autem sperantibus in te . Mirabile ergo mysterium Christi sedentis ad dexteram Dei: occultatum est ut crederetur, subtractum est ut speraretur. Spe enim salui facti sumus. Spes autem que uidetur, non est spes: quod enim uidet quis, quid sperat? Apostoli uerba sunt. Recognoscitis quidem, sed propter rudes commendo. Quid ergo ait Apostolus? Spe, inquit, salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, cum patientia exspectamus . Quia ergo que uidetur non est spes; Abscondisti dulcedinem timentibus te. Quia quod non uidemus, speramus, et per patientiam exspectamus; Perfecisti sperantibus in te. Denique, karissimi, intente accipite quod dicturus sum. Quoniam iustitia nostra ex fide est, et fide mundantur corda nostra, ut quod credidimus, uidere possimus: utrumque enim positum est; et, Beati mundicordes, quoniam ipsi Deum uidebunt ; et, Fide mundans corda eorum . Quia ergo hec est iustitia fidei [1 1Kb] , credere quod non uides, et ipso merito fidei ad uisionem suo tempore peruenire; Dominus in Euangelio cum promitteret Spiritum sanctum, hoc ait: Ipse arguet mundum de peccato, et de iustitia, et de iudicio. De quo peccato? de qua iustitia? de quo iudicio? Ipse sequitur et exponit; coniecturas hominum non admittit: De peccato quidem, inquit, quia non crediderunt in me. Quanta alia peccata Iudeorum! Et tamen quasi hoc unum sit, ita dixit: De  peccato quidem, quia non crediderunt in me. Hoc est illud peccatum, de quo alibi dicit: Si non uenissem, peccatum non haberent . Quid est hoc, Si non uenissem, peccatum non haberent? Ergo ad iustos uenisti, et eos peccatores fecisti? Sed exceptis aliis peccatis, que possent remitti per fidem, hoc unum peccatum nominauit, quod si non admitteretur, omnia relaxarentur. De peccato quidem, ait, quia non crediderunt in me: et alibi, Si non uenissem, peccatum non haberent. Eo enim ipso quo uenit et non crediderunt in eum, inciderunt in peccatum: quod si non inciderent, omnia cetera peccata dimitti possent per indulgentiam gratie impetratam per fidem. Ergo de peccato, quia non crediderunt in me: de iustitia, quia ad Patrem uado, et iam non uidebitis me . Hec est iustitia, quia ad Patrem uadis, et iam non uidebunt te: hec iustitia enim ex fide est. Iustus enim ex fide uiuit; et tunc ex fide uiuit, si non uideat quod credit. Quia ergo ad iustitiam pertinet ex fide uiuere, et ex fide nemo uiuit, nisi non uidendo quod credit; ut ipsam iustitiam faceret in hominibus, id est, ut crederent quod non uiderent, De iustitia, inquit, quia ad Patrem uado, et iam non uidebitis me. Hec, inquit, erit iustitia uestra, ut credatis in eum quem non uidetis, et fide mundati, eum in quem credidistis, in die resurrectionis [1 1Kb] postea uideatis.

9. Sedet ergo a dextris Dei Christus, a dextris Patris Filius in occulto est: credamus. Etenim duas res hic dicit, quia et dixit Deus, Sede a dextris meis; et addidit, donec ponam inimicos tuos scabeilum pedum tuorum, hoc est, sub pedibus tuis. Non uides Christum sedentem ad dexteram Patris: uel hoc potes [2 1Kb] uidere, quomodo ponantur inimici eius scabellum pedum eius. Cum hoc impletur in aperto, crede illud esse in occulto. Qui inimici ponuntur scabellum pedum eius? Quibus inania meditantibus dicitur, Quare fremuerunt gentes, et populi meditati sunt inania? Astiterunt reges terre, et principes conuenerunt in unum, aduersus Dominum et aduersus Christum eius; et dixerunt, Disrumpamus uincula eorum, et abiiciamus a nobis iugum ipsorum: non nobis dominentur, non nos sibi subiugent. Qui habitat in celis, irridebit eos: inimicus eras; eris sub pedibus eius, aut adoptatus, aut uictus. Quere ergo quem locum habeas sub pedibus Domini Dei tui; nam necesse est ut habeas, aut gratie, aut pene. Sedet ergo ad dexteram Dei, donec ponantur inimici eius sub pedibus eius. Hoc fit, hoc agitur: etsi paulatim peragitur, indesinenter agitur. Fremuerint enim gentes, et populi meditati sint inania; astiterint reges terre, et principes conuenerint in unum, aduersus Dominum et aduersus Christum eius: numquid fremendo, numquid meditando inania, numquid in unum aduersus Christum conueniendo, efficient ut non impleatur, Dabo tibi gentes hereditatem tuam, et possessionem tuam terminos terre? Implebitur omnino, et illis frementibus,  et illis inania meditantibus, Dabo tibi gentes hereditatem tuam, et possessionem tuam terminos terre. Illi enim inania meditantur: ut autem impleatur, Dabo tibi gentes hereditatem tuam, et possessionem tuam terminos terre; non nescio quis inaniloquus [1 1Kb] , sed Dominus dixit ad me . Sic et in hoc psalmo possumus dicere: Dixit, non quicumque, non illi qui fremunt et meditantur inania; sed Dixit Dominus Domino meo, Sede a dextris meis, donec ponam inimicos tuos scabellum pedum tuorum. Fremant, meditentur inania, perstrepant; numquid non implebitur? Periit memoria eorum cum strepitu. Loquitur certe et alius psalmus, sed non alius spiritus: Periit memoria eorum cum strepitu, et Dominus in eternum manet . Ille ergo qui memoria eorum pereunte cum strepitu, in eternum manet, ipse dixit Domino meo, Sede a dextris meis. Sedet enim a dextris Patris, donec ponat omnes inimicos eius scabellum pedum eius.

10. [uers. 2.] Et quid sequitur? uirgam uirtutis tue emittet Dominus ex Sion. Apparet, fratres, euidentissime apparet non de illo regno Christi Prophetam loqui, quo regnat semper apud Patrem, rerum Dominum que per illum create sunt: quando enim non regnat in principio uerbum Deus apud Deum? Dicitur enim: »Regi autem seculorum [2 1Kb] inuisibili, incorruptibili, soli Deo honor et gloria, in secula seculorum« . »Regi seculorum honor et gloria, in secula seculorum:« cui »regi seculorum? Inuisibili, incorruptibili.« In eo enim quod et Christus est cum Patre inuisibilis et incorruptibilis, quia uerbum eius est, et uirtus eius, et Sapientia eius, et Deus apud Deum, per quem facta sunt omnia; Rex est seculorum: sed tamen illud dispensatorium et transitorium, quo nos per medietatem carnis sue uocauit in eternitatem, regnum eius incipit a Christianis; sed regni eius non erit finis. Ponuntur ergo scabellum pedum eius inimici eius, sedentis ad dexteram Patris, ponuntur, ut dictum est; id agitur, id usque in finem omnino peragitur. Nemo dicat non posse impleri quod ceptum est. Quid finem cepti desperas? Omnipotens cepit, omnipotens se promisit impleturum esse quod cepit. Unde autem cepit? uirgam uirtutis tue emittet Dominus ex Sion. Que Sion, ipsa est Ierusalem. Audi ipsum Dominum: Oportebat Christum pati et resurgere a mortuis tertio die. Hinc sedet ad dexteram Dei Patris, resurgendo ubi fuit. Deinde illo sedente ad dexteram Patris, quid agitur? ut ponantur inimici eius scabellum pedum eius, quid agitur? Audi illum docentem et exponentem: »Et predicabitur in nomine eius penitentia et remissio peccatorum per omnes gentes, incipientibus ab Ierusalem« ; quia, »uirgam uirtutis tue emittet Dominus ex Sion. uirgam uirtutis tue,« hoc est regnum potentie tue; quia, »Reges eos in uirga ferrea« : »emittet Dominus ex Sion;« quia, »Incipientibus ab Ierusalem.«

 11. Cum ergo emiserit ex Sion uirgam uirtutis eius, quid fiet? Et dominare in medio inimicorum tuorum. Prius dominare in medio inimicorum tuorum: inter frementes gentes. Numquid enim postea cum acceperint honorem suum sancti, et suam damnationem impii, in medio inimicorum suorum dominabitur? Et quid mirum si tunc dominabitur, secum in eternum regnantibus iustis, et eternis penis ardentibus impiis? quid mirum si tunc? Modo in medio inimicorum tuorum, nunc in isto transitu seculorum, in ista propagatione et successione mortalitatis humane, nunc dum torrens temporum preterlabitur, ad hoc directa est uirga uirtutis tue ex Sion, ut domineris in medio inimicorum tuorum. Dominare, dominare in medio Paganorum, Iudeorum, hereticorum, falsorum fratrum. Dominare, dominare, fili Dauid, Domine Dauid, dominare in medio Paganorum, Iudeorum, hereticorum, falsorum fratrum. Dominare in medio inimicorum tuorum. Hunc uersum non recte intelligimus, si non fieri iam uidemus. Sede ergo a dextris Dei, occultare ut credaris, donec impleantur tempora gentium. Sic enim scriptum est: Quem oportebat celum recipere, donec impleantur tempora gentium . Ut enim resurgeres, mortuus es; ut ascenderes, resurrexisti; ut sederes ad dexteram Patris, ascendisti: ergo ut ad dexteram Patris sederes, mortuus es. De morte enim resurrectio, de resurrectione ascensio, de ascensione ad dexteram sessio: hoc totum ergo cepit a morte. Excellentia claritatis huius, principium habet humilitatis. Te itaque sedente ad dexteram Patris, implentur tempora gentium, ponuntur inimici omnes scabellum pedum tuorum, et ad hoc ut perueniatur, prius dominaberis in medio inimicorum tuorum: ad hoc enim uirgam uirtutis tue emittet Dominus ex Sion. Ut autem morereris, et per mortem tuam deleretur chirographum peccatorum , et predicaretur penitentia et remissio delictorum per omnes gentes, incipientibus ab Ierusalem, cecitas Iudeorum fecit. Aliis illuminandis, aliorum cecitas militauit: »Cecitas« enim »ex parte Isrel facta est, ut plenitudo Gentium intraret, et sic omnis Isrel saluus fieret« . »Cecitas ex parte Isrel facta« occidit te; occisus resurrexisti, sanguine tuo peccata Gentium diluisti, ad dexteram Patris sedens undique patientes et ad te confugientes collegisti. »Facta est« ergo »cecitas ex parte Isrel, facta est ut plenitudo Gentium intraret, et sic omnis Isrel saluus fieret,« et omnes inimici tui essent [1 1Kb] scabellum pedum tuorum. Sed hoc nunc, postea quid?

12. [uers. 3.] Tecum principium in die uirtutis tue. Quis iste dies est uirtutis eius? Quando cum illo principium, uel quod principium, uel quomodo cum illo principium; quandoquidem et ipse principium? Adiuuet Dominus, ut nec mihi dicere perturbetur, nec uobis audire. uideo enim quod iam factum est, et uobiscum uideo oculis fidei: oculis quoque carnis  uideo quod iam fit, rursusque oculis fidei uobiscum spero quod futurum est. Quid ergo factum est? quid fit? quid futurum est? Christus passus est, mortuus est, resurrexit tertia die, ascendit in celum, ut nouimus, quadragesimo die, sedet ad dexteram Patris: hoc iam factum est, hoc non uidimus, sed credimus. Quid nunc fit? Dominatur in medio inimicorum suorum, emissa uirga uirtutis eius ex Sion; fit hoc, id agitur. Formam serui [1 1Kb] et presentem tunc uiderunt serui, et absentem nunc credunt serui. Hoc credimus de forma serui, quod possumus capere, dum adhuc sumus serui. Hoc est enim illud lac paruulorum, quod temperauit, panem traiiciens per carnem. Nam panis ille Angelorum, in principio erat uerbum: ut tamen panem Angelorum manducaret homo , Creator Angelorum factus est homo. Ita nobis uerbum incarnatum factum est receptibile: quod recipere non ualeremus, si Filius equalis Deo non se exinaniret formam serui accipiens, in similitudine hominum factus, et habitu inuentus ut homo . Ut ergo utcumque capere possemus eum qui non posset capi a mortalibus, mortalis factus est immortalis; ut peracta sua morte faceret immortales, et aliquid daret inspiciendum, aliquid credendum, aliquid post uidendum. Inspiciendam dedit formam serui presentibus, non solum oculis uidendam, sed etiam manibus pertractandam. Cum eadem forma ascendit in celum, credere nobis iussit quod illis uidere concessit. Sed et nos habemus quod uideamus: illi enim uiderunt uirgam emissam ex Sion, nos uidemus dominari in medio inimicorum suorum. Hoc totum, fratres, pertinet ad dispensationem forme seruilis, que tolerabiliter capitur a seruis, et amatur a futuris liberis. ueritas enim incommutabilis quod est uerbum Dei, Deus apud Deum, per quem facta sunt omnia, in se manens innouat omnia . Hanc ut uideamus, magna et perfecta cordis munditia necessaria est, que fit per fidem. Demonstrata enim forma serui, dilata [2 1Kb] est ad demonstrandam formam Dei. Idem quippe in forma serui loquens seruis ait: »Qui diligit me, mandata mea custodit: et qui diligit me, diligetur a Patre meo; et ego diligam eum, et ostendam meipsum illi« . uidentibus se promisit demonstraturum se. Quid uidebant? quid promittebat? uidebant formam serui, promittebat formam Dei. Ostendam, inquit, meipsum illi. Ipsa est claritas ad quam perducitur regnum quod modo transitu seculi huius colligitur: ducitur enim ad quamdam uisionem ineffabilem, quam non merebuntur impii. Ceterum forma serui cum hic esset, uisa est ab impiis: uiderunt eam qui crediderunt, uiderunt et qui occiderunt. Ne aliquid magnum putes uideri formam illam, uiderunt amici, uiderunt inimici; et quidam uidentes interfecerunt, quidam non uidentes crediderunt. Hanc ergo formam serui, quam hic iam in humilitate uiderunt et pii et impii, uidebunt  et in iudicio et pii et impii. Cum enim Dominus ante oculos discipulorum suorum ferretur in celum, sonuit uox angelica intuentibus eum: »uiri Galilei, quid statis intuentes in celum? Iste iehsu sic ueniet, quomodo eum uidistis euntem in celum« . Sic ergo, sic, in eadem forma: quia de impiis dictum est, uidebunt in quem pupugerunt . uidebunt iudicaturum, quem irriserunt iudicatum. Ipsa itaque forma serui in iudicio conspicua erit et iustis et iniustis, et piis et impiis, et fidelibus et infidelibus. Quid ergo impii non uidebunt? Nam de quibus dictum est, uidebunt in quem pupugerunt; de ipsis rursum dictum est, Tollatur impius, ut non uideat claritatem Domini . Quid est hoc, fratres? Discernamus, discutiamus [1 1Kb] . Excitatur impius, ut aliquid uideat; tollitur impius, ut aliquid non uideat. Iam quid sit uisurus, ostendimus; formam illam de qua dictum est, Sic ueniet. Quid ergo non est uisurus? Et ostendam meipsum illi. Quid est, meipsum? Non formam serui. Quid est, meipsum? Formam Dei, in qua non rapinam arbitratus sum esse equalis Deo . Quid est, »meipsum? Dilectissimi, filii Dei sumus, et nondum apparuit quid erimus: scimus quia cum apparuerit, similes ei erimus; quoniam uidebimus eum sicuti est« . Hec claritas Dei est ineffabilis lux, fons lucis sine commutabilitate, ueritas sine defectu, sapientia in seipsa manens, innouans omnia: hec substantia Dei est. Itaque tolletur impius, ut non uideat hunc honorem Domini. Beati enim mundicordes, quia ipsi Deum uidebunt .

13. uidetur ergo mihi, fratres, quantum nostre capacitati Dominus impertiri dignatur, de ipso tempore: si tamen dicendum est, tempore [2 1Kb] ; quodam enim tempore uenturi sumus ad non tempus: inde mihi uidetur dictum; quod sine preiudicio dicam, si quis intelligere aliquid melius, expeditius, probabilius possit: inde mihi uidetur dictum, Tecum principium in die uirtutis tue. Denique hoc, quantum puto, uersu consequente satis explanat. Quia enim et hic dicta est uirtus eius, qua subiecit gentes iugo suo, qua strauit populos, non ferro, sed ligno, etsi in carne, etsi in humilitate, etsi adhuc quantum seruilis forma patitur, capitur tamen magna uirtus eius; quia quod infirmum est Dei, fortius est hominibus : quia ergo dicta est et hic uirtus eius, quam commendauit dicendo, uirgam uirtutis tue emittet Dominus ex Sion, et dominare in medio inimicorum tuorum: quanta enim uirtus eius dominans in medio inimicorum suorum perstrepentium, nichil contra eum ualentium, quotidie sibi dicentium, Quando morietur, et peribit nomen eius ? cum crescat gloria eius per populos, cum eius nomini subiiciantur gentes, cum peccator uideat et irascatur, dentibus suis frendat et tabescat : quia ergo est et hec uirtus eius, uolens Propheta commendare aliter uirtutem eius, sicuti est uirtus Dei et Sapientia  Dei Christus in lumine perpetuo incommutabilis ueritatis; ad quam uisionem seruamur, ad quam uisionem differimur, ad quam uisionem fide mundamur, a qua uisione tollitur impius, ne uideat honorem Domini; hoc ergo uolens ostendere, Tecum, inquit, principium in die uirtutis tue. Quid est, Tecum principium? Quodlibet pone principium. Si ipsum Christum; potius diceretur, Tu es principium, quam Tecum principium. Respondit enim interrogantibus, Tu quis es, et ait, Principium, quia et loquor uobis : cum sit principium et Pater, de quo unigenitus Filius, in quo principio erat uerbum, quia uerbum erat apud Deum. Quid ergo, si et Pater principium, et Filius principium, duo principia? Absit. Sicut enim Pater Deus et Filius Deus, Pater autem et Filius non duo dii, sed unus Deus: sic Pater principium et Filius principium, Pater autem et Filius non duo, sed unum principium. Tecum principium. Tunc uideberis quomodo tecum sit principium. Non enim et hic non tecum principium. Nonne enim tu dixisti: Ecce itis quisque ad sua, et me solum relinquetis; sed non sum solus, quia Pater mecum est ? Et hic ergo tecum principium. Dixisti enim et alibi, Pater autem in me manens facit opera sua . Tecum principium; nec unquam a te separatus est Pater. Sed quando uidebitur tecum esse principium, tunc manifestum erit omnibus similibus iam tibi factis; quoniam uidebunt te sicuti es : etenim hic Philippus te uidebat, et Patrem querebat. Tunc ergo uidebitur quod nunc creditur: tunc tecum principium uidentibus sanctis, uidentibus iustis; sublatis de medio impiis, ne uideant honorem Domini.

14. Modo ergo credamus, fratres, quod tunc uideamus. Nam et Philippus obiurgatus est quod quereret uidere Patrem, cum in ipso Filio non agnosceret Patrem: Tanto tempore uobiscum sum, et non cognouistis me? Philippe, qui me uidit, uidit et Patrem. Sed qui me uidit, non qui formam serui in me uidit. Qui ergo me uidit, qualem me abscondi timentibus me, qualem me uidendum perficio sperantibus in me , uidit et Patrem. Sed quia ista uisio post erit, nunc pro illa quid habebimus? uideamus quid dicat Philippo, cui dixerat, Qui me uidit, uidit et Patrem. Quasi ei Philippus tacitus responderet, Et quomodo te uidebo, si aliter uideris quam in forma serui? aut quomodo uidebo Patrem, inualidus homo mortalis, puluis et cinis? conuersus ad eum, differens uisionem, imperans fidem, qui dixerat, Qui me uidit, uidit et Patrem; quia multum erat ad Philippum, et longe ab eo erat uidere: Non credis, inquit, quia ego in Patre, et Pater in me est ? Quod uidere nondum potes, crede, ut uidere merearis. Cum ergo uentum fuerit ut uideamus, tunc apparebit, Tecum principium in die uirtutis tue. uirtutis tue: non uirtutis infirmitatis tue [1 1Kb] , quia ibi uirtus. uirtutis tue: habent nunc homines in fide, in spe, in caritate, in  bonis operibus uirtutes suas; sed ibunt a uirtutibus in uirtutem . Tecum ergo principium: uideberis cum Patre, in Patre, ut Pater tecum principium in die uirtutis tue, illius uirtutis tue quam impius non uidebit. Nam et hoc infirmum tuum, fortius est hominibus: etenim in die uirtutis tue tecum principium.

15. De qua uirtute dicis, expone. Quia et hic, ut dictum est, nominata est uirtus eius, cum emittitur uirga uirtutis eius ex Sion, ut dominetur in medio inimicorum suorum. De qua uirtute dicis? In splendore sanctorum. In splendore, inquit, sanctorum. De ipsa uirtute dicit, quando erunt in splendore sancti: non quando adhuc terrenam carnem gestantes et in corpore mortali atque corruptibili gementes, quod aggrauat animam, et deprimit terrena inhabitatio sensum multa cogitantem ; cum ipse cogitationes inuicem non uidentur, non hoc est, In splendore sanctorum. Sed quid est, In splendore sanctorum? Donec ueniat Dominus, et illuminet abscondita tenebrarum, et manifestabit cogitationes cordis; et tunc laus erit unicuique a Deo . Hoc erit, In splendore sanctorum; quia tunc iusti fulgebunt in regno Patris sui, sicut sol. Audite enim quid sit hoc, In splendore sanctorum. ueniet, inquit, messis, ueniet finis seculi: mittet pater familias Angelos suos, et colligent de regno eius omnia scandala, et mittent in caminum ignis ardentis. Tunc iusti fulgebunt sicut sol in regno Patris sui . In quo regno? uidete si uisio quedam seruatur, de qua nobis dictum est, Tecum principium. In quo regno? Utique in uita eterna. Nam ad dexteram positis hoc dicturus est: uenite, benedicti Patris mei, percipite regnum quod uobis paratum est ab initio mundi. Deinde damnatis impiis, segregatis iustis atque laudatis, quid sequitur quod dixerat, Percipite regnum? Tunc ibunt impii in ambustionem eternam, iusti autem in uitam eternam . Quod dixerat regnum, hoc dixit uitam eternam, quo non ibunt impii. uidete si quedam uisio est uita eterna: Hec est autem uita eterna, ut cognoscant te solum uerum Deum, et quem misisti Iesum Christum ; quia tecum principium in die uirtutis tue. Ergo, Tecum principium in die uirtutis tue, in splendore sanctorum.

16. Sed hoc differtur, hoc postea dabitur: quid nunc? Ex utero ante luciferum genui te Quid hic, Si Deus Filium habet, numquid et uterum? Sicut carnis corpora, non habet: quia nec sinum; dictum est tamen, Qui est in sinu Patris, ipse enarrauit . Qui est autem sinus, ipse est uterus; et sinus et uterus pro secreto positus est. Quid est, Ex utero? Ex secreto, ex occulto; de meipso, de substantia mea; hoc est, Ex utero: quia, Generationem eius quis enarrabit ? Accipiamus ergo Patrem dicentem ad Filium, Ex utero ante luciferum genui te. Quid est ergo ante luciferum? Lucifer pro sideribus positus est, tanquam a parte totum significante Scriptura, et ex eminenti stella omnia sidera. Sed illa sidera quomodo facta sunt? Ut sint in signis, et in temporibus,  et in diebus, et in annis . Si ergo et in signis et in temporibus posita sunt sidera, et lucifer nominatus est pro sideribus; quod est ante luciferum, hoc est ante sidera; et quod est ante sidera, hoc est ante tempora; si ergo ante tempora, ab eternitate: noli querere quando; eternitas non habet quando. Quando et aliquando uerba [1 1Kb] sunt temporum. De Patre non est natus in tempore, per quem facta sunt tempora. Dictum est ergo, ut dici oportuit, figurate, prophetice, ut et uterus pro secreta substantia, et lucifer pro temporibus poneretur. An uultis et ipsum Dauid respiciamus, qui Dominum suum dixit filium suum? Ut enim hoc diceret, audiuit a Domino suo; ab illo audiuit a quo falli non potuit: et dixit iam Dominum suum, quia, Dixit, inquit, Dominus Domino meo, Sede a dextris meis. Et ipse loquitur, ipsius quasi sermo contextus est. Si ergo ipse loquitur, forte ipse potuit dicere, Ex utero ante luciferum genui te: ex utero uirginali, ex utero ante luciferum genui te. Si enim illa uirgo ducens propaginem de carne Dauid, ex illo utero natus Christus, tanquam ex utero genitus a Dauid. Ex utero, quo masculus non accessit: ex utero prorsus, proprie ex utero, quia solus ex solo utero. Ergo, Ex utero, inquit ille, qui eum Dominum suum dixerat, Ex utero ante luciferum genui te. Et hoc ipsum ante luciferum signate dictum, et proprie dictum, et sic impletum. Noctu enim natus est Dominus de utero uirginis Marie: indicant testimonia pastorum, qui uigilias exercebant super gregem suum . Ex utero ante luciferum genui te. O tu, Domine meus, sedens ad dexteram Domini mei, unde filius meus, nisi quia Ex utero ante luciferum genui te?

17. [uers. 4.] Et ad quid natus es? Iurauit Dominus, et non penitebit eum, Tu es sacerdos in eternum secundum ordinem Melchisedec. Ad hoc enim natus ex utero ante luciferum, ut esses sacerdos in eternum secundum ordinem Melchisedec. Si natum ex utero, de uirgine intelligimus; ante luciferum, noctu, sicut Euangelia contestantur; procul dubio inde ex utero ante luciferum, ut esset sacerdos in eternum secundum ordinem Melchisedec. Nam secundum id quod natus de Patre Deus apud Deum, ceternus gignenti, non sacerdos; sed sacerdos propter carnem assumptam, propter uictimam quam pro nobis offerret a nobis acceptam. Iurauit ergo Dominus. Quid est, Iurauit Dominus? Ergo Dominus iurat, qui prohibet hominem a iurando ? An forte ideo magis hominem prohibet a iurando, ne in periurium prolabatur, et ideo Deus magis iurat, quia non potest esse periurus? Homo enim qui per consuetudinem iurandi potest lingua in periurium prolabi, bene prohibetur iurare: tanto enim longius erit a periurio, quanto erit longe a iurando. Qui enim iurat homo, falsum et uerum iurare potest: qui autem non iurat. Cur ergo non iuret Dominus, quando Domini iuramentum promissionis est firmamentum? Iuret omnino. Quid ergo tu facis, cum iuras? Testaris Deum:  hoc est iurare, Deum testari; et ideo molestum, ne ad aliquam falsitatem testem adhibeas Deum. Si ergo tu iurando testaris Deum, cur ergo non et Deus iurando testetur seipsum? uiuo ego, dicit Dominus, iuratio Dei est. Sic iurauit de semine Abrahe: »uiuo ego, dicit Dominus; quoniam audisti uocem meam, et non pepercisti filio tuo unico propter me, nisi benedicens benedicam te, et implendo implebo semen tuum sicut stellas celi, et sicut arenam que est ad labium maris, et benedicentur in semine tuo omnes gentes« . Et semen Abrahe quod est Christus, ille semen Abrahe, accipiens carnem de semine Abrahe, erit sacerdos in eternum secundum ordinem Melchisedec. De sacerdotio ergo secundum ordinem Melchisedec, iurauit dominus, et non penitebit eum. Quid de sacerdotio secundum ordinem Aaron? Numquid penitet Deum, sicut hominem, aut nolens cadit in aliquid ut faciat, aut imprudens prolabitur, ut postea eum de suo prolapsu peniteat? Scit quid agat, scit quousque quid progrediatur; unde in aliud commutetur, in potestate rectoris est. Sed penitentia mutatio rerum significatur. Quomodo enim tu, cum aliquid te penitet, doles factum quod fecisti: sic quando aliquid Deus preter spem hominum, id est, preterquam sperant homines mutat in aliud, penitere se dicit; usque adeo ut et de pena nostra peniteat eum, si nos de uita nostra mala penituerit. Iurauit ergo Dominus; iurauit, firmauit: non eum penitebit, non mutabit. Quid? Tu es sacerdos in eternum. Ideo in eternum, quia non penitebit eum. Sed sacerdos, secundum quid? Numquid erunt ille hostie, uictime oblate a Patriarchis, are sanguinis et tabernaculum, et illa primi Testamenti ueteris sacramenta? Absit. Iam illa sublata sunt, euerso iam templo, remoto illo sacerdotio, pereunte uictima eorum et sacrificio: hec nec Iudei habent. uident perisse iam sacerdotium secundum ordinem Aaron, et non agnoscunt sacerdotium secundum ordinem Melchisedec. Tu es sacerdos in eternum secundum ordinem Melchisedec. Fidelibus loquor. Si quid non intelligunt catechumeni, auferant pigritiam, festinent ad notitiam. Non ergo opus est mysteria promere; Scripture uobis intiment quid est sacerdotium secundum ordinem Melchisedec.

18. [uers. 5.] Dominus a dextris tuis. Dominus dixerat, Sede a dextris meis; nunc Dominus a dextris eius, quasi mutauerint sedes. An forte sic potius, Iurauit Dominus, et non penitebit eum, Tu es sacerdos in eternum, ad Christum dictum est? Tu es sacerdos in eternum, iurauit Dominus. Quis Dominus? Qui dixit Domino meo, Sede a dextris meis, ipse iurauit. Tu es sacerdos in eternum secundum ordinem Melchisedec; et ad ipsum Dominum qui iurauit, sermo directus est, Dominus a dextris tuis. O Domine, qui iurasti et dixisti, Tu es sacerdos in eternum secundum ordinem Melchisedec; ipse sacerdos in eternum, Dominus est a dextris tuis; ipse, inquam, sacerdos in eternum, de quo iurasti, Dominus est a dextris tuis: quia eidem Domino meo dixisti, Sede a dextris meis, quoadusque  ponam inimicos tuos scabellum pedum tuorum. Iste ergo Dominus qui est a dextris tuis, de quo iurasti, et cui iurasti dicens, Tu es sacerdos in eternum secundum ordinem Melchisedec, Conquassauit [1 1Kb] in die ire sue reges. Ipse utique Christus Dominus a dextris tuis, cui iurasti, et non penitebit te: quid agit sacerdos in eternum? quid agit, qui est ad dexteram Dei, et interpellat pro nobis , tanquam sacerdos intrans in interiora uel in sancta sanctorum, in secreta celorum, ille solus non habens peccatum, et ideo facile mundans a peccatis ? Ille ergo a dextris tuis conquassauit in die ire sue reges. Quos reges, queris? Excidit tibi, Astiterunt reges terre, et principes conuenerunt in unum, aduersus Dominum et aduersus Christum eius ? Hos reges conquassauit gloria sua, et pondere nominis sui infirmos reddidit reges, ut non possent efficere quod uolebant. Conati enim sunt multum delere nomen christianum de terra, et non potuerunt; quia qui offenderit in lapidem illum, conquassabitur . Offenderunt ergo in lapidem offensionis, et ideo conquassati sunt reges, cum dicunt: Quis est Christus? Nescio quis Iudeus, nescio quis Galileus, sic occisus, sic mortuus. Lapis est ante pedes tuos, quasi uiliter et humiliter iacens: ideo contemnendo offendis, offendendo cadis, cadendo quassaris. Si ergo tanta est ira occulti, quod erit iudicium manifesti? Audistis iram occulti, de qua psalmus inscribitur, Pro occultis filii: nonus psalmus, si bene memini, inscribitur, Pro occultis filii; et ibi ostenditur iudicium occultum ire occulte. Irato Deo uiuunt qui in lapidem illum offendunt; conquassantur. Et quo ualet quod conquassantur? Audi et de iudicio futuro: Quia qui offenderit in lapidem illum, ait, conquassabitur; super quem uero ceciderit lapis ille, conteret eum . Cum ergo offenditur in eum, quasi humilis iacet; tunc conquassat: cum autem conteret, desuper ueniet. uidete quemadmodum his binis uerbis, conquassabit et conteret, offendit in eum et ueniet super eum, distributa sunt duo tempora, humilitatis et claritatis Christi, occulte pene et iudicii futuri. Eum non conteret ueniens, quem non conquassat iacens. Iacens dico, tanquam contemptibilis apparens. Nam ille a dextris Dei est, et ualide ex alto clamauit, Saule, Saule, quid me persequeris ? Sed tamen quamuis de celo, non diceret, Quid me persequeris? quem nemo tangebat, nisi ita in celo ad dexteram Patris sederet, ut et in terra in nobis quasi iaceret. Dominus a dextris tuis, conquassauit in die ire sue reges.

19. [uers 6.] Iudicabit in gentibus. Sed nunc, Pro occultis; erit enim et iudicium manifestum: Iudicabit in gentibus. Modo enim fit, Periit memoria eorum cum strepitu. In ipso psalmo est, Pro occultis: Periit memoria eorum cum strepitu, et Dominus in eternum manet; parauit in iudicio sedem suam, et ipse iudicabit orbem terrarum in equitate. Ibi dictum est, Increpasti  gentes, et periit impius; nomen eorum elesti in eternum : hoc occulte agitur. In die ergo ire sue conquassauit reges. Iudicabit in gentibus. Quomodo? Audi quod sequitur: Replebit ruinas. Modo sic iudicat in gentibus, ut repleat ruinas: nam quando in fine iudicauerit, damnabit ruinas. Replebit ruinas: quas ruinas? Quisquis a nomine eius timuerit, cadet: cum ceciderit, euertetur quod erat, ut edificetur quod non erat. Iudicabit in gentibus, replebit ruinas. Quisquis contumax es in Christum, casuram turrem in altum erexisti. Bonum est ut teipsum deiicias, humilis reddaris, sedentis ad dexteram Patris pedibus prouoluaris, ut fiat in te ruina construenda. Nam si permanes in mala altitudine, tunc deiicieris, quando non edificaberis. Etenim de talibus dicit in alio loco Scriptura, Destrue eos, et non edificabis eos . Procul dubio non diceret de quibusdam, Destrue eos, et non edificabis eos; nisi quosdam ita destrueret, ut edificaret. Quod fit hoc tempore, cum Christus in gentibus ita iudicat, ut repleat ruinas. Conquassabit capita super terram multa. Hic, super terram, in hac uita, conquassabit capita multa. De superbis humiles facit: et audeo dicere, fratres mei, utile est capite quassato hic humiliter ambulare, quam capite erecto in iudicium eterne mortis incidere. Multa capita conquassabit ruinas faciendo, sed replendo edificabit.

20. [uers. 7.] De torrente in uia bibet; propterea exaltabit caput. uideamus et in uia bibentem de torrente. Primo quis est torrens? Profluxio mortalitatis humane. Sicut enim torrens pluuialibus aquis colligitur, redundat, perstrepit, currit, et currendo decurrit, id est, cursum finit; sic est omnis iste cursus mortalitatis. Nascuntur homines; uiuunt, moriuntur; et, aliis morientibus, alii nascuntur, rursusque, illis morientibus, alii oriuntur: succedunt, accedunt, decedunt, nec manebunt. Quid hic tenetur? quid non currit? quid non quasi de pluuia collectum it in abyssum? Quomodo enim fluuius repente collectus de pluuia, de guttis imbrium, it in mare, nec apparet; nec apparebat, antequam de pluuia colligeretur: sic hoc genus humanum de occultis colligitur, et profluit; morte rursum in occultum pergit; medium hoc sonat, et transit. De hoc torrente bibit ille; non est dedignatus bibere de hoc torrente. Bibere enim de hoc torrente, illi erat nasci et mori. Hoc habet torrens iste, natiuitatem et mortem: suscepit hanc Christus; natus est, mortuus est: ita de torrente in uia bibit. Exsultauit enim sicut gigas ad currendam uiam . De torrente ergo in uia bibit; quia in uia peccatorum non stetit . Quia ergo de torrente in uia bibit; propterea exaltauit caput: id est, quia humiliatus est, »et factus est subditus usque ad mortem, mortem autem crucis; propterea eum Deus exaltauit a mortuis, et donauit ei nomen quod est super omne nomen, ut in nomine Iesu omne genu flectatur, celestium, terrestrium, et infernorum, et omnis lingua confiteatur, quia Dominus iehsu Christus in gloria est Dei Patris .



IN PSALMUM CX ENARRATIO.



SERMO  .

1. uenerunt dies ut cantemus Alleluia: adeste animo, fratres, ad percipienda que Dominus suggerit ad exhortationem nostram, et nutriendam caritatem, qua nobis inherere Deo bonum est. Adeste animo cantatores boni, filii laudis et glorie sempiterne ueri et incorrupti Dei. Adeste intenti, qui nostis cantare et psallere in cordibus uestris Domino, gratias semper agentes in omnibus : et laudate Deum; hoc est enim Alleluia. Et hi quidem dies ueniunt transituri, transeuntque uenturi, et significant diem qui non uenit et transit, quia nec hesterno preitur ut ueniat, nec crastino urgetur ut transeat. Ad quem sane nos cum uenerimus, inherentes ei nec nos transibimus: et sicut quodam loco canitur Deo, Beati qui habitant in domo tua: in secula seculorum laudabunt te ; hoc erit otiosorum negotium, hoc opus uacantium, hec actio quietorum, hec cura securorum. Sicut enim dies isti preteritis diebus Quadragesime, quibus ante resurrectionem Dominici corporis uite huius significatur meror, solemniter grata hilaritate succedunt: sic dies ille qui post resurrectionem dabitur plenario corpori Domini, hoc est sancte Ecclesie, cunctis uite huius erumnis atque doloribus exclusis, perpetua beatitate succedet. Hec autem uita de nobis exigit continentiam, ut etiam cum labore atque luctamine ingemiscentes grauati, et habitaculum nostrum quod de celo est superindui cupientes ; a secularibus delectationibus temperemus: et significatur quadragenario numero, quo et Moyses et Elias et ipse Dominus ieiunarunt . Precipitur enim nobis et ex Lege, et ex Prophetis, et ex ipso Euangelio , ut ab omnibus mundi illecebris, quibus captiui homines obliuiscuntur Deum, auiditatem nostram tanquam ieiunio temperantie, refrenemus; quamdiu perfectio Decalogi Legis, tanquam psalterium decem chordarum, per quatuor eiusdem mundi partes, id est, toto orbe predicatur, ut decem quater ducta quadragenarium numerum signent. Quinquagenario uero numero post resurrectionem Domini, quo cantamus Alleluia, non cuiusdam temporis finis et transitus, sed beata illa significatur eternitas; quia denarius additus quadragenario, laborantibus in hac uita fidelibus merces illa persoluitur, quam et primis et nouissimis paterfamilias preparauit equalem. Audiamus itaque plenum diuina laude pectus populi Dei [1 1Kb] . Ecce personat in hoc psalmo quemdam exsultantem felici exsultatione, prefigurat et scaturientem corde in  amore Dei populum, scilicet corpus Christi, ab omni malo liberatum.

2. [uers. 6.] Confitebor tibi, inquit, Domine, in toto corde meo. Non semper confessio peccatorum est, sed et laus Dei deuotione confessionis expromitur. Illa luget, hec gaudet; illa medico uulnus ostendit, hec de sanitate gratias agit. Hec confessio quemdam significat, non solum ab omni malo liberatum, sed etiam a malignis omnibus separatum. Et ideo uideamus ubi confiteatur Domino in toto corde. In consilio, inquit, rectorum, et congregatione: credo, qui sedebunt super duodecim thronos, iudicantes duodecim tribus Isrel . Nullus enim iam inter eos iniquus, nullius Iude furta tolerantur, nullus Simon magus baptizatur, Spiritum uolens emere, dum cogitat uendere ; nullus Alexander erarius multa mala ostendit , nullus ouina pelle tectus falsa fraternitate subrepit: inter quales nunc necesse est Ecclesia gemat, et quales tunc oportet, cum omnes iusti congregabuntur, excludat. Hec sunt magna opera Domini, exquisita in omnes uoluntates eius: per quas nullum confitentem deserat misericordia, nullius sit iniquitas impunita; quando flagellat etiam omnem filium quem recipit . Sed si iustus uix saluatur, peccator et impius ubi parebunt ? Eligat sibi homo quodlibet: non sic constituta sunt opera Domini, ut creatura in arbitrio libero constituta, Creatoris superet uoluntatem, etiamsi contra eius faciat uoluntatem. Non uult Deus ut pecces; nam prohibet: tamen si peccaueris, ne putes hominem fecisse quod uoluit, et Deo accidisse quod noluit. Sicut enim uult ut homo non peccet, ita uult peccanti parcere, ut reuertatur et uiuat; ita uult postremo in peccato perseuerantem punire, ut iustitie potentiam contumax non euadat. Ita quidquid elegeris, Omnipotenti non deerit unde suam de te compleat uoluntatem. Magna enim opera Domini, exquisita in omnes uoluntates eius.

3. [uers. 3.] Confessio et magnificentia opus eius. Quid magnificentius quam iustificare impium? Sed opus fortasse hominis preuenit istam magnificentiam Dei, ut cum fuerit peccata confessus, iustificari mereatur. »Descendit« enim »de templo iustificatus Publicanus magis quam Phariseus;« quia »neque oculos ad celum audebat leuare, sed percutiebat pectus suum, dicens: Deus, propitius esto mihi peccatori.« Hec est magnificentia Domini, iustificatio peccatoris: quoniam qui se humiliat, exaltabitur; et qui se exaltat, humiliabitur . Hec est magnificentia Domini; quoniam cui plurimum dimittitur, plurimum diligit . Hec magnificentia Domini; quoniam ubi abundauit peccatum, et superabundauit gratia . Sed fortasse ex operibus. Non, inquit, ex operibus, ne forte quis extollatur. Ipsius enim sumus figmentum, creati in Christo in operibus bonis . Iustitiam enim homo non operatur nisi iustificatus: credens autem in eum qui iustificat impium , a fide incipit; ut bona opera, non precedentia quod meruit, sed consequentia quod accepit ostendant. Unde ergo  illa confessio? Nondum quidem opus est iustitie, sed delicti improbatio: sed quoquo modo se habeat, nec in ipsa de te homo glorieris, ut qui gloriatur, in Domino glorietur . Quid enim habes quod non accepisti ? Non ergo sola magnificentia qua iustificatur impius, sed et »confessio et magnificentia opus eius. Quid ergo dicimus?« quia »cui uult miseretur, et quem uult obdurat; numquid iniquitas apud Deum? Absit. Iustitia« enim »eius manet in seculum seculi. Tu autem, homo« de hoc seculo, »quis es qui respondeas Deo« ?

4. [uers. 4, 5.] Memoriam fecit mirabilium suorum: hunc humilians, et hunc exaltans. Memoriam fecit mirabilium suorum: reseruans opportune inusitata prodigia, que [1 1Kb] infirmitas hominis nouitati intenta meminerit, cum sint eius miracula quotidiana maiora. Tot per uniuersam terram arbores creat, et nemo miratur: arefecit uerbo unam, et stupefacta sunt corda mortalium ; sed memoriam fecit mirabilium suorum. Hoc enim miraculum maxime attentis cordibus inherebit, quod assiduitas non uilefecerit.

5. Quid autem profuerunt miracula, nisi ut timeretur? Quid porro prodesset timor, nisi, misericors et miserator Dominus escam daret timentibus se? escam que non corrumpitur, panem qui de celo descendit , quem nullis meritis dedit. Etenim Christus pro impiis mortuus est . Nemo ergo talem escam daret, nisi misericors et miserator Dominus. Quod si tantum dedit huic uite, si uerbum carnem factum peccator iustificandus accepit; quid in futuro seculo glorificatus accipiet? Memor enim erit in seculum testamenti sui. Nec totum dedit qui pignus dedit.

6. [uers. 6-9.] Fortitudinem operum suorum annuntiabit populo suo. Non contristentur Isrelite sancti, qui dimiserunt omnia sua et secuti sunt eum; non contristentur dicentes: Quisnam poterit saluus fieri? Quia facilius intrat camelus per foramen acus, quam diues in regnum celorum . Annuntiauit enim eis fortitudinem operum suorum; quoniam que hominibus difficilia sunt, Deo facilia sunt. Ut det illis hereditatem Gentium. Itum est enim et ad Gentes, et preceptum diuitibus huius seculi non superbe sapere, neque sperare in incerto diuitiarum; sed in Deo uiuo , cui facile est quod hominibus difficile est. Sic enim multi uocati sunt, sic occupata est hereditas Gentium, sic factum est ut etiam plurimi qui non dimiserunt omnia sua in hac uita ut sequerentur eum, uitam etiam ipsam pro nominis eius confessione contemnerent; et tanquam cameli humiliantes se ad portanda onera pressurarum, intrarent etiam sicut per foramen acus, per compungentes passionis angustias. Ipse fecit hec, cui omnia possibilia sunt.

7. Opera manuum eius ueritas et iudicium. Teneatur ueritas ab iis qui iudicantur hic. Iudicantur hic martyres, et ad iudicium perducuntur, quo non solum eos  a quibus iudicati sunt, sed etiam angelos diiudicent, , aduersus quos eis erat colluctatio, etiam cum ab hominibus iudicari uiderentur. Non separet [1 1Kb] a Christo tribulatio, angustia, fames, nuditas, gladius . Fidelia enim omnia mandata eius: non fallit, exhibet quod promisit. Non tamen quod promisit, est hic exspectandum, non hic sperandum; sed confirmata sunt in seculum seculi, facta in ueritate et iustitia. Hoc est uerum et iustum, ut hic laboretur, illic requiescatur: quia, Redemptionem misit populo suo. Unde autem redimuntur, nisi a captiuitate peregrinationis huius? Non ergo requies nisi in celesti patria requiratur.

8. Dedit quidem Deus Isrelitis carnalibus terrenam Ierusalem, que seruit cum filiis suis: sed hoc uetus Testamentum est, ad ueterem hominem pertinens. Qui autem ibi figuram intellexerunt, heredes etiam tunc Noui Testamenti exstiterunt; quoniam que sursum est Ierusalem libera est, que est mater nostra  eterna in celis. uetere autem illo, reipsa probatum est transitoria promisisse: Mandauit quippe in eternum Testamentum suum. Sed quod, nisi Nouum? Cuius heres quisquis esse uolueris, nolo te fallas, nec terram trahentem lac et mel carnaliter cogites, non amena predia, non hortos fructiferos et opacos, non tale aliquid mediteris adipisci, quale solet hic oculus auaritie concupiscere. Cum enim sit radix omnium malorum cupiditas , perimenda est ut hic consumatur, non differenda ut ibi satietur. Primo penas fuge, gehennas deuita: antequam desideres promittentem Deum, caue minantem. Sanctum enim et terribile nomen eius.

9. [uers. 10.] Pro deliciis autem omnibus huius seculi, quales uel expertus es, uel augere ac multiplicare cogitando potes, immortalium deliciarum matrem concupisce sapientiam: sed, Initium sapientie, timor Domini. Delectabit illa, et ineffabiliter procul dubio delectabit castis atque eternis ueritatis amplexibus: sed prius tibi donanda sunt debita, quam premia flagitanda. Initium ergo sapientie timor Domini. Bonus est intellectus. Quis negat? Sed intelligere et non facere, periculosum est. Bonus ergo facientibus. Nec extollat mentem in superbiam. Cuius enim timor est initium sapientie, Laus eius manet in seculum seculi: et hoc erit premium, hic finis, hec statio sedesque perpetua. Illic inueniuntur mandata fidelia, confirmata in seculum seculi; ipsa est hereditas Noui Testamenti mandata in eternum. Unam petii, inquit, a Domino, hanc requiram, ut inhabitem in domo Domini per omnes dies uite mee . Beati enim qui habitant in domo Domini; in secula seculorum laudabunt eum : quoniam laus eius manet in seculum seculi.



IN PSALMUM CXI ENARRATIO



SERMO AD POPULUM.

1. Credo quod attendistis, fratres, huius titulum psalmi, memorieque mandastis. Conuersio, inquit, Aggei et Zacarie. Nondum erant hi prophete, cum ista cantata sunt. Namque inter tempus Dauid, et transmigrationem populi Isrel in Babyloniam, quatuordecim generationes numerantur, sicut diuina Scriptura, maximeque Mattheus euangelista testatur : euersi autem templi renouatio secundum sancti Ieremie prophetiam, ex illa transmigratione post septuaginta annos sperabatur : qui cum complerentur, sub Dario rege Babylonis impleti sunt Spiritu sancto hi duo prophete, Aggeus et Zacarias; et ambo post inuicem intra unum annum prophetare ceperunt, quod ad renouationem templi, sicut tanto ante predictum est, pertinere uidetur . Sed quisquis corporaliter gestis oculum cordis infigit, neque inde in gratiam spiritualis intellectus extenditur, habitat cogitatione in lapidibus templi, quibus uisibilis fabrica manibus hominum instructa consurgit; nec ipse lapis uiuus efficitur, templo illi accommodatus atque aptus, quod in suo corpore primum Dominus figurauit, cum ait: Soluite templum hoc, et triduo suscitabo illud . Est enim corpus Domini plenius ipsa sancta Ecclesia, cuius caput ascendit in celum, qui est maxime lapis uiuus, lapis angularis, de quo beatus Petrus dicit: »Ad quem accedentes [1 1Kb] lapidem uiuum, ab hominibus reprobatum, a Deo autem electum et honorificatum; et uos ergo tanquam lapides uiui edificamini in domum spiritualem, in sacerdotium sanctum, offerentes spirituales uictimas acceptas Deo per Iesum Christum: quia continet Scriptura, Ecce pono in Sion lapidem angularem, electum, pretiosum, et qui crediderit in illum, non confundetur« . Ergo ut fiat quisque lapis uiuus ad talem fabricam idoneus, spiritualiter intelligat templi renouationem ex ruina uetere que in Adam facta est, reparationem noui populi secundum nouum hominem atque celestem: ut sicut portauimus imaginem terreni, portemus et imaginem eius qui de celo est , quo possimus post omnes seculi huius etates tanquam post septuaginta annos, qui mystico perfectionis numero presignantur, et tanquam post captiuitatem longinque peregrinationis, non ruitura mole construi, sed eterna immortalitate solidari. Spiritualem quippe Ierusalem, non magis Iudeorum, quam uestram esse deputetis. Sicut enim dicit Apostolus, »Iam non estis peregrini et inquilini; sed estis ciues sanctorum et domestici Dei, superedificati super fundamentum Apostolorum et Prophetarum, ipso summo angulari lapide existente Christo Iesu, in quo omnis edificatio compacta crescit in  templum sanctum in Domino, in quo et uos cedificamini in habitaculum Domini in spiritu« . Hoc est templum Dei, ad quod pertinet sacramentum prophetationis Aggei et Zacarie: cui rursus idem apostolus dicit, Templum enim Dei sanctum est, quod estis uos . Quisquis igitur se ad opus huius cedificationis, et ad spem sancte firmeque compaginis, tanquam lapidem uiuum ab huius mundi ruinosa labe conuertit; intelligit titulum Psalmi, intelligit conuersionem Aggei et Zacarie. Cantet ergo que sequuntur, non tam lingue uoce, quam uite [1 1Kb] . Erit enim edificii perfectio, ineffabilis pax illa sapientie, cuius initium est timor Domini : inde ergo incipiat, quem cedificat ista conuersio.

2. [uers. 1.] Beatus enim uir qui timet Dominum, in mandatis eius uolet nimis. uiderit Deus, qui solus et ueraciter et misericorditer iudicat, quantum iste proficiat in mandatis eius: quoniam tentatio est uita humana super terram, sicut sanctus Iob dicit . Et iterum scriptum est: »Quoniam corpus quod corrumpitur, aggrauat animam, et deprimit terrena inhabitatio sensum multa cogitantem« . Qui autem diiudicat nos, Dominus est: nec ante tempus iudicare debemus, donec ueniat Dominus, et illuminet abscondita tenebrarum, et manifestabit cogitationes cordis; et tunc laus erit unicuique a Deo . uiderit ergo ille quantum quisque proficiat in mandatis eius: tamen uolet nimis qui pacem illius cedificationis adamauerit; nec iam desperare debet, quoniam in mandatis eius uolet nimis, et pax in terra hominibus bone uoluntatis .

3. [uers. 2, 3.] Inde, Potens in terra erit semen eius. Semen future messis, opera esse misericordie Apostolus testis est, qui dicit, Bonum autem facientes non deficiamus; tempore enim proprio metemus : et iterum, Hoc autem, inquit [2 1Kb] , qui parce seminat, parce et metet . Quid autem, fratres, potentius, quam ut regnum celorum, non solum Zaccheus emat dimidio rerum suarum , sed et uidua duobus minutis , et tantumdem ibi uterque possideat? quid potentius, quam ut idem regnum et thesauris diuiti, et calice aque frigide pauperi ualeat? Sunt autem qui ista faciant, dum terrena conquirunt, aut hic mercedem sperantes a Domino, aut hominibus placere cupientes: sed, Generatio rectorum benedicetur, id est opera eorum, quorum bonus Deus Isrel, qui recto sunt corde; rectum autem cor est, non resistere Patri emendanti, et credere pollicenti: non eorum quibus commouentur pedes, et effunduntur gressus atque labuntur, sicut in alio psalmo canitur, dum zelant in peccatoribus pacem peccatorum uidentes, et putant perire opera sua, quia non eis merces redditur peritura . At iste uir qui timet Dominum,  et in templum sanctum Dei conuersione recti cordis aptatur, nec gloriam hominum querit, nec terrenas diuitias concupiscit; et tamen, Gloria et diuitie in domo eius. Domus enim eius, cor eius est; ubi, Deo laudante [1 1Kb] , opulentius habitat cum spe uite eterne, quam, hominibus adulantibus, in marmoratis laqueatisque tectis cum timore mortis eterne. Huius enim iustitia manet in seculum seculi: ipsa eius gloria, ipse diuitie. Illius autem purpura et byssus et epule splendide, et cum presto sunt, transeunt; et cum ad finem uenerint, aque guttam ex digito stillante desiderans, ardens lingua clamabit .

4. [uers. 4-9.] Exortum est in tenebris lumen rectis corde. Merito dirigunt cor in Deum suum, merito ambulant recti cum Deo suo, preponentes eius uoluntatem sibi; neque de sua quidquam superbe presumentes. Meminerunt enim fuisse se aliquando tenebras, nunc autem lucem in Domino . Misericors et miserator et iustus Dominus Deus. Delectat quod misericors et miserator, sed terret fortasse quod iustus Dominus Deus. Nulla desperatione formides, beate uir qui times Dominum et in mandatis eius uoles nimis: esto suauis, miserere et commoda. Ita enim iustus est Dominus Deus, ut iudicium illi sine misericordia faciat, qui non fecit misericordiam : Suauis autem uir qui miseretur et commodat; non eum emouet Deus ex ore suo, tanquam insuauem. Dimittite, inquit, et dimittetur uobis; date, et dabitur uobis . In eo quod dimittis, ut dimittatur tibi, misereris; in eo quod das, ut detur tibi, commodas. Quamuis enim generali nomine omnis misericordia dicatur qua misero subuenitur, interest tamen ubi non impendis nec sumptum pecunie, nec corporalis laboris industriam, sed ignoscendo quod in te quisque peccauit, et tuorum gratis comparas ueniam peccatorum. Hec duo benignitatis officia, ignoscendorum peccatorum et beneficiorum erogandorum, sicut in Euangelio quod commemorauimus, Dimittite, et dimittetur uobis; date, et dabitur uobis; sic in isto uersu arbitror esse distincta, Suauis uir qui miseretur et commodat. Ne pigri ad hec simus, fratres. Gloriam querit qui desiderat uindicari se; sed attende quod scriptum est: Melior est qui uincit iram, quam qui capit ciuitatem . Diuitias querit qui non uult dare pauperibus; attende quod scriptum est: Habebis thesaurum in celo . Non ergo eris inglorius ignoscendo; quia de ira uicta laudabilius triumphatur: non egenus tribuendo; quia thesaurus celestis certius possidetur. Hunc uersum parturiebat ille superior, Gloria et diuitie in domo eius.

5. Qui hec itaque facit, Disponet sermones suos in iudicio. Facta ipsa sermones sunt quibus in iudicio defendetur; quod ei non erit sine misericordia, quia  et ipse fecit misericordiam. Quoniam in eternum non commouebitur: qui ad dexteram segregatus audiet, uenite, benedicti Patris mei, percipite regnum quod uobis paratum est ab origine mundi. Neque enim aliqua illic eorum, nisi opera misericordie commemorantur. Audiet ergo, uenite, benedicti Patris mei; quia generatio rectorum benedicetur. Sic, In memoria eterna erit iustus: et ab auditu malo non timebit; quod dici audiet iis qui a sinistris erunt, Ite in ignem eternum, qui preparatus est diabolo et angelis eius .

6. Itaque qui hic non sua querit, sed que Iesu Christi; labores patientissime sustinet, promissa fidenter exspectat: Paratum est cor eius sperare in Domino. Neque ullis tentationibus frangitur: Confirmatum est cor eius, non commouebitur, donec uideat super inimicos suos. Inimici eius hic uidere bona uoluerunt, et cum eis inuisibilia promitterentur, dicebant: Quis ostendet nobis bona . Confirmetur ergo cor nostrum, nec commoueamur, donec uideamus super inimicos nostros. Illi enim uolunt uidere bona hominum in terra morientium; nos credimus uidere bona Domini in terra uiuentium .

7. Sed magnum est, confirmatum habere cor et non commoueri, cum illi gaudent qui amant quod uident, et insultant ei qui quod non uidet sperat: et non commouebitur donec uideat et ipse, non deorsum quod inimici eius, sed sursum super inimicos suos, quod oculus non uidit, nec auris audiuit, nec in cor hominis ascendit, quod preparauit Deus diligentibus eum . Quanti ualet hoc quod non uidetur, et emitur tanti quantum quisque habere potuerit! Propter hoc et ille sparsit, dedit pauperibus: non uidebat, et emebat; sed ille thesaurum seruabat in celo, qui esurire et sitire in pauperibus dignabatur in terra. Non mirum est igitur si Iustitia eius manet in seculum seculi: custode illo qui condidit secula. Cornu eius exaltabitur in gloria: cuius humilitas a superbis contemnebatur.

8. [uers. 10.] Peccator uidebit, et irascetur: sera illa scilicet atque infructuosa penitentia. Nam irascetur cui magis quam sibi, cum dicet: Quid nobis profuit superbia? et diuitiarum iactantia quid contulit nobis? uidens cornu eius exaltari in gloria, qui sparsit et dedit pauperibus. Dentibus suis frendet, et tabescet: quia illic erit ploratus et stridor dentium. Non enim frondebit [1 1Kb] , et uirescet, sicut fieret si opportuno eum tempore peniteret; sed tunc penitebit, cum desiderium peccatorum peribit: nullo succedente solatio. Peribit desiderium peccatorum, cum transient omnia tanquam umbra , cum feno arescente flos decidet. uerbum autem Domini quod manet in eternum , sicut falsorum beatorum uanitate derisum est, sic eorumdem uerorum miserorum perditioni superridebit.



IN PSALMUM CXII ENARRATIO.



SERMO AD POPULUM.

1. [uers. 1-3.] Nostis, fratres, et sepissime audistis in Euangelio Dominum dicere, »Sinite pueros uenire ad me; talium est enim regnum celorum;« et iterum, »Si quis non receperit regnum Dei, sicut puer, non intrabit in illud« : et multis aliis locis Dominus noster, per singulare humilitatis exemplum superbiam ueteris hominis ad innouandam humiliter uitam similitudine puerilis etatis accusat. Quapropter, karissimi, cum cantari auditis in Psalmis, Laudate, pueri, Dominum, ne arbitremini ad uos istam exhortationem non pertinere, quia iam corporis pueritiam supergressi, uel iuuenili decore uirescitis, uel senili honore canescitis: omnibus enim uobis dicit Apostolus, Nolite effici pueri mentibus; sed malitia paruuli estote, ut mentibus perfecti sitis . Qua malitia maxime, nisi superbia? Ipsa enim de uana granditate presumens non sinit hominem ambulare per arctam uiam, et intrare per angustam portam: puer autem facile intrat per angustum; et ideo nemo, nisi ut puer, intrat in regnum celorum. Quid autem superbie malitia deterius, que prepositum non uult habere nec Deum? Nam scriptum est, Initium superbie hominis, apostatare a Deo . Hanc se aduersus precepta diuina tumidis ceruicibus erigentem et suaui iugo Domini resistentem deiicite, frangite, comminuite atque consumite, et laudate, pueri, Dominum, laudate nomen Domini. Illa enim prostrata et exstincta, ex ore infantium et lactentium perficitur laus ; illa oppressa atque deleta, qui gloriatur, in Domino glorietur . Non cantant ista qui se magnos putant; non cantant ista qui cognoscentes Deum, non sicut Deum glorificauerunt, aut gratias egerunt: se laudant illi, non Deum; non enim pueri sunt. Nomen suum potius predicari uolunt, et non laudant nomen Domini. Itaque euanuerunt in cogitationibus suis, et obscuratum est insipiens cor eorum; et dicentes se esse sapientes, stulti facti sunt : uoluerunt nomen suum diutissime et latissime diffamari [1 1Kb] , cito ipsi in angustias transituri. Deum decet, Dominum decet et semper et ubique predicari. Semper ergo predicetur: »Sit nomen Domini benedictum, ex hoc et usque in seculum.« Ubique predicetur: »A solis ortu usque ad occasum, laudate [2 1Kb] nomen Domini.

2. Querat ex me aliquis puerorum sanctorum laudantium nomen Domini, et dicat mihi: Ecce usque in seculum, accipio usque in eternum; cur autem ex hoc, et non ante hoc et ante omnia secula sit nomen Domini benedictum? Respondebo paruulo, qui  non contumaciter querit: uobis dicitur, domini et pueri [1 1Kb] , uobis dicitur, Laudate nomen Domini: sit nomen Domini benedictum; sit a uobis nomen Domini benedictum, ex hoc utique ex quo uobis dicitur. Incipitis enim laudare, sed sine fine laudate. Ex hoc ergo et usque in seculum, sine fine laudate. Ne dicatis: Incipimus quidem laudare Dominum, quia pueri sumus; sed cum creuerimus magnique fuerimus, nos ipsos laudabimus. Non sic, pueri, non sic: propterea dicit Dominus per Isaiam, Ego sum; et usque dum senescatis, ego sum . Ille semper laudandus est qui est. Laudate, pueri, ex hoc, laudate, senes, et usque in seculum. Quia senectus uestra albescet quidem canis sapientie, sed non carnis uetustate marcescet. Aut quoniam hoc loco humilitatem potius uidetur significare pueritia, cui contraria est uana et falsa superbie magnitudo; et ideo Dominum nisi pueri non laudant, quia superbi eum laudare non norunt: sit senectus uestra puerilis, et pueritia senilis; id est: ut nec sapientia uestra sit cum superbia, nec humilitas sine sapientia, ut laudetis Dominum ex hoc et usque in seculum. Quacumque autem in paruulis sanctis Ecclesia Christi diffunditur, Laudate nomen Domini: hoc est enim, A solis ortu usque ad occasum, laudate nomen Domini.

3. [uers. 4.] Excelsus super omnes gentes Dominus. Gentes homines sunt: quid mirum si super homines excelsus est Dominus? Illi super se excelsos quos colunt, oculis uident in celo fulgere, solem et lunam et stellas, qui creature seruiunt, deserentes Creatorem Sed non solum excelsus super omnes gentes Dominus; uerum etiam super celos gloria eius. Celi supra se suspiciunt [2 1Kb] eum; et humiles eum secum habent, constituti carne infra celum, qui pro illo non colunt celum.

4. [uers. 5, 6.] Quis enim sicut Dominus Deus noster, qui in altis habitat, et humilia respicit? Quisquam putaret quod in altis celis habitet, unde humilia terrena respiciat; sed humilia respicit in celo et in terra. In quibus ergo altis habitat, unde humilia respiciat in celo et in terra? An in quibus altis habitat, etiam ipsa humilia respicit? Sic enim exaltat humiles, ut non faciat superbos. Itaque et in aliis habitat quos exaltat, facitque sibi eos celum, hoc est sedem suam; et eos tamen non superbos, sed semper subditos intuendo, etiam in ipso celo humilia respicit, in quibus excelsis habitat. Spiritus enim per Isaiam ita loquitur; »Hec dicit Altissimus in excelsis habitans, in eternum nomen eius, Dominus altissimus in sanctis requiem habens.« Exposuit quid dixerit, in excelsis habitans; hoc enim plenius elocutus, in sanctis, inquit, requiem habens. Sed qui sunt sancti, nisi humiles, qui pueri laudant Dominum? Itaque adiungit: Et pusillanimis dans magnanimitatem, et dans uitam qui in humilitate cordis sunt . In quibus sanctis requiem habet,  his pusillanimis dat magnanimitatem. Dans utique magnanimitatem excelsos facit, in quibus requiem habens in excelsis habitat. Sed quia pusillanimis dat magnanimitatem, eadem excelsa in quibus habitat, humilia respicit. Sed humilia, inquit, respicit in celo et in terra.

5. Et excitauit nos etiam querere utrum eadem in celo, que in terra; an alia in celo, alia in terra humilia respiciat Dominus Deus noster. Si enim eadem, uideo quemadmodum hoc intelligam secundum Apostolum dicentem: »In carne enim ambulantes, non secundum carnem militamus: arma enim militie nostre non carnalia, sed potentia Deo« . Unde ergo potentia, nisi quia spiritualia? Cum itaque Apostolus et in carne ambulet, et spiritualiter militet, non mirum si humilitas eius et in celo respicitur propter spiritus libertatem, et in terra propter corporis seruitutem. Idem quippe alio loco dicit, »Nostra enim conuersatio in celis est« : ipse item dicit, »optimum« sibi »esse dissolui et esse cum Christo, manere autem in carne necessarium,« inquit, »propter uos« . Proinde quisquis intelligit et conuersationem Apostoli in celis, et in carne mansionem in terris; simul oportet intelligat Dominum Deum nostrum in excelsis sanctis habitantem, quemadmodum tamen eosdem sanctos humiles sibi et in celo respiciat, quoniam que sursum sunt sapiunt, qui spe [1 1Kb] resurrexerunt cum Christo ; et in terra, quoniam nondum soluti sunt carnis uinculo, ut ex tota uita sua possint esse cum Christo. Si uero alia Dominus Deus noster humilia respicit in celo, et alia in terra; credo quod in celo iam respicit quos uocauit, et habitat in eis; in terra autem respicit quos uocat, ut habitet in eis. Istos enim possidet celestia cogitantes, illos excitat terrena somniantes.

6. Sed quia difficile obtinemus ut possint et ipsi iam humiles dici, qui nondum suaui iugo Domini pia colla iunxerunt quandoquidem humilia isto loco, ut sancta [2 1Kb] intelligamus, per totum textum Psalmi diuine admonent littere; est et alius intellectus, quem mecum Charitas uestra consideret. Celos nunc significari arbitror eos qui sedebunt super duodecim thronos, et cum Domino iudicabunt ; terre autem nomine ceteram multitudinem benedictorum, qui constituentur ad dexteram, ut per opera misericordie collaudati recipiantur ab eis in tabernacula eterna, quos amicos sibi de mammona iniquitatis in huius uite mortalitate fecerunt . Eis quippe dicit Apostolus: Si nos uobis spiritualia seminauimus, magnum est si uestra carnalia metamus ? Quod etiam his uerbis dici potest: Si nos uobis celestia seminauimus, magnum est si terrena uestra metamus? In celo ergo respicit celestia seminantes, in terra autem terrena reddentes; tamen humiles et hos et illos. Humilia  enim respicit in celo et in terra; quia meminerunt utrique quid fuerint per suam malitiam, quid facti sint per Domini gratiam. Neque enim illis tantummodo dicit uas electionis, »Fuistis enim aliquando tenebre; nunc autem lux in Domino« ; et iterum, »Gratia salui facti estis per fidem, et hoc non ex uobis, sed Dei donum est, non ex operibus, ne forte quis extollatur«: sed etiam seipsum adiungit consequenter, dicens, »Illius enim sumus figmentum, creati in operibus bonis.« Dicit etiam seorsum de se et ipsis qui respiciuntur in celo: »Fuimus enim«, inquit, »et nos naturaliter filii ire, sicut et ceteri« . Et iterum: »Fuimus enim et nos«, inquit, »stulti aliquando et increduli, errantes, seruientes desideriis et uoluptatibus uariis, in malitia et inuidia agentes, abominabiles, inuicem odio habentes: cum autem benignitas et humanitas illuxit Saluatoris Dei nostri, non ex operibus iustitie que fecimus nos, sed secundum suam misericordiam saluos nos fecit per lauacrum regenerationis« . Ecce humilia que respiciuntur in celo. Spirituales enim sunt, et omnia iudicant; sed tamen humiles, ne deiecti iudicentur. Quid de seipso singulariter? nonne talia sunt que commemorat? »Qui non sum«, inquit, »idoneus uocari apostolus, quia persecutus sum Ecclesiam Dei« : »sed misericordiam consecutus sum, quia ignorans feci in incredulitate .

7. [uers. 7-9.] Denique post istos uersus, quibus ait in Psalmo Spiritus, »Quis sicut Dominus Deus noster, qui in altis habitat, et humilia respicit in celo et in terra:« uolens docere nos quare in celo humilia, cum iam spirituales magni et iudiciariis sedibus digni, tali significentur eloquio; subiecit statim, »Qui erigit a terra inopem, et de stercore exaltat pauperem; ut collocet eum cum principibus, cum principibus populi sui.« Non itaque dedignentur esse humilia capita excelsorum, sub dextera Domini. Quamuis enim collocetur fidelis dominice pecunie dispensator cum principibus populi Dei, quamuis sessurus sit in duodecim sedibus, et angelos quoque iudicaturus; a terra tamen inops erigitur, et de stercore pauper exaltatur. An forte non est exaltatus de stercore, qui seruiebat desideriis et uoluptatibus uariis? Sed forte cum ista iam diceret, non erat inops, non pauper. Quid ergo adhuc ingemiscit grauatus, habitaculum quod de celo est superindui cupiens ? Cur, ne forte se extollat, colaphizatur, et subditur angelo satane, stimulo carnis sue ? Altus est quidem habitante in se Domino, et habens eum Spiritum qui scrutatur omnia, etiam altitudinem Dei : itaque in celo est; sed et in celo Dominus humilia respicit.

8. Quid ergo, fratres, si iam audiuimus humilia que in celo sunt, exaltata de stercore, ut cum populi collocarentur principibus; nichilne consequenter audiuimus de humilibus que in terra respicit  Dominus? Pauciores enim sunt illi amici iudicaturi cum Domino, plures autem isti quos recipiunt in tabernacula eterna. Quamuis enim tota frumenti massa in comparatione seiuncte palee paucos habere uideatur; per se tamen considerata, copiosa est. Multi enim filii deserte, magis quam eius que habet uirum : multi filii eius que per gratiam in senectute concepit, quam eius que ab ineunte etate Legis uinculo maritata est. Et ego quidem dico, in senectute concepit; intuens Saram matrem nostram in uno Isaac, per omnes gentes matrem fidelium. Que autem persona est apud Isaiam, uidete: quasi omnino non matris, nec eius que peperit aliquem. Et tamen quid ei dicitur? »Dicent«, inquit, »in auribus tuis filii tui quos amiseras: Angustia nobis est in isto loco, facite itaque nobis et nunc locum in quo commoremur. Tu uero dices in corde tuo: Quis generauit mihi istos, cum sciam me esse sine filiis et uiduam? Quis ergo istos educauit mihi? ego enim derelicta fui sola; hi autem mihi ubi erant« ? Ex ea ergo parte ista dicit Ecclesia, qua uidetur nichil parere in istis turbis que non dimiserunt omnia, ut sequerentur Dominum, et sederent super duodecim thronos. Sed quam multi in eadem turba facientes sibi amicos de mammona iniquitatis, per opera misericordie ad dexteram stabunt? Non solum ergo erigit de stercore, quem collocet cum principibus populi sui; sed etiam, Habitare facit sterilem in domo, matrem filiorum letantem: qui in altis habitat, et humilia respicit in celo et in terra, semen Abraham sicut stellas celi, sanctitatem sublimem in supernis sedibus collocatam, et sicut arenam in ora maris, misericordem atque innumeram multitudinem a sinistris fluctibus atque amaritudine impia segregatam [1 1Kb] .



IN PSALMUM CXIII ENARRATIO.



SERMO I. De prima parte Psalmi.

1. [uers. 1-6.] Legimus quidem, notissimumque retinemus, dilectissimi fratres, quod narratur in libro Exodi, populum Isrel liberatum ab iniqua dominatione Aegyptiorum inter diuisos fluctus maris transisse per siccum : Iordanem quoque fluuium, cum per eum in terram promissionis intrarent, tactum pedibus sacerdotum arcam Domini portantium, stetisse desuper infrenato lapsu; ab inferiore autem parte defluxisse, quod currebat in mare, donec in sicco stantibus sacerdotibus transiret populus uniuersis : nouimus hec, nec tamen arbitrari nos oportet in hoc psalmo, cui nunc Alleluia pronuntiato cantatoque respondimus, id agere Spiritum sanctum, ut preterita illa gesta recolentes, nequaquam futura talia cogitemus. Illa enim, sicut  dicit Apostolus, in figura contingebant illis; scripta sunt autem ad correptionem nostram, in quos finis seculorum obuenit . Cum igitur audimus in Psalmo, In exitu Isrel de Aegypto, domus Iacob de populo barbaro, facta est Iudea sanctificatio eius, Isrel potestas eius; mare uidit et fugit, Iordanis conuersus est retrorsum: ne arbitremini nobis narrari preterita, sed potius futura predici; quia illa quoque miracula cum in illo populo fierent, presentia quidem, sed non sine futurorum significatione gerebantur. Ideoque ut ostenderet, qui psallendo ista predicebat, eadem se uerbis agere que illic factis [1 1Kb] agebantur, uno eodemque Spiritu operante et illa facta et hec dicta, ut id quod in fine seculorum manifestandum reseruabatur, figuris rerum atque uerborum precurrentibus nuntiaretur; non omnino ea dixit que ibi gesta sunt, sed aliter quedam quam illic lecta didicimus: ne uere putaretur transacta recolere, potius quam uentura predicere [2 1Kb] . Primo enim Iordanem ipsum non reuersum esse retrorsum, sed stetisse legimus ab ea parte, qua aque desuper influebant, cum populus ille transiret; deinde gestientes montes collesque non legimus: que sic addidit, ut etiam omnia ista repeteret. Nam cum dixisset, »Mare uidit et fugit, Iordanis conuersus est retrorsum;« contexuit, »Montes gestierunt uelut arietes, et colles uelut agni ouium: eademque rursus interrogat, »Quid est tibi, mare, quod fugisti; et tu, Iordanis, quia conuersus es retrorsum? montes, quia gestiistis uelut arietes; et colles, uelut agni ouium?«

2. Attendamus ergo quid admoneamur; quia et illa facta figure nostre fuerunt, et hec dicta ut nos ipsos recognoscamus hortantur. Si enim gratiam Dei que data est nobis firmo corde retinemus, nos sumus Isrel semen Abrahe: nobis dicit Apostolus, »Ergo semen Abrahe estis« . Quia sicut alio loco dicit, »Non in circumcisione, sed in preputio deputata est Abrahe fides ad iustitiam, et signum accepit circumcisionis, signaculum iustitie fidei, que est in preputio ut deputetur et illis ad iustitiam; ut sit pater circumcisionis his qui non solum ex circumcisione sunt, sed et his qui sequuntur uestigia fidei, que est in preputio patris nostri Abrahe.« Non enim carnaliter circumcise genti tantummodo factus est pater, cui dictum est, Patrem multarum gentium posui te. Multarum autem, non quarumdam, sed omnium ; quod aperte dicitur, cum ei dicitur: Et benedicentur in te omnes gentes . Nullus itaque Christianorum se a nomine Isrel arbitretur extraneum. Illis enim qui crediderunt ex Iudeis, in quorum numero principaliter Apostolos inuenimus, in angulari lapide copulamur. Hinc ait Dominus alio loco: Habeo alias oues que non sunt de hoc ouili; oportet me et illas adducere, ut sit unus grex et unus pastor . Populus ergo christianus magis Isrel, et ipse potius domus Iacob. Idem quippe Isrel qui Iacob. Illa uero turba Iudeorum, que merito perfidie reprobata est, uoluptate carnali uendidit  primogenita sua, ut non ad Iacob, sed ad Esau potius pertineret. Scitis namque in hoc mysterio dictum esse, Quia maior seruiet minori .

3. Aegyptus autem, quoniam interpretatur Afflictio, uel Affligens, uel Comprimens, sepe in imagine ponitur huius seculi; a quo spiritualiter recedendum est, ne simus iugum ducentes cum infidelibus . Sic enim quisque Ierusalem celestis fit ciuis idoneus, cum primum huic seculo renuntiauerit; quemadmodum ille populus in terram promissionis duci non potuit, nisi prius ab Aegypto recederet. Sed sicut ille non inde discessit, nisi diuino liberatus auxilio; sic nemo corde ab hoc seculo auertitur, nisi diuine misericordie munere adiutus. Quod enim illic semel prefiguratum est, hoc in isto fine seculi, in hac, sicut beatus Ioannes scribit, hora nouissima , quotidianis Ecclesie fetibus in unoquoque credente completur. Audite Apostolum doctorem Gentium docentem et instruentem: »Nolo enim uos,« inquit, »ignorare, fratres, quia omnes patres nostri sub nube fuerunt, et omnes per mare transierunt, et omnes in Moysen [1 1Kb] baptizati sunt in nube et in mari, et omnes eumdem cibum spiritualem manducauerunt, et omnes eumdem potum spiritualem biberunt. Bibebant enim de spirituali sequente petra: petra autem erat Christus. Sed non in omnibus illis bene complacuit Deo: prostrati enim sunt in deserto. Hec autem figure nostre facte sunt« . Quid uultis amplius, fratres dilectissimi? Certe manifestum est non humana suspicione, sed apostolico, id est diuino et dominico magisterio; Deus enim loquebatur in eis, et quamuis de carneis nubibus, tamen Dominus intonabat: certe ergo tanto testimonio manifestum est illa omnia figurate gesta, nunc in nostra salute compleri; quia tunc futura prenuntiabantur, nunc preterita leguntur, et presentia cognoscuntur.

4. Audite quod est mirabilius, Librorum ueterum sacramenta occultata atque uelata, nonnulla ex parte a Libris ueteribus reuelari. Nam Micheas propheta ita loquitur: »Prout dies,« inquit, »profectionis eorum ex Aegypto, ostendam mirabilia illis. uidebunt nationes, et confundentur ab omni uigore eorum: manibus ora sua obstruent, aures illis obsurdabuntur, delingentes terram, uelut serpentes trahentes terram; conturbabuntur de conclusionibus eorum, in Domino Deo nostro excident mente, et terrebuntur a te. Quis Deo tuo similis, auferens iniquitatem, et transgrediens impietatem residuis hereditatis tue? Et non continuit in testimonium iram suam, quoniam uoluntarius et misericors est; ipse conuertet et miserebitur nostri, demerget delicta nostra, demerget in maris profundum omnes culpas nostras« . Nempe aduertitis, fratres, manifestius hic aperiri sacrosancta mysteria. In hoc ergo psalmo quamuis futura intueatur mirabilis prophetie Spiritus, tamen uidetur uelut transacta narrare. Facta est, inquit, Iudea sanctificatio eius: mare uidit et fugit:  et facta est, et fugit, preteriti temporis uerba sunt; et conuersus est Iordanis, et gestierunt montes, et commota est terra, eodem modo preteritum sonant; sine preiudicio tamen intelligendi futura. Alioquin contra Euangelicum testimonium cogimur etiam illa non de futuro prenuntiata, sed de preterito commemorata, intelligere: Diuiserunt sibi uestimenta mea, et super uestimentum meum miserunt sortem . Que quamuis uerbis preteriti temporis dicta sint, id tamen prenuntiabant quod tanto post futurum in passione Domini compleretur. Sed tamen, dilectissimi, propheta iste quem commemoraui, etiam grossa corda limauit, et ad intelligenda de preteritis rebus gestis futura incunctanter extendit; ut non solum apostolica auctoritate figuras nostras illas fuisse credamus, sed nec ab ipsis Prophetis hoc pretermissum esse, ut etiam eorum eloquio pandente [1 1Kb] , uidentes atque gaudentes, certi ac securi, de thesauro Dei et noua et uetera concorditer sibimet coherentia proferamus. Cum enim tanto post egressum populi illius ex Aegypto, et tanto ante ista Ecclesie tempora hec que commemoraui, cecinerit; tamen se futura predicere sine ulla dubitatione testatur. Secundum dies, inquit, profectionis eorum ex Aegypto, ostendam mirabilia illis. uidebunt nationes, et confundentur. Hoc est quod hic dictum est, Mare uidit, et fugit: si enim hic per uerba preteriti temporis, sicut est, uidit et fugit, occulte futura predicantur; uidebunt certe et confundentur, quando futuri temporis uerba sunt, quis audeat de rebus preteritis cogitare? Et paulo post, ipsos hostes nostros, qui nos fugientes ut interimerent sequebantur, id est delicta nostra, sicut Aegyptios in mari obrutos, ita in Baptismo demersa et exstincta luce clarius intimat, dicens: »Quoniam uoluntarius et misericors est, ipse conuertet et miserebitur nostri; demerget delicta nostra, demerget in maris profundum omnes culpas nostras.«

5. Quid est, karissimi? Qui uos cognoscitis Isrelitas secundum semen Abrahe, qui estis domus Iacob secundum promissionem heredes, cognoscite etiam uos exiisse ab Aegypto, qui huic seculo renuntiastis; exiisse de populo barbaro, qui confessione pietatis uos a blasphemiis gentium seiunxistis. Non est enim lingua uestra, sed barbara, que Deum laudare non nouit, cui uos cantatis Alleluia. »Facta est« enim »Iudea sanctificatio eius« in uobis: »Non enim qui in manifesto Iudeus est, neque que in manifesto in carne est circumcisio; sed qui in occulto Iudeus est, et circumcisione cordis . Interrogate ergo corda uestra: si ea circumcidit fides, si purgauit confessio; in uobis facta est Iudea sanctificatio eius, in uobis Isrel potestas eius. Dedit enim uobis potestatem filios Dei fieri .

6. Iamuero recordetur unusquisque uestrum, cum Deo uellet cor applicare, eiusque suaui iugo, recedens a pristinis ignorantie sue desideriis, deuotum  animum subdere, carnalibusque huius mundi factis , audita uoce Domini dicentis, uenite ad me, omnes qui laboratis et onerati estis, et ego uos reficiam , desertis atque abiectis sub leuem Christi sarcinam currere: recordetur ergo unusquisque uestrum quemadmodum omnia secularia impedimenta cesserunt, dissuadentium [1 1Kb] uoces aut erumpere non ause sunt, aut considerato Christi nomine per omnes terras exaltato et honorato tremefacte siluerunt. Ergo, Mare uidit et fugit: ut tibi sine contradictione ad libertatem spiritualem panderetur uia.

7. Iordanis autem quemadmodum retrorsum conuersus sit, nolo extra uos queratis, nolo aliquid mali suspicemini. Increpat enim Dominus quosdam qui dorsum ad eum posuerunt, et non faciem . Et quisquis principium suum deserit, et a suo Creatore auertitur, tanquam fluuius in mare, labitur in huius seculi amaricantem malitiam [2 1Kb] . Bonum ergo est illi ut retrorsum conuertatur, fiatque illi Deus ante faciem redeunti, quem sibi a tergo posuerat; et fiat illi retro mare huius seculi, quod sibi ante faciem, cum illuc laberetur, effecerat; et sic obliuiscatur ea que retro sunt, ut in ea que ante sunt extendatur : quod iam conuerso utile est. Namque antequam conuertatur, si ea que retro sunt obliuiscitur, Deum obliuiscitur; quia ipsum retro fecerat, ad quem dorsum posuerat: et si in ea que ante sunt extenditur, in seculum extenditur; quia ipsum sibi ante faciem posuerat, quo auidus irruebat. Iordanis ergo illos significat, qui gratiam Baptismi perceperunt; et sic Iordanis conuertitur retrorsum, cum illi conuertuntur ad Deum, ut eum iam retro non habeant, sed reuelata facie gloriam Domini speculantes, in eamdem imaginem transformentur a gloria in gloriam .

8. Montes gestierunt uelut arietes: fideles dispensatores uerbi ueritatis sancti Apostoli, sancti Euangelii predicatores. Et colles uelut agni ouium. Hi sunt quibus dicitur, In Christo Iesu per Euangelium ego uos genui: hi sunt quibus dicitur, Non ut confundam uos, hec scribo, sed ut filios meos carissimos moneo : hi sunt de quibus dicitur, Afferte Domino filios arietum . Attendite per omnes terras, qui nostis ista mirari, et gaudere atque cantare Domino Deo uestro; attendite ista compleri per omnes gentes, que ante tam longa tempora figurate gesta atque predicta sunt.

9. Interrogate et dicite, »Quid est tibi, mare, quod fugisti; et tu, Iordanis, quia conuersus es retrorsum? montes, quia gestiistis uelut arietes; et colles, sicut agni ouium?« Quid est, o seculum, quod tua impedimenta cesserunt? quid est, o tot millia toto orbe fidelium, huic mundo renuntiantium, quod ad uestrum Dominum conuertimini? Quid est quod gaudetis,  quibus in fine dicetur: Euge, bone serue, quoniam in paucis fidelis fuisti, supra multa te constituam? quid est quod gaudetis, quibus in fine dicetur: uenite, benedicti Patris mei, percipite regnum quod uobis paratum est ab origine mundi ?

10. [uers. 7.] Respondebunt uobis hec omnia, uosque ipsi respondebitis uobis: A facie Domini commota est terra, a facie Dei Iacob. Quid est, a facie Domini; nisi eius presentia qui dixit: Ecce ego uobiscum sum usque in consummationem seculi ? Commota est enim terra; sed quia male pigra remanserat, commota est, ut solidius firmaretur a facie Domini.

11. [uers. 8.] Qui conuertit petram in stagna aquarum, et rupem in fontes aquarum. Seipsum enim et quamdam suam duritiam liquefecit ad irrigandos fideles suos, ut fieret in eis fons aque salientis in uitam eternam ; quia prius, cum ignoraretur, durus uidebatur. Inde illi turbati sunt, et non exspectauerunt donec Scripturis apertis influeret atque inundaret in eos, qui dixerunt, Durus est hic sermo, quis potest eum audire ? Ista petra, ista duritia conuersa est in stagna aquarum, et ista rupes in fontes aquarum, cum resurgens exposuit eis, incipiens a Moyse per omnes Prophetas, quia sic oportebat Christum pati ; et misit Spiritum sanctum, de quo dicebat, Si quis sitit, ueniat et bibat .



IN PSALMUM CXIII ALTERUM.

12. [uers. 1.] Non nobis, Domine, non nobis, sed nomini tuo da gloriam. Gratia quippe ista erumpentis aque de petra , non quasi operibus precedentibus data est, sed miserante illo qui iustificat impium . Etenim Christus pro impiis mortuus est , ne ullam suam homines, sed nominis Dei quererent gloriam.

13. [uers. 2.] Super misericordia tua, inquit, et ueritate tua. Hec duo, misericordiam et ueritatem, aduertite in sanctis Scripturis quam sibi sepe iungantur. In sua quippe misericordia uocauit impios, et in ueritate iudicat eos qui uocati uenire noluerunt. Nequando dicant Gentes, Ubi est Deus eorum? In nouissimo enim apparebit misericordia eius et ueritas, quando signum Filii hominis apparebit in celo, et tunc plangent omnes tribus terre, nec dicent, Ubi est Deus eorum? cum eis non adhuc credendus predicatur, sed iam tremendus ostenditur.

14. [uers. 3.] Deus autem noster in celo sursum. Non in celo, ubi solem et lunam uident, opera Dei que colunt; sed in celo sursum, quod transgreditur omnia corpora celestia et terrestria. Nec sic est in celo Deus noster, quasi subtracto celo ruinam sine sede formidet. In celis et in terra omnia quecumque uoluit fecit. Nec indiget operibus suis, tanquam in eis collocetur, ut maneat; sed in sua eternitate persistit, in qua manens omnia quecumque uoluit fecit in celis et in terra: neque enim iam eum portabant, ut  ab eo fieri possent; quando, nisi fierent, eum portare non possent. Ergo in quibus est ipse, tanquam indigentia continet, non ab eis tanquam indigens continetur. Siue sic intelligatur, In celis et in terra omnia quecumque uoluit fecit, uel in superioribus, uel in inferioribus populi sui uoluntariam gratiam suam constituit, ne quis de operum meritis glorietur: quia siue montes gestiant uelut arietes, siue colles uelut agni ouium; a facie Domini commota est terra, ne in terrenis sordibus perpetuo remanerent.



SERMO II. De altera parte Psalmi.

1. [uers. 4.] Quanquam fortasse omnium Psalmorum sit una contextio diligenter intuentibus, ita ut nullus sequatur qui non superiori possit adiungi; tamen istum ita consideremus, tanquam uterque unus sit, iste scilicet ac superior. Namque cum in illo dictum sit, »Non nobis, Domine, non nobis, sed nomini tuo da gloriam: super misericordia tua et ueritate tua: nequando dicant Gentes, Ubi est Deus eorum?« quia inuisibilem Deum colimus, qui nullorum corporeis oculis, cordibus autem paucorum mundissimis notus est: tanquam ideo possint dicere Gentes, Ubi est Deus eorum? quia ipsi possunt ostendere oculis deos suos; primo admonuit operibus sentiri presentiam Dei nostri, quia cum sit in celo sursum, in celo et in terra omnia quecumque uoluit fecit. Et quasi diceret, Ostendant Gentes deos suos; Simulacra, inquit, Gentium argentum et aurum, opera manuum hominum: id est, quamuis Deum nostrum carnalibus oculis uestris non possimus ostendere, quem per opera intelligere debuistis; nolite tamen seduci uanitatibus uestris, quia uos ea que colitis digito potestis ostendere. Multo quippe honestius non haberetis quod possetis ostendere, quam ut in eo quod istis oculis a uobis ostenditur, uestri cordis cecitas ostendatur: quid enim ostenditis, nisi aurum et argentum? Habent quidem et erea, et lignea, et fictilia simulacra, et huiuscemodi alterius alteriusque materie; sed pretiosum eorum maluit commemorare Spiritus sanctus, quia cum in eo quisque quod illi carius est erubuerit, multo facilius auertitur a ueneratione uiliorum. Nam dictum est alio loco Scripturarum de simulacrorum cultoribus: Dicentes ligno, Pater meus es tu; et lapidi, Tu me genuisti . Sed ne sibi prudentior uideatur qui hoc non ligno et lapidi dixerit, sed auro et argento; huc aspiciat, huc aurem cordis intendat: Simulacra Gentium argentum et aurum. Non abiectum aliquid et aspernabile nominatum est: et ei quidem animo qui terra non est, terra est et aurum et argentum; sed speciosior atque fulgentior, solidior atque firmior. Noli ergo addere manus hominum, ut ex eo metallo quod fecit uerus Deus, uelis facere falsum deum; imo falsum hominem, quem pro uero uenereris Deo; quem quisquis pro uero homine in amicitiam reciperet, insaniret. Ducit enim, et affectu quodam infimo rapit infirma corda mortalium forme similitudo, et membrorum imitata  compago: sed sicut fabricata singula ostendis, sic ostende officia singulorum, quorum te effigies, o humana uanitas, trahit.

2. [uers. 5-7.] »Os« enim »habent, et non loquentur; oculos habent, et non uidebunt: aures habent, et non audient; nares habent, et non odorabunt: manus habent, et non contrectabunt; pedes habent, et non ambulabunt: non clamabunt in faucibus suis.« Iam ergo artifex melior est eis, quia ea potuit membrorum motu atque officio fabricare: quem tamen artificem te utique puderet adorare. Melior et tu, quamuis ea non feceris; quoniam que illa non possunt facis. Melior et bestia: ad hoc enim additum est, Non clamabunt in faucibus suis. Namque, cum superius dixisset, Os habent, et non loquentur; quid opus erat, postquam a capite usque ad pedes membra decursa sunt, de faucium clamore repetere; nisi, credo, quia illa que de ceteris membris commemorabat, communia esse hominibus belluisque sentimus? Nam et uident, et audiunt, et olfaciunt, et ambulant, et quedam, sicut simie, manibus contrectant. Illud autem quod de ore dixerat, proprium est hominis; quoniam bestie non loquuntur. Ne quis autem ad sola humanorum membrorum opera referret que dicta sunt, et diis Gentium solos homines anteponeret; post omnia subdidit, dicens, Non clamabunt in faucibus suis: quod rursum hominibus pecoribusque commune est. Quod si primo dixisset, cum ab ore cepit membra percurrere, Os habent, et non clamabunt; cuncta etiam sic ad naturam hominis referrentur, nec facile ibi quidquam de communione ferarum sensus audientis aduerteret. Cum uero illud de ore dixit, quod hominis proprium est, et post enumerationem partium corporis quam commemoratis pedibus terminasse uidebatur, adiunxit, Non clamabunt in faucibus suis; lectorem uel auditorem fecit intentum, ut dum querit cur additum sit, admoneri se inueniat simulacris Gentium non tantum homines, sed etiam belluas se debere preponere: ut si pudet adorare bestiam, quam fecit Deus uidentem, audientem, odorantem, contrectantem, ambulantem, clamantem in faucibus suis, uiderent quam pudendum esset adorare mutum, et carens uita sensuque simulacrum; cui ad hoc inesset similitudo membrorum, ut anima carnalibus sensibus dedita, quasi uiuenti atque animate forme applicaret affectum, cum ea uideret que in suo corpore uiua atque animata sentiret. Quanto ergo melius mures atque serpentes, et id genus animantium cetera [1 1Kb] , de simulacris Gentium, si ita dicendum est, quodammodo iudicant, in quibus quia non sentiunt humanam uitam, non curant humanam figuram? Itaque in eis plerumque nidificant, et nisi humanis motibus deterreantur, nulla sibi habitacula munitiora conquirunt. Mouet ergo se homo, ut uiuentem bestiam a suo deo deterreat; et illum non se mouentem, quasi potentem colit, a quo meliorem deterruit. Deterruit enim uidentem  a ceco, audientem a surdo, clamantem a muto, ambulantem ab immobili, sentientem ab insensato, uiuentem a mortuo, imo deteriore quam mortuo. Mortuum quippe sicut manifestum est non uiuere, ita manifestum est aliquando uixisse. Quapropter deum qui nec uiuit nec uixit, profecto et mortuus antecedit.

3. Quid hoc manifestius, fratres mei dilectissimi? quid euidentius? Quis puer interrogatus, non hoc certum esse respondeat, quod Simulacra gentium os habent, et non loquentur; oculos habent, et non uidebunt, et cetera que diuinus sermo contexuit? Cur ergo tantopere Spiritus sanctus curat Scripturarum plurimis locis hec insinuare atque inculcare uelut inscientibus, quasi non omnibus apertissima atque notissima; nisi quia species membrorum, quam naturaliter in animantibus uiuentem uidere, atque in nobismetipsis sentire consueuimus, quanquam, ut illi asserunt, in signum aliquod fabrefacta atque eminenti collocata suggestu [1 1Kb] , cum adorari atque honorari a multitudine ceperit, parit in unoquoque sordidissimum erroris affectum, ut quoniam in illo figmento non inuenit uitalem motum, credat numen occultum; effigiem tamen uiuenti corpori similem, seductus forma et commotus auctoritate quasi sapientium institutorum obsequentiumque turbarum, sine uiuo aliquo habitatore esse non putat? Hinc et mala demonia ad possidenda Gentium simulacra talis hominum affectus inuitat, quorum presidentium [2 1Kb] uaria fallacia mortiferi seminantur et multiplicantur errores. Aliis itaque locis et contra ista diuine Littere uigilant, ne quisquam dicat, cum irrisa fuerint simulacra: Non hoc uisibile colo, sed numen quod illic inuisibiliter habitat. Ipsa ergo numina in alio psalmo eadem Scriptura sic damnat: Quoniam dii Gentium, inquit, demonia; Dominus autem celos fecit . Dicit et Apostolus: Non quod idolum sit aliquid, sed quoniam que immolant Gentes, demoniis immolant, et non Deo. Nolo uos socios fieri demoniorum .

4. uidentur autem sibi purgatioris esse religionis, qui dicunt: Nec simulacrum, nec demonium colo; sed effigiem corporalem eius rei signum intueor, quam colere debeo. Itaque interpretantur simulacra, ut alio dicant significari terram, unde templum solent appellare Telluris; alio mare, sicut Neptuni simulacro; alio acrem, sicut Iunonis, alio ignem, sicut uulcani; alio luciferum, sicut ueneris; alio solem, alio lunam, quorum simulacris eadem nomina sicut Telluris imponunt; alio illud, alio illud sidus, uel illam uel illam creaturam: neque enim cuncta enumerare sufficimus. De quibus rursus cum exagitari ceperint, quod corpora colant, maximeque terram, et mare, et erem, et ignem, quorum nobis usus in promptu est ; respondere audent  non se ipsa corpora colere, sed que illis regendis president numina. Itaque Apostoli una sententia penam istorum damnationemque testatur: Qui transmutauerunt, inquit, ueritatem Dei in mendacium, et coluerunt et seruierunt creature, potius quam Creatori, qui est benedictus in secula . Nam priore parte huius sententie, simulacra damnauit; posteriore autem, interpretationes simulacrorum: effigies enim a fabro factas appellando nominibus earum rerum quas fabricauit Deus, transmutant ueritatem Dei in mendacium; res autem ipsas pro diis habendo et uenerando, seruiunt creature potius quam Creatori, qui est benedictus in secula.

5. Quis autem adorat uel orat intuens simulacrum, qui non sic afficitur, ut ab eo se exaudiri putet, ab eo sibi prestari quod desiderat speret? Itaque homines talibus superstitionibus obligati, plerumque ad ipsum solem dorsum ponunt, preces fundunt statue quam solem uocant; et cum sonitu maris a tergo feriantur, Neptuni statuam quam pro ipso mari colunt, quasi sentientem gemitibus feriunt. Hoc enim facit et quodammodo extorquet illa figura membrorum, ut animus uiuens in sensibus corporis, magis arbitretur sentire corpus quod suo corpori simillimum uidet, quam rotundum solem undasque diffusas, et quidquid non eisdem lineamentis formatum conspicit, quibus illa formata sunt que uiuentia uidere consueuit. Contra hunc affectum, quo humana et carnalis infirmitas facile capi potest, cantat Scriptura Dei res ualde notissimas, quibus commemoret et tanquam excitet mentes hominum in consuetudine corporum dormientes. Simulacra, inquit, Gentium argentum et aurum. Sed Deus fecit argentum et aurum. Opera, inquit, manuum hominum: hoc enim uenerantur quod ipsi ex auro argentoque fecerunt.

6. Sed enim et nos pleraque instrumenta et uasa ex huiusmodi materia uel metallo habemus in usum celebrandorum sacramentorum, que ipso ministerio consecrata sancta dicantur, in eius honorem cui pro salute nostra inde seruitur: et sunt profecto etiam ista instrumenta uel uasa, quid aliud quam opera manuum hominum? uerumtamen numquid os habent, et non loquentur? numquid oculos habent, et non uidebunt? numquid eis supplicamus, quia per ea supplicamus Deo? Illa maxime causa est impietatis insane, quod plus ualet in affectibus miserorum uiuenti similis forma que sibi efficit supplicari, quam quod eam manifestum est non esse uiuentem, ut debeat a uiuente contemni. Plus enim ualent simulacra ad curuandam infelicem animam quod os habent, oculos habent, aures habent, nares habent, manus habent, pedes habent, quam ad corrigendam quod non loquentur, non uidebunt, non audient, non odorabunt, non contrectabunt, non ambulabunt.

7. [uers. 8.] Itaque sequitur ut illud quoque fiat quod etiam in hoc psalmo sequitur; ut scilicet, Similes illis fiant omnes qui faciunt ea, et omnes qui confidunt in eis. uideant ergo isti apertis et sentientibus oculis, et adorent clausis et mortuis mentibus, nec  uidentia, nec uiuentia simulacra.

8. [uers. 9-11.] »Domus« autem »Isrel sperauit in Dominum. Spes« enim »que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus« . Sed ut perduret usque in finem ipsa patientia, Adiutor eorum et protector eorum est. An fortasse spirituales  iam uident, et illis iam res est que adhuc inferioribus spes est? Non est ita: nam et domus Aaron sperauit in Dominum. Ergo, ut etiam ipsi perseueranter extendantur in ea que ante sunt, et perseueranter currant, donec apprehendant in quo apprehensi sunt , et cognoscant sicut et cogniti sunt , Adiutor eorum et protector eorum est. Utrique enim timent Dominum, et sperauerunt in Dominum: adiutor eorum et protector eorum est.

9. [uers. 12, 13.] Neque enim nos meritis nostris preuenimus misericordiam Domini: sed, Dominus memor fuit nostri, et benedixit nos. Benedixit domum Isrel, benedixit domum Aaron. Utrosque autem benedicens, Benedixit omnes timentes Dominum. Queris quos utrosque? respondetur, Pusillos cum magnis. Hoc est, domum Isrel cum domo Aaron, eos utique qui ex ipsa gente crediderunt in saluatorem Iesum; quia »non in omnibus illis beneplacuit Deo . Sed si quidam illorum non crediderunt, numquid incredulitas illorum fidem Dei euacuabit? Absit . Neque enim omnes qui sunt ex Isrel, hi sunt Isrel; neque qui semen sunt Abraham, omnes filii:« sed, sicut scriptum est, Reliquie salue facte sunt. Ex persona enim eorum qui inde crediderunt, dicitur: Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus . Sed ideo semen, quia sparsum per terras multiplicatum est.

10. [uers. 14-18.] Dixerunt enim magni [1 1Kb] de domo Aaron, Adiiciat Dominus super uos, super uos et super filios uestros [2 1Kb] . Et ita factum est. Accesserunt enim etiam de lapidibus suscitati filii Abraham : accesserunt oues que non erant de hoc ouili, ut fieret unus grex et unus pastor : accessit fides omnium gentium, et creuit numerus non solum sapientium antistitum, sed etiam obedientium populorum; adiiciente Domino non solum super patres, qui ad illum in Christo ceteros imitaturos preirent, sed etiam super filios eorum, qui patrum pia uestigia sequerentur. Nam sic ait ille his quos per Euangelium in Christo genuerat: Imitatores mei estote, sicut et ego Christi . Adiecit itaque Dominus, non solum super montes gestientes sicut arietes, sed etiam super colles gestientes sicut agnos ouium [3 1Kb] .

 11. Proinde his utrisque magnis et pusillis, montibus et collibus, arietibus et agnis dicit Propheta quod sequitur: Benedicti uos Domino, qui fecit celum et terram. Tanquam diceret, Benedicti uos Domino, qui uos fecit celum in magnis, terram in pusillis: sed celum non istud uisibile, plenum luminaribus ad hos oculos pertinentibus. Celum enim celi Domino; qui erexit et sublimauit quorumdam sanctorum mentes in tantum, ut nulli hominum, sed ipsi Deo suo docibiles fierent: in cuius celi comparatione quidquid carneis oculis cernitur, terra dicenda est; quam dedit filiis hominum, ut eius consideratione siue ab ea parte que super illustrat, sicut est hoc quod dicitur celum, siue ab ea que subter illustratur, cui proprie terra nomen est, cum totum sicut commemorauimus, in illius comparatione quod celum celi dicitur, terra sit; terram ergo istam totam dedit filiis hominum, ut eius consideratione, quantum possunt, coniiciant Creatorem, quem infirmis adhuc cordibus sine isto coniecture adminiculo uidere non possunt.

12. Est et alius intellectus, a quo dissimulare non debeo, uerborum istorum, quibus dictum est, Celum celi Domino, terram autem dedit filiis hominum: ut ab eo quod diximus, non recedat intentio. Dixeramus enim magnos et pusillos significari etiam eo quod adiectum est, Benedicti uos Domino, qui fecit celum et terram. Si ergo magnos celi, pusillos autem terre nomine accipimus: quoniam pusilli crescendo futuri sunt celum, et in ipsa spe lacte nutriuntur; sic sunt illi magni celum terre, cum paruulos nutriunt, ut etiam celum celi se esse intelligant, dum cogitant in qua spe paruuli nutriantur. Sed tamen quia iam illi non ab homine, neque per hominem, sed per ipsum Deum carpunt sinceritatem ubertatemque sapientie; acceperunt paruulos futuros quidem celum, ut celum celi se esse sciant; adhuc tamen terram cui dicant, Ego plantaui, Apollo rigauit, sed Deus incrementum dedit . Ipsis enim filiis hominum quos fecit celum, terram dedit in qua operentur, qui nouit terre prouidere per celum. Maneant igitur celum et terra in Deo suo qui fecit ea, et uiuant ex eo, confitentes ei et laudantes eum: nam si ex se uelint uiuere, morientur, sicut scriptum est, A mortuo quasi qui non sit, perit confessio . Sed, Non mortui laudabunt te, Domine, neque omnes qui descendunt in infernum. Clamat enim alio loco tua Scriptura: Peccator, dum uenerit in profundum malorum, contemnit . Sed nos qui uiuimus, benedicimus Dominum, ex hoc nunc et usque in seculum.



IN PSALMUM CXIu. ENARRATIO.



SERMO AD PLEBEM.

1. [uers. 1.] Dilexi, quoniam exaudiet Dominus uocem deprecationis mee. Cantet hoc anima que peregrinatur a Domino, cantet hoc ouis illa que errauerat, cantet hoc filius ille qui mortuus fuerat et reuixit,  perierat et inuentus est ; cantet hoc anima nostra, fratres et filii karissimi. Erudiamur, et permaneamus, et cum sanctis ista cantemus: Dilexi, quoniam exaudiet Dominus uocem deprecationis mee. Numquid ipsa diligendi causa est, quoniam Dominus exaudiet uocem deprecationis mee? ac non potius aut ideo diligimus quia exaudiuit, aut ideo diligimus ut exaudiat? Quid est ergo, Dilexi, quoniam exaudiet? An quia dilectionem spes solet accendere, dilexisse se dixit, quoniam sperauit exauditurum Deum uocem deprecationis sue?

2. [uers. 2, 3.] Unde autem hoc sperauit? Quoniam inclinauit, inquit, aurem suam mihi, et in diebus meis inuocaui. Ergo ideo dilexi, quoniam exaudiet; ideo exaudiet, quoniam inclinauit aurem suam mihi. Sed unde scis, o anima humana, quod inclinauit Deus aurem suam tibi, nisi dicas, Credidi? Manent ergo tria hec, fides, spes, caritas : quia credidisti, sperasti; quia sperasti, dilexisti. Iam si queram unde crediderit anima inclinasse sibi aurem Deum suum; nonne respondebit: Quia »prior dilexit nos, et Filio proprio non pepercit, sed pro nobis omnibus tradidit eum« ? »Quomodo« enim »inuocabunt in quem non crediderunt?« ait Doctor Gentium: »aut quomodo credent quem non audierunt? Quomodo autem audient sine predicante? aut quomodo predicabunt, nisi mittantur« ? Cum hec omnia gesta erga me cernerem, quomodo non crederem quod inclinauit Dominus aurem suam mihi? Et sic commendauit in nobis dilectionem suam, ut Christus pro impiis moreretur . Cum igitur hec mihi annuntiarent speciosi pedes eorum qui annuntiauerunt pacem, qui annuntiauerunt bona , quia omnis qui inuocauerit nomen Domini, saluus erit , credidi aurem eius inclinatam mihi, et in diebus meis inuocaui.

3. Et qui sunt dies tui, quoniam dixisti, In diebus meis inuocaui? an forte illi quibus uenit plenitudo temporis, et misit Deus Filium suum , qui iam dixerat, Tempore acceptabili exaudiui te, et in die salutis adiuui te ? Audisti ex ore predicatoris uenientis ad te pedibus speciosis, Ecce nunc tempus acceptabile, ecce nunc dies salutis : et credidisti, et in diebus tuis inuocasti, et dixisti, O Domine, erue animam meam. Sunt quidem ista: sed dies meos magis, inquit, possum dicere dies miserie mee, dies mortalitatis mee, dies secundum Adam, plenos laboris et sudoris, dies secundum uetustatem putredinis. Ego enim iacens, infixus in limo profundi , et in alio psalmo exclamaui, Ecce ueteres posuisti dies meos : in his diebus meis inuocaui. Distant quippe dies mei a diebus Domini mei. Dies meos dico, quos ipse mihi feci priuata audacia, qua deserui eum: et quoniam ubique ipse regnat, et est omnipotens atque omnitenens, merui carcerem; id est, ignorantie tenebras, et compedes mortalitatis accepi. In his diebus meis inuocaui; quia ego et alibi clamo, Educ de carcere animam meam : et quoniam in die  salutis, quam [1 1Kb] mihi prestitit, adiuuit me; intrat in conspectum eius gemitus compeditorum . In his enim diebus meis, Circumdederunt me dolores mortis; pericula inferni inuenerunt me: que nisi aberrantem abs te non inuenirent me. Nunc autem illa me inuenerunt: ego uero ea non inueniebam, qui gaudebam prosperis seculi, in quibus plus fallunt pericula inferni.

4. [uers. 4-6.] Sed posteaquam et ego tribulationem et dolorem inueni, nomen Domini inuocaui. Latebat enim me tribulatio et dolor utilis; tribulatio de qua dat auxilium, cui dictum est, Da nobis auxilium de tribulatione, et uana sulus hominis . Ego enim de uana salute hominis gaudendum et exsultandum arbitrabar; sed cum audissem a Domino meo, Beati lugentes, quoniam ipsi consolabuntur , non exspectaui ut prius amitterem bona temporalia quibus male oblectabar, et tunc lugerem: sed attendi in eamdem ipsam miseriam meam [2 1Kb] qua talibus oblectabar, que et amittere formidarem, et tenere non possem; attendi in eam uehementer et fortiter, et me non solum excruciari aduersitatibus huius seculi, sed etiam obligari prosperitatibus uidi; atque ita tribulationem et dolorem qui me latebat inueni, et nomen Domini inuocaui. O Domine, erue animam meam. Miser enim ego homo, quis me liberabit de corpore mortis huius, nisi gratia Dei per Iesum Christum Dominum nostrum ? Dicat igitur sanctus populus Dei, Tribulationem et dolorem inueni, et nomen Domini inuocaui: et audiant reliquie gentium que nondum inuocant nomen Domini; audiant et querant, ut inueniant tribulationem et dolorem, et inuocent nomen Domini, et salue fiant. Non hoc eis dicimus, ut querant miseriam quam non habent, sed ut inueniant eam quam nescientes habent: neque hoc eis optamus, ut terrena necessaria desint eis, quibus indigent, dum mortaliter uiuunt; sed ut hoc plangant, quod amissa satietate celesti, terrenis, non ad fruendum stabilibus bonis, sed ad sustentandum necessariis indigere meruerunt. Agnoscant et lugeant istam miseriam; faciet eos beatos lugentes, qui eos esse semper miseros noluit.

5. Misericors Dominus, et iustus, et Deus noster miseretur. Misericors, et iustus, et miseretur. Misericors primum, quia inclinauit aurem suam mihi; et nesciebam propinquasse aurem Dei mei ori meo, nisi per illos speciosos pedes excitarer, ut inuocarem: quis enim eum inuocauit, nisi quem ipse prior uocauit? Hinc ergo primum misericors. Iustus autem, quia flagellat; et iterum miseretur, quia recipit: flagellat enim omnem filium quem recipit, nec tam mihi amarum debet esse quod flagellat, quam dulce quod recipit. Quomodo enim non flagellet [3 1Kb] , Custodiens paruulos Dominus, quos grandes querit heredes? quis enim est filius cui non det disciplinam pater eius ?  Humiliatus sum, et saluum me fecit. Saluum me fecit, quia humiliatus sum: non enim penalis, sed salutaris dolor est quem secando medicus facit.

6. [uers. 7-9.] Conuertere ergo, anima mea, in requiem tuam; quia Dominus benefecit tibi: non meritis, aut uiribus tuis; sed quoniam Dominus benefecit tibi. Quoniam exemit, inquit, animam meam a morte. Mira res est, karissimi, quod cum dixisset in requiem conuertendam animam suam, quoniam benefecit ei Dominus; subiecit, Quoniam exemit animam meam a morte. Ideone in requiem conuerteretur, quia exempta est a morte? Nonne magis in morte requies dici solet? Que tandem eius actio est, cuius uita requies, et mors inquietudo est? Talis ergo actio debet esse anime, que tendat ad quietam securitatem, non que augeat inquietum laborem: quoniam exemit eam de morte qui misertus eius dixit, »uenite ad me, omnes qui laboratis, et ego uos reficiam: tollite iugum meum super uos, et discite a me, quoniam mitis sum et humilis corde, et inuenietis requiem animabus uestris; iugum enim meum suaue est, et sarcina mea leuis est« . Mitis itaque et humilis [1 1Kb] , tanquam uiam Christum sequens, debet esse anime actio tendentis ad requiem: non tamen pigra et desidiosa; ut cursum consummet, sicut scriptum est, In mansuetudine opera tua perfice . Etenim, ne mansuetudo ad segnitiem duceretur, adiunctum est, Opera tua perfice. Neque enim sicut in ista uita somni requies nos reparat ad actionem; sed actio bona perducit ad semper uigilantem quietem.

7. Ille autem cuncta prestat, cuncta exhibet Deus, de quo hic dicitur, Quoniam Dominus benefecit mihi, quoniam exemit animam meam a morte, oculos meos a lacrymis, pedes meos a lapsu. Hec enim in spe completa erga se cantat quisquis huius carnis uinculum intelligit. uere quippe dictum est, Humiliatus sum, et saluum me fecit: sed et illud Apostolus uerum dicit, Quoniam spe salui facti sumus . Et de morte quidem quod exempti sumus, recte dicitur iam esse completum, ut mortem intelligamus non credentium, de qualibus ait, Dimitte mortuos sepelire mortuos suos : et illud in superiore psalmo: »Non mortui laudabunt te, Domine, neque omnes qui descendunt in infernum; sed nos qui uiuimus, benedicimus Dominum« . Ex hac ergo morte potest recte intelligere homo fidelis iam exemptam esse animam suam, eo ipso quod ex infideli fidelis effecta est: unde ipse Saluator, Qui credit in me, inquit, transitum facit a morte ad uitam . Cetera uero spe completa sunt in eis qui nondum ex hac uita emigrarunt. Nunc enim cum lapsus nostros periculosissimos cogitamus, non cessant a lacrymis oculi: tunc autem eximet oculos nostros a lacrymis, quando et pedes a lapsu. Quia tunc nullus erit lapsus ambulantium pedum, quando infirme carnis nullum erit lubricum. Nunc uero, quamuis firma sit uia [2 1Kb] nostra, que Christus est; tamen quia carnem  nobis, quam iubemur edomare, substernimus; in ipso prorsus opere quo eam subditam castigamus, non in ea cadere magnum est: non autem in ea labi, quis potest?

8. Quapropter quia et in carne sumus, et in carne non sumus , audi quemadmodum ad spem pertineat quod ita canitur uelut iam sit effectum, Exemit, inquit, oculos meos a lacrymis, pedes meos a lapsu: et tamen non ait, Placeo; sed, Placebo in conspectu Domini, in regione uiuorum; satis ostendens ab ea parte nondum se placere in conspectu Domini, que est in regione mortuorum, id est in carne mortali. Qui enim in carne sunt, Deo placere non possunt. Unde quod sequitur, et dicit idem apostolus, uos autem non estis in carne; secundum id dicit, quod corpus quidem mortuum est propter peccatum, spiritus autem uita est propter iustitiam: secundum quem placebant Domino, quia secundum ipsum in carne non erant. Quis autem placeat Deo uiuo, in corpore mortuo? Sed quid ait? »Si autem Spiritus eius qui suscitauit Iesum Christum a mortuis, habitat in uobis; qui suscitauit Iesum Christum a mortuis, uiuificabit et mortalia corpora uestra propter Spiritum qui habitat in uobis« , Tunc erimus in regione uiuorum, ex omni parte placentes in conspectu Domini, ex nulla ab eo parte peregrini. Quamdiu enim sumus in corpore, peregrinamur a Domino nostro; et in quantum inde peregrinamur, in tantum non sumus in regione uiuorum. »Confidimus autem et bene arbitramur magis peregrinari a corpore, et immanere ad Dominum; et ideo ambimus, siue immanentes, siue peregrinantes, placentes illi esse« . Ambimus quidem nunc, qui exspectamus adhuc redemptionem corporis nostri : sed cum absorpta fuerit mors in uictoriam, et corruptibile hoc induerit incorruptionem, et mortale hoc induerit immortalitatem ; tunc nullus erit fletus, quia nullus lapsus; et nullus lapsus, quia nulla corruptio. Et ideo iam non ambiemus placere, sed omnino placebimus in conspectu Domini, in regione uiuorum.



IN PSALMUM CXu ENARRATIO.



SERMO AD PLEBEM.

1. Notissimum arbitror esse Sanctitati uestre quod [1 1Kb] ait Apostolus, Non enim omnium est fides ; et quod maior esse soleat infidelium multitudo, non ignoratis: propter quod dicitur, Domine, quis  credidit auditui nostro ? Inter quos etiam illi numerantur, de quibus dicit idem apostolus, Omnes sua querunt, non que Iesu Christi : quos alio loco dicit non ex ueritate, sed ex occasione predicare uerbum Dei, non caste , id est, non ex animo pure et sincere caritatis. Aliud enim sentiebant, quod in eorum moribus apparebat; et aliud predicabant, ut sancto nomine placerent hominibus: nam de his iterum dicit, Neque enim isti Deo seruiunt, sed suo uentri . Quos tamen Christum annuntiare permittit. Quamuis enim ea potius crederent que ipsi faciebant, ut morerentur: ea tamen predicabant, que si alii credentes facerent, saluarentur; non enim aliud annuntiabant preter regulam fidei. Eos quippe excludit Apostolus, dicens: Si quis uobis annuntiauerit preter id quod accepistis, anathema sit . Illi non Christum annuntiant qui annuntiant falsitatem; quia Christus ueritas est . De istis autem dicit quod Christum annuntient; sed non caste, id est, non animo simplici et puro, et fide sincera que per dilectionem operatur : terrenis quippe cupiditatibus consulentes, regnum celorum annuntiabant, habentes in pectore falsitatem, in lingua ueritatem. Sciens itaque Apostolus etiam per Iudam euangelizantem credentes esse liberatos, istos quoque ita permittit: Siue, inquit, occasione, siue ueritate Christus annuntietur . ueritatem quippe annuntiabant, etiamsi non ueritate, id est non uero animo. Isti loquuntur quod non credunt, et ideo reprobati sunt; quamuis sint utiles eis quos instruit Dominus, dicens: Que dicunt, facite; que autem faciunt, facere nolite: dicunt enim, et non faciunt . Unde, nisi quia utilia non credunt esse que dicunt? Sunt autem alii qui credunt, et non loquuntur quod credunt, uel pigritia, uel timore. Nam et ille seruus quamuis talentum habuerit, tamen quia erogare noluit, audit a Domino iudice: Serue nequam et piger. Et alio Euangelii loco dictum est quod multi ex principibus Iudeorum credidissent in eum, sed non eum confitebantur, ne expellerentur de synagogis; sed etiam ipsi reprehensi atque improbati sunt: sequitur enim Euangelista dicens, Amauerunt enim gloriam hominum magis quam Dei . Si ergo et illi qui uerum quod loquuntur non credunt, et illi qui uerum quod credunt non loquuntur, merito reprobantur; quis erit seruus uere dicendus fidelis, nisi ille cui dicitur: »Euge, serue bone, quoniam in modico fuisti fidelis, supra multa te constituam; intra in gaudium domini tui?« Talis itaque seruus nec antequam credat loquitur, nec cum crediderit tacet; ne uel sic eroget ut ipse non habeat, uel quod habet non erogando non habeat. Sic enim dictum est: Qui habet, dabitur ei; qui autem non habet, et quod habet auferetur ab eo .

2. [uers. 10.] Dicat ergo iste bonus seruus cantans Alleluia, id est, sacrificans Domino sacrificium laudis, a quo auditurus est, Intra in gaudium Domini tui; exsultet, et dicat, Credidi, propter quod locutus sum:  hoc est, perfecte credidi. Non enim perfecte credunt qui quod credunt loqui nolunt: ad ipsam enim fidem pertinet etiam illud credere quod dictum est, Qui me confessus fuerit coram hominibus, confitebor eum coram Angelis Dei . Ex hoc enim est appellatus fidelis ille seruus, non tantum quia accepit, sed quia impendit atque lucratus est. Ita et hoc loco non ait, Credidi, et locutus sum; sed propter hoc dicit se locutum esse, quia credidit. Simul enim credidit, et quod premium loquendo sperare, et quam penam tacendo timere deberet. Credidi, inquit, propter quod locutus sum. Ego autem humiliatus sum nimis. Passus est enim multas tribulationes, propter uerbum quod fideliter tenebat, fideliter impendebat; et humiliatus est nimis: quod illi timuerunt qui amauerunt gloriam hominum magis quam Dei. Sed quid est, Ego autem? Diceret potius, Credidi, propter quod et locutus sum, et humiliatus sum nimis: cur addidit, Ego autem, nisi quia homo humiliari potest ab eis qui ueritati contradicunt, non ipsa ueritas quam credit et loquitur? Unde et Apostolus, cum de catena sua diceret: Sed sermo, inquit, Dei non est alligatus . Sic et iste, quia ipsa est una persona sanctorum testium, hoc est, martyrum Dei, Credidi, inquit, propter quod locutus sum. Ego autem, non illud quod credidi, non sermo quem protuli; sed Ego humiliatus sum nimis.

3. [uers. 11.] Ego autem dixi in ecstasi mea, Omnis homo mendax. Ecstasin pauorem dicit, quem comminantibus persecutoribus, et impendentibus passionibus cruciatus aut mortis, humana infirmitas patitur. Hoc enim intelligimus, quia in isto psalmo uox martyrum apparet. Nam et alio modo dicitur ecstasis, cum mens non pauore alienatur, sed aliqua inspiratione reuelationis assumitur. Ego autem dixi in ecstasi mea, Omnis homo mendax. Conterritus enim respexit infirmitatem suam, et uidit non de se sibi esse presumendum. Quantum enim ad ipsum hominem pertinet, mendax est: sed gratia Dei uerax effectus est, ne pressuris inimicorum cedens non loqueretur quod crediderat, sed negaret; sicut Petro accidit, quoniam de se presumpserat, et docendus erat de homine non esse presumendum. Et si de homine non debet quisque presumere, utique nec de seipso; quia homo est. Bene ergo iste uidit in pauore suo omnem hominem esse mendacem; quia et illi qui nullo pauore uanescunt, ne persequentibus cedendo mentiantur, muneribus Dei tales sunt, non uiribus suis. Proinde uerissime dictum est, Omnis homo mendax; sed Deus uerax, qui ait: »Ego dixi, Dii estis, et filii Altissimi omnes: uos autem sicut homines moriemini, et sicut unus ex principibus cadetis« . Consolatur humiles, et implet eos non solum fide credende, sed etiam fiducia predicande ueritatis, si perseueranter subdantur Deo, nec imitentur unum ex principibus diabolum, qui in ueritate non stetit, et cecidit. Si enim omnis homo mendax, in tantum non erunt mendaces, in quantum non erunt homines; quoniam dii erunt, et filii Altissimi.

4. [uers. 12.] Hoc itaque considerans deuotissimus  populus fidelium testium, quomodo infirmitatem humanam Dei misericordia non relinquat, in cuius infirmitatis pauore dictum est, Omnis homo mendax; quomodo consoletur humiles, et impleat spiritu fiducie trepidantes, ut pene mortuo corde reuiuiscant, nec in semetipsis fidentes sint, sed in eo qui suscitat mortuos , et linguas infantium facit disertas ; qui ait, »Cum autem tradent uos, nolite cogitare quomodo aut quid loquamini: dabitur enim uobis in illa hora quid loquamini; non enim uos estis qui loquimini, sed Spiritus Patris uestri qui loquitur in uobis« : hec ergo omnia considerans ille qui dixerat, Ego dixi in pauore meo, Omnis homo mendax, et uidens gratia Domini se factum ueracem, Quid retribuam, inquit, Domino, pro omnibus que retribuit mihi? Non ait, pro omnibus que tribuit mihi; sed pro omnibus que retribuit mihi. Que igitur precesserant hominis, ut omnium donorum Dei non attributio, sed retributio uocari possit? que precesserant hominis nisi peccata? Retribuit ergo Deus bona pro malis, cui homines retribuunt mala pro bonis: hec enim retribuerunt qui dixerunt, Hic est heres; uenite, occidamus eum .

5. [uers. 13, 15.] Sed querit iste quid retribuat Domino, et non inuenit, nisi ex eis que ipse Dominus retribuit. Calicem, inquit, salutaris accipiam, et nomen Domini inuocabo. O homo, peccato tuo mendax, dono Dei uerax, et ideo iam non homo; quis tibi dedit calicem salutaris, quem accipiens, et inuocans nomen Domini, retribues ei pro omnibus que retribuit tibi? quis nisi ille qui ait, Potestis bibere calicem quem ego bibiturus sum ? Quis tibi dedit imitari passiones suas, nisi qui pro te passus est prior? Ideoque  , Pretiosa in conspectu Domini mors sanctorum eius. Emit eam sanguine suo, quem prior fudit pro salute seruorum, ne pro Domini nomine serui fundere dubitarent; quod tamen eorum, non Domini utilitati, proficeret.

6. [uers. 16.] Confiteatur itaque conditionem suam mancipium tanto pretio comparatum, et dicat: O Domine, ego seruus tuus; ego seruus tuus, et filius ancille tue. Ergo et emptus est, et uernaculus est. An cum matre simul est emptus? an quia uernaculus est, pro peccato fuge sue depredatus, et ideo emptus, quia redemptus est? Filius enim est ancille secundum quod omnis creatura subdita Creatori est, et uerissimo Domino uerissimum debet famulatum: quem cum exhibet, libera est, hanc accipiens a Domino gratiam, ut ei non necessitate, sed uoluntate deseruiat. Ergo iste filius est Ierusalem celestis, que sursum est, mater omnium nostrum libera . Et libera quidem a peccato, sed ancilla iustitie: cuius filiis adhuc peregrinantibus dicitur, uos in libertatem uocati estis; et rursus eos seruos facit, dicens, Sed in caritate seruite inuicem : quibus item dicitur, »Cum seruiebatis peccato, liberi eratis a iustitia; nunc uero liberati a peccato, facti autem serui Deo,  habetis fructum uestrum in sanctificationem, finem uero uitam eternam« . Dicat ergo Deo seruus iste, Multi se martyres dicunt, multi seruos tuos, quia nomen tuum habent in uariis heresibus et erroribus; sed quia preter Ecclesiam tuam sunt, non sunt filii ancille tue: Ego autem seruus tuus, et filius ancille tue.

7. [uers. 17.] Disrupisti uincula mea; tibi sacrificabo sacrificium laudis. Neque enim inueni ulla merita mea, quando tu disrupisti uincula mea; ideo sacrificium laudis tibi debeo: quia etsi gloriabor quod seruus tuus sim et filius ancille tue; non in me, sed in te Domino meo gloriabor, qui disrupisti uincula mea, ut a fuga rediens religarer tibi.

8. [uers. 18.] uota mea Domino reddam. Que uota redditurus es? Quas uouisti uictimas? que incensa? que holocausta? An ad illud respicis, quod paulo ante dixisti, Calicem salutaris accipiam, et nomen Domini inuocabo; et, Tibi sacrificabo sacrificium laudis? Et reuera quisquis bene cogitat quid uoueat Domino et que uota reddat, seipsum uoueat, seipsum reddat: hoc exigitur, hoc debetur. Inspecto nummo Dominus dicit; Reddite Cesari que Cesaris sunt, et Deo que Dei sunt : imago sua redditur Cesari, imago sua reddatur Deo.

9. [uers. 19.] Sed qui meminit non solum seruum se esse Dei, sed et filium ancille Dei, uidet [1 1Kb] ubi reddat uota sua, conformatus Christo per calicem salutaris. In atriis, inquit, domus Domini. Que domus Dei est, hec ancilla Dei est: et que domus Dei, nisi omnis populus eius? Ideo sequitur, In conspectu omnis populi eius. Et apertius iam nominat ipsam matrem. Quid est enim aliud populus eius, nisi quod sequitur, In medio tui, Ierusalem? Tunc est enim quod redditur gratum, si de pace atque in pace reddatur. Qui autem filii huius ancille non sunt, bellum potiusquam pacem amauerunt. Ne quis autem existimet atria domus Domini, et omnem populum eius Iudeos significari, quia ita clausit iste psalmus, ut diceret, In medio tui, Ierusalem, cuius nomine carnales Isrelite gloriantur; audite sequentem psalmum, qui quatuor uersiculis continetur.



IN PSALMUM CXuI ENARRATIO.


Superioris sermonis continuatio.

Laudate Dominum omnes gentes, laudate eum omnes populi. Hec sunt atria domus Domini, ille omnis populus eius, hec uera Ierusalem [2 1Kb] . Audiant magis illi qui huius ciuitatis filii esse noluerunt, cum se ab omnium gentium communione preciderunt. Quoniam confirmata est super nos misericordia eius, et ueritas Domini manet in eternum. Hec sunt duo illa, misericordia et ueritas, que in centesimo tertio decimo psalmo memorie commendanda commonui  . Confirmata  est autem super nos misericordia Domini, cum eius nomini, per quod liberati sumus, inimicarum gentium rabida ora cesserunt: et ueritas Domini manet in eternum, siue in eis que promisit iustis, siue in eis que minatus est impiis.



IN PSALMUM CXuII ENARRATIO.



SERMO AD POPULUM.

1. Audiuimus, fratres, admonentem nos atque hortantem Spiritum sanctum, ut sacrificium confessionis offeramus Deo. Confessio autem, uel laudis eius est, uel peccatorum nostrorum. Et illa quidem confessio, qua peccata nostra Deo confitemur, omnibus nota est; ita ut hanc solam dici confessionem in Scripturis sanctis minus erudita existimet multitudo: nam ubi hoc uerbum lectoris ore sonuerit, continuo strepitus pius pectora tundentium consequitur. Sed debent aduertere quomodo dictum sit in alio psalmo: »Quoniam ingrediar in locum tabernaculi admirabilis usque ad domum Dei, in uoce exsultationis et confessionis, soni festiuitatem celebrantis« . Hic enim certe manifestum est uocem confessionis et sonum, non ad merorem penitentie, sed ad letitiam festiuitatis celeberrime pertinere. Aut si de tam manifesto testimonio quisquam adhuc dubitat, quid dicturus est ad illud quod in Ecclesiastico scriptum est: »Benedicite Dominum omnia opera ipsius, date nomini ipsius magnificentiam, et confitemini in laudem ipsius in canticis labiorum et in citharis; et sic dicite in confessione, Quoniam omnia opera Domini bona nimis« ? Hic certe nullus uel tardissimus ambigit confessionem in Dei laudibus poni; nisi forte tanta est in cuiusquam mente peruersitas, ut dicere audeat etiam ipsum Dominum Iesum Christum peccata sua Patri esse concessum. Quod si aliquis impius propter nomen confessionis tentaret obiicere, facillime refelleretur ipsa contextione uerborum. Sic enim loquitur: »Confiteor tibi,« inquit, »Pater, Domine celi et terre, quia abscondisti hec a sapientibus et prudentibus, et reuelasti ea paruulis; ita, Pater, quoniam sic placitum est coram te.« Quis non eum intelligat in laude Patris hec dicere? Quis non uideat istam confessionem non ad dolorem cordis, sed ad gaudium pertinere; cum etiam precesserit Euangelista dicens: In ipsa hora exsultauit Spiritu sancto et dixit, Confiteor tibi, Pater ?

2. [uers. 1.] Quapropter, karissimi, quoniam nullo modo est omnino dubitandum, tot congruentibus testimoniis, quorum similia in Scripturis per uos ipsos potestis aduertere, non tantum in peccatis, sed et in laudibus Dei confessionem diuinis Litteris solere nominari; quid congruentius in hoc psalmo, quando Alleluia cantamus, quod est, Laudate Dominum, nos admoneri intelligimus, cum audimus, Confitemini Domino, quam idipsum, scilicet ut laudemus Dominum? Non potuit laud Dei breuius explicari,  quam ut diceretur, Quoniam bonus est. Quid sit grandius ista breuitate, non uideo; cum ita sit proprium Deo quod bonus est, ut a quodam compellatus ipse Filius Dei, cum audiret, Magister bone, ab eo scilicet qui carnem eius intuens, et diuinitatis plenitudinem non intelligens, solum hominem arbitrabatur; responderet, Quid me interrogas de bono? Nemo bonus, nisi unus Deus . Quod quid est aliud dicere, quam. Si me bonum uis appellare, intellige et Deum? Sed quoniam populo dicitur, in prenuntiatione futurorum liberato ab omni labore et captiuitate peregrinationis et ab omni permixtione iniquorum, quod ei per gratiam Dei prestitum est, non solum non retribuentis mala pro malis, sed etiam retribuentis bona pro malis; conuenientissime adiunctum est, Quoniam in seculum misericordia eius.

3. [uers. 2-5.] »Dicat autem domus Isrel quoniam bonus, quoniam in seculum misericordia eius. Dicat autem Domus Aaron quoniam bonus, quoniam in seculum misericordia eius. Dicant nunc omnes qui timent Dominum quoniam in seculum misericordia eius.« Recognoscitis, credo, karissimi, que sit domus Isrel, que sit domus Aaron, et quoniam utrique [1 1Kb] sunt timentes Dominum. Ipsi enim sunt pusilli cum magnis, iam in alio psalmo bene insinuati cordibus uestris: quorum numero nos omnes, in eius gratia qui bonus est et in seculum misericordia eius, sociatos esse gaudeamus; quoniam exauditi sunt qui dixerunt, Adiiciat Dominus super uos, super uos et super filios uestros : ut Isrelitis in Christum credentibus, ex quorum numero sunt Apostoli patres nostri, et ad eminentiam perfectorum et ad obedientiam paruulorum adiungeretur numerus Gentium; ut dicamus omnes facti unum in Christo, facti unus grex sub pastore uno, et corpus illius capitis tanquam unus homo dicamus, In tribulatione inuocaui Dominum, et exaudiuit me in latitudine. Angustia nostre tribulationis finitur: latitudo autem quo transimus, non habet terminum. Quis enim accusabit aduersus electos Dei ?

4. [uers. 6, 7.] Dominus mihi adiutor; non timebo quid faciat mihi homo. Sed numquid solos homines habet inimicos Ecclesia? Quid est homo carni et sanguini deditus, nisi caro et sanguis? Sed ait Apostolus, Non est nobis colluctatio aduersus carnem et sanguinem, sed aduersus principes et rectores mundi tenebrarum harum: id est, rectores iniquorum, mundum istum diligentium, et propterea tenebrarum; quia et nos fuimus aliquando tenebre, nunc autem lux in Domino . Aduersus spiritualia, inquit, nequitie in celestibus : id est, diabolum et angelos eius; quem diabolum alio loco dicit principem potestatis eris huius . Audi ergo quod sequitur: Dominus mihi adiutor, et ego despiciam inimicos meos. Ex quolibet genere inimici exsurgant, siue ex numero malorum hominum, siue ex numero malorum angelorum; in Domini adiutorio despicientur cui confitemur laudem, cui cantamus Alleluia.

 5. [uers. 8, 9.] Despectis autem inimicis, non sic mihi tanquam bonus homo se amicus opponat, ut ipse in se spem meam iubeat collocari: Bonum est enim confidere in Domino, quam confidere in homine. Nec quisquis secundum quemdam modum dici potest angelus bonus, sic a me cogitetur, ut in eo confidere debeam: nemo enim bonus, nisi solus Deus; et cum uidentur adiuuare homo uel angelus, cum hoc uera dilectione faciunt, ille per eos facit, qui eos pro modo eorum bonos fecit. Bonum est ergo sperare in Dominum, quam sperare in principes. Nam et Angeli dicti sunt principes, sicut in Daniele legimus, Michel princeps uester .

6. [uers. 10, 11.] »Omnes gentes circumdederunt me, et in nomine Domini ultus sum eos: circumdantes circumdederunt me, et in nomine Domini ultus sum eos.« Quod ait, »Omnes gentes circumdederunt me, et in nomine Domini ultus sum eos,« significat Ecclesie labores atque uictoriam; sed quasi causa quereretur unde tanta mala superare potuerit, respectum est ad exemplum, et dixit quid primo passa sit in capite suo, addendo quod sequitur, Circumdantes circumdederunt me: et bene ibi non repetitum est, omnes gentes; quod a Iudeis solis factum est. Et in nomine Domini ultus sum eos: quia illic ipse pius populus, quod est corpus Christi, persecutores sensit [1 1Kb] , de quorum genere caro illa suscepta et suspensa est, et pro quo factum est quidquid ab illa interiore diuinitate per exteriorem carnem uirtute immortali mortaliter factum est.

7. [uers. 12.] »Circumdederunt me sicut apes fauum, et exarserunt sicut ignis in spinis, et in nomine Domini ultus sum eos.« Hic iam ex ordine gestarum rerum, etiam uerborum ordo contexitur. Nam ipsum Dominum caput Ecclesie recte accipimus circumdatum a persecutoribus, sicut circumdant apes fauum. Quid enim ab ignorantibus gestum sit, mystica subtilitate Spiritus sanctus loquitur. Mel quippe apes operantur in fauis: nescientes autem persecutores Domini, fecerunt eum nobis ipsa passione dulciorem; ut gustemus et uideamus quam suauis est Dominus , qui mortuus est propter delicta nostra, et resurrexit propter iustificationem nostram . Iam uero quod sequitur, Et exarserunt uelut ignis in spinis: in eius corpore, hoc est, in populo ubique diffuso melius intelligitur; quem circumdederunt omnes gentes, cum sit collectus de omnibus gentibus. Exarserunt quippe uelut ignis in spinis, quando peccatricem carnem atque huius mortalis uite molestissimas compunctiones, persecutionis incendio cremauerunt. Et in nomine, inquit, Domini ultus sum eos: siue quia et ipsi, malitia que in eis iustos persequebatur exstincta, christiano populo sociati sunt; siue quia ceteri eorum qui contempserunt hoc tempore uocantis misericordiam, ueritatem iudicantis in fine sensuri sunt.

 8. [uers. 13.] Tanquam cumulus arene impulsus sum ut caderem, et Dominus suscepit me. Quamuis enim esset iam magna multitudo credentium, quasi arene innumerabili comparanda, et in unam societatem tanquam in cumulum ducta; tamen quid est homo, nisi quod memor es eius ? Non dixit, Abundantiam numeri mei, numerus gentium superare non ualuit; sed, Dominus, inquit, suscepit me. Multitudinem ergo fidelium in unitate fidei simul habitantem persecutio gentium quo impelleret, ut deiiceret, non habebat: quando in eum creditum est, qui et singulos et omnes et ubique susciperet; quia eis inuocantibus nusquam deesse potuisset.

9. [uers. 14.] Fortitudo mea et laudatio mea Dominus; et factus est mihi in salutem. Qui ergo cadunt, cum impelluntur, nisi qui sua sibi fortitudo, et sua sibi uolunt esse laudatio? Nullus quippe in certamine cadit, nisi cuius fortitudo et laudatio cadit. Quapropter cuius fortitudo et laudatio est Dominus, tam non cadit quam non cadit Dominus. Et ideo eis factus est in salutem; non quia ipse aliquid factus est quod ante non erat, sed quia ipsi cum in eum crederent, quod non erant facti sunt, et iam ipse non sibi, sed illis, quod auersis a se non erat, salus cepit esse conuersis.

10. [uers. 15.] uox letitie et salutis in tabernaculis iustorum: ubi uocem meroris et exitii putabant esse, qui in eorum corpora seuiebant. Non enim sentiebant interiora gaudia sanctorum de spe futura. Unde et et Apostolus dicit, Quasi tristes, semper autem gaudentes ; et iterum, Non solum autem, sed etiam gloriamur, inquit, in tribulationibus .

11. [uers. 16.] Dextera Domini fecit uirtutem. Quam uirtutem dicit? Dextera, inquit, Domini exaltauit me. Magna uirtus exaltare humilem, deificare mortalem, prebere de infirmitate perfectionem, de subiectione gloriam, de passione uictoriam, dare auxilium de tribulatione; ut afflictis uera salus Dei patesceret, affligentibus autem uana salus hominis remaneret. Magna hec; sed quid miraris? audi quid repetat. Non homo se exaltauit, non homo se perfecit, non sibi homo gloriam dedit, non homo uicit, non homo sibi saluti fuit [1 1Kb] : Dextera Domini fecit uirtutem.

12. [uers. 17.] Non moriar, sed uiuam, et enarrabo opera Domini. At illi stragem funerum ubique facientes, Ecclesiam Christi mori arbitrabantur. Ecce nunc enarrat opera Domini. Ubique Christus beatorum martyrum gloria est. uicit uapulando ferientes; patiendo, impatientes [2 1Kb] ; diligendo, seuientes.

13. [uers. 18.] Tamen cur tanta indigna pertulit corpus Christi, sancta Ecclesia, populus in adoptionem; indicet nobis. Emendans, inquit, emendauit me  Dominus, et morti non tradidit me. Non ergo quidquam uiribus suis licuisse arbitretur fremitus impiorum: non haberet istam potestatem, nisi sibi data esset desuper. Sepe filios paterfamilias per nequissimos seruos emendari iubet; cum illis hereditatem, illis compedes preparet. Que est ista hereditas? Auri est, an argenti, an gemmarum, aut fundorum, amenorumque prediorum? uide qua intretur, et cognosce quid sit.

14. [uers. 19.] Aperite, inquit, mihi portas iustitie. Ecce audiuimus portas. Quid est intus? Ingressus, inquid, in eis [1 1Kb] confitebor Domino. Illa confessio laudis est admirabilis usque ad domum Dei, in uoce exultationis et confessionis, soni festiuitatem celebrantis : hec est eterna beatitudo iustorum, qua beati sunt qui inhabitant in domo Dei, in secula seculorum laudantes eum .

15. [uers. 20.] Sed uide quemadmodum intretur in portas iustitie. He porte Domini, inquit, iusti intrabunt in eas. Has saltem nemo intret iniustus, in illam Ierusalem que non recipit incircumcisum, ubi dicitur, Canes foris . Satis sit quod in longinqua peregrinatione mea inhabitaui cum tabernaculis Cedar, et cum his qui oderunt pacem eram pacificus : pertuli usque in finem permixtionem malorum, sed he porte Domini; iusti intrabunt in eas.

16. [uers. 21.] Confitebor, tibi, Domine, quoniam exaudisti me, et factus es mihi in salutem. Quam sepe ostenditur laudis esse ista confessio, non uulnera medico ostendens, sed de percepta sanitate gratias agens. Ipse autem medicus salus est.

17. [uers. 22.] At istum quem dicimus? »Lapidem quem reprobauerunt edificantes:« nam »hic factus est in caput anguli; ut duos conderet in se, in unum nouum hominem, faciens pacem, et connecteret utrosque in uno corpore Deo , circumcisionem scilicet et preputium.

18. [uers. 23.] A Domino factus est ei [2 1Kb] : id est, capiti anguli a Domino factus est. Quamuis enim hoc non esset factus, nisi passus esset; non tamen hoc ab eis a quibus passus est, factus est. Nam illi qui edificabant, reprobauerunt; sed in eo quod Dominus occulte edificabat, fecit in caput anguli quod illi reprobauerunt. Et est mirabilis in oculis nostris: in oculis interioris hominis, in oculis credentium, sperantium, diligentium; non in oculis carnalibus eorum qui quasi hominem contemnendo reprobauerunt.

19. [uers. 24.] Hic est dies quem fecit Dominus. Meminit iste homo se dixisse in superioribus psalmis, Quoniam inclinauit aurem suam mihi, et in diebus meis inuocaui ; dies suos commemorans ueteres: unde modo dicit, Hic est dies quem fecit Dominus; id est, quo mihi salutem dedit. Hic est dies de quo dixit, Tempore acceptabili exaudiui te, et in die  salutis adiuui te ; id. est, dies quo ille mediator factus est in caput anguli. Exsultemus ergo et iucundemur in eo.

20. [uers. 25.] O Domine, saluum me fac; o Domine, bene prospera iter uero [1 1Kb] . Quia dies salutis est, saluum me fac: quia de longinqua peregrinatione reuertentes seiungimur ab eis qui oderant pacem, cum quibus eramus pacifici, et cum loqueremur eis, debellabant nos gratis; bene prospera iter redeuntibus, quia tu nobis factus es uia.

21. [uers. 26.] Benedictus enim qui uenit in nomine Domini. Maledictus ergo ille qui uenit in nomine suo; sicut in Euangelio dicit: Ego ueni in nomine Patris mei, et non accepistis me: si alius uenerit in nomine suo, illum accipietis . Benediximus uos de domo Domini. Credo quod ista uox magnorum est ad pusillos, eorum scilicet magnorum qui uerbum Deum apud Deum, sicut in hac uita possunt, mente contingunt; et tamen sermonem suum propter paruulos temperant, ut possint sinceriter dicere quod ait Apostolus: Siue enim mente excessimus Deo, siue temperantes sumus uobis; caritas enim Christi compellit nos . Ipsi paruulos benedicunt de interiore domo Domini, ubi laus illa in secula seculorum non deficit: et ideo uidete quid inde annuntient.

22. [uers. 27.] Deus Dominus, et illuxit nobis. Dominus ille qui uenit in nomine Domini, quem reprobauerunt edificantes, et factus est in caput anguli ; mediator ille Dei et hominum homo Christus iehsu , Deus est, equalis est Patri, et illuxit nobis, ut quod credidimus intelligeremus, et uobis nondum intelligentibus, sed iam credentibus, enuntiaremus. Ut autem et uos intelligatis, Constituite diem festum in confrequentationibus, usque ad cornua [2 1Kb] altaris: id est, usque ad interiorem domum Dei, de qua uos benediximus, ubi sunt altaris excelsa. Constituite diem festum, non tepide ac segniter, sed in confrequentationibus. Ipsa est enim uox exsultationis, soni festiuitatem celebrantis, ambulantium in loco tabernaculi admirabilis usque ad domum Dei. Si enim est ibi spirituale sacrificium, sempiternum sacrificium laudis, et sacerdos sempiternus est, et altare sempiternum pacata mens ipsa iustorum. Hoc apertius dicimus, fratres: quicumque Deum uerbum intelligere uolunt, non eis sufficiat caro, quod propter eos uerbum factum est, ut lacte nutrirentur; nec in terra sufficiat iste dies festus quo agnus occisus est: sed constituatur in confrequentationibus, quousque perueniatur, exaltatis a Domino mentibus nostris, usque ad eius diuinitatem interiorem, qui nobis exteriorem humanitatem lacte nutriendis prebere dignatus est.

23. [uers. 28, 29.] Et quid ibi aliud, nisi laudes eius cantabimus? Quid ibi aliud dicemus, nisi, Deus meus es tu, et confitebor tibi; Deus meus es tu, et exaltabo  te: confitebor tibi, Domine, quoniam exaudisti me, et factus es mihi in salutem? Non strepitu uerborum ista dicemus, sed dilectio inherens illi per seipsam clamat istam uocem, et dilectio ipsa uox est ista. Itaque sicut cepit laudem, ita terminat: Confitemini Domino, quoniam bonus, quoniam in seculum misericordia eius. Hinc cepit Psalmus, huc desinit; quoniam sicut ab mitio quod deseruimus, ita in finem quo redimus, non est aliquid quod salubrius delectet, quam laus Dei, et semper Alleluia.



IN PSALMUM CXuIII ENARRATIO.



Proemium.

Psalmos omnes ceteros, quos codicem Psalmorum nouimus continere, quod Ecclesie consuetudine Psalterium nuncupatur, partim sermocinando in populis, partim dictando exposui, donante Domino, sicut potui: psalmum uero centesimum octauum decimum, non tam propter eius notissimam longitudinem, quam propter eius profunditatem paucis cognoscibilem differebam. Et cum molestissime ferrent fratres mei, eius solius expositionem, quantum ad eiusdem corporis Psalmos pertinet, deesse opusculis nostris, meque ad hoc soluendum debitum uehementer urgerent, diu petentibus iubentibusque non cessi; quia quotiescumque inde cogitare tentaui, semper uires nostre intentionis excessit. Quanto enim uidetur apertior, tanto mihi profundior uideri solet; ita ut etiam quam sit profundus, demonstrare non possem. Aliorum quippe, qui difficile intelliguntur, etiamsi in obscuritate sensus latet, ipsa tamen apparet obscuritas: huius autem nec ipsa; quoniam talem prebet superficiem, ut lectorem atque auditorem, non expositorem necessarium habere credatur. Et nunc quod tandem ad pertractationem eius accedo, quid in eo possim, prorsus ignoro: spero tamen, ut aliquid possim, adfuturum atque adiuturum Deum. Sic enim fecit in [1 1Kb] omnibus quecumque sufficienter, cum prius mihi ad intelligendum uel explicandum difficilia ac pene impossibilia uiderentur, exposui. Statui autem per sermones id agere, qui proferantur [2 1Kb] in populis, quas Greci uocant. Hoc enim iustius esse arbitror, ut conuentus ecclesiastici non fraudentur etiam psalmi huius intelligentia, cuius, ut aliorum, delectari assolent cantilena. Sed sit huc usque proemium: iam de ipso est loquendum, de quo istuc uisum est preloquendum.



SERMO I.

1. [uers. 1.] Ab exordio suo magnus psalmus iste, karissimi, exhortatur nos ad beatitudinem, quam nemo est qui non expetat. Quis enim usquam uel potest, uel potuit, uel poterit inueniri qui nolit esse beatus? Quid igitur exhortatione opus est ad eam rem quam sua sponte appetit animus humanus? Nam profecto qui exhortatur, id agit, ut excitetur uoluntas eius cum  quo agit, ad illud propter quod exhortationis adhibetur alloquium. Utquid ergo nobiscum agitur, ut uelimus quod nolle non possumus; nisi quia omnes quidem beatitudinem concupiscunt, sed quonam modo ad eam perueniatur, plurimi nesciunt? Ideoque hoc docet iste, qui dicit: Beati immaculati in uia, qui ambulant in lege Domini. Tanquam diceret: Scio quid uelis, beatitudinem queris; si ergo uis esse beatus, esto immaculatus. Illud enim omnes, hoc autem pauci uolunt, sine quo non peruenitur ad illud quod omnes uolunt. Sed ubi erit quisque immaculatus, nisi in uia? In qua uia, nisi in lege Domini? Ac per hoc, Beati immaculati in uia, qui ambulant in lege Domini, non superfluo nobis dicitur, sed exhortatio necessaria nostris mentibus adhibetur. Quid enim boni sit ad quod multi pigri sunt, id est, immaculatos ambulare in uia, que lex est Domini, sic ostenditur, cum beatos esse qui hoc faciunt, indicatur, ut propter illud quod omnes uolunt, etiam hoc fiat quod plurimi nolunt. Beatum quippe esse, tam magnum est bonum, ut hoc et boni uelint et mali. Nec mirum est quod boni propterea sunt boni; sed illud est mirum, quod etiam mali propterea sunt mali, ut sint beati. Nam quisquis libidinibus deditus, luxuria stuprisque corrumpitur, in hoc malo beatitudinem querit, et se miserum putat, cum ad sue concupiscentie uoluptatem letitiamque non peruenit, beatum uero non dubitat iactare cum peruenit. Et quisquis auaritie facibus inardescit, ad hoc congregat quocumque modo diuitias, ut beatus sit: inimicorum sanguinem fundere quicumque desiderat, dominationem quisquis affectat, crudelitatem suam quisquis alienis cladibus pascit, in omnibus sceleribus beatitudinem querit. Hos igitur errantes, et uera miseria falsam beatitudinem requirentes, reuocat ad uiam, si audiatur, uox ista diuina, Beati immaculati in uia, qui ambulant in lege Domini: tanquam dicens, Quo itis? Peritis, et nescitis. Non illac itur qua pergitis, quo peruenire desideratis: nam utique beati esse cupitis; sed misera sunt, et ad maiorem miseriam ducunt itinera ista qua curritis. Tam magnum bonum querere per mala nolite: si ad illud peruenire uultis, huc uenite, hac ite. uie peruerse relinquite malignitatem, qui non potestis relinquere beatitudinis uoluntatem. Frustra tendendo fatigamini, quo perueniendo inquinamini. Non autem beati inquinati in errore, qui ambulant in peruersitate seculi; sed, Beati immaculati in uia, qui ambulant in lege Domini.

2. [uers. 2, 3.] Quid porro adiungat attendite: Beati qui scrutantur testimonia eius, in toto corde exquirunt eum. Non mihi uidetur aliud his uerbis commemoratum beatorum genus, quam illud quod ante dictum est. Nam scrutari testimonia Domini, et eum in toto corde exquirere, hoc est immaculatum in uia, in lege Domini ambulare. Denique sequitur et dicit: Non enim qui operantur iniquitatem, in uiis eius ambulauerunt. Si ergo ambulantes in uia, id est in lege Domini, ipsi sunt scrutantes testimonia eius, et in toto corde exquirentes eum; profecto qui operantur iniquitatem, non scrutantur testimonia eius. Et tamen nouimus  operarios iniquitatis ad hoc scrutari testimonia Domini, quia malunt docti esse quam iusti: nouimus et alios ad hoc scrutari testimonia Domini [1 1Kb] , non quod iam recte uiuant, sed ut sciant quemadmodum uiuere debeant. Tales ergo nondum immaculati ambulant in lege Domini, ac per hoc nondum beati. Quomodo ergo intelligendum est, Beati qui scrutantur testimonia eius; cum uideamus homines eius scrutari testimonia non beatos, quia non immaculatos? Nam Scribe et Pharisei super cathedram Moysi sedentes, de quibus Dominus ait, Que dicunt, facite; que autem faciunt, facere nolite: dicunt enim, et non faciunt ; utique scrutabantur testimonia Domini, ut haberent que dicerent bona, quamuis facerent mala. Sed hos omittamus: recte quippe respondebitur nobis quod isti non scrutantur testimonia Domini. Non enim querunt ipsa, sed aliud querunt per ipsa, id est, ut glorificentur ab hominibus, uel ditentur. Non est hoc scrutari testimonia Dei, non diligere quod ostendunt, nolle peruenire quo ducunt, id est ad Deum. Aut si et ipsi scrutantur testimonia Dei, quamuis non ut ipsum, sed ut aliud ex his inueniant et acquirant; certe non in toto corde exquirunt eum, quod non utique frustra hic additum cernimus. Sciens enim Spiritus qui hec dicit, multos propter aliud, non propter quod constitutum est, scrutari testimonia eius, non tantum dixit, Beati qui scrutantur testimonia eius; sed addidit, in toto corde exquirunt eum, tanquam docens quemadmodum, uel propter quid scrutanda sint testimonia Domini. Denique in libro Sapientie loquens ipsa Sapientia: Querunt, inquit, me mali, et non inueniunt; oderunt enim sapientiam . Quod quid est aliud, quam, Oderunt me? Querunt ergo me, ait, et non me inueniunt qui oderunt me. Quomodo igitur dicuntur querere quod oderunt, nisi quia non hoc, sed aliud ibi querunt? Non enim uolunt esse sapientes in Dei gloriam, sed uolunt uideri sapientes propter hominum gloriam. Quomodo enim sapientiam non oderunt, que iubet et docet contemnendum esse quod diligunt? Proinde, »Beati immaculati in uia, qui ambulant in lege Domini. Beati qui scrutantur testimonia eius, in toto corde exquirunt eum.« Sic enim scrutando testimonia eius, ut in toto corde exquirant eum, immaculati ambulant in lege Domini. Numquid tamen ille non scrutabatur testimonia eius, nec querebat eum, qui dicebat, Magister bone, quid boni faciam, ut uitam eternam consequar? Sed quomodo eum in toto corde quesiuit, cuius consilio diuitias suas pretulit, quo audito tristis abscessit ? Nam et propheta Isaias dicit, Querite Dominum; et cum inueneritis eum, derelinquat impius uias suas, et uir iniquus cogitationes suas .

3. Querunt itaque Deum et impii et iniqui, ut eo inuento non sint impii, nec iniqui. Quomodo ergo iam beati, cum adhuc testimonia eius scrutantur et  exquirunt eum, cum hoc facere possint et impii, possint et iniqui? Beatos autem esse impios et iniquos, quis uel impius dixerit aut iniquus? Ergo spe beati, sicut beati qui persecutionem patiuntur propter iustitiam: non propter quod adest, quamdiu mala patiuntur; sed propter quod aderit, quoniam ipsorum est regnum celorum: et beati qui esuriunt et sitiunt iustitiam; non quia esuriunt et sitiunt, sed propter quod sequitur, quoniam ipsi saturabuntur: et beati qui plorant; non quia plorant, sed propter quod sequitur, quia ridebunt . Proinde, Beati qui scrutantur testimonia eius, in toto corde exquirunt eum; non quia scrutantur et exquirunt, sed quia inuenturi sunt quod exquirunt: in toto enim corde, non negligenter exquirunt. Si ergo spe beati, fortassis etiam spe immaculati. Nam profecto in hac uita, licet in lege Domini ambulemus, licet scrutemur testimonia eius, et in toto corde exquiramus eum, si dixerimus quia peccatum non habemus, nos ipsos seducimus, et ueritas in nobis non est . Sed hoc diligentius inquirendum est. Sequitur quippe, Non enim qui operantur iniquitatem, in uiis eius ambulauerunt. Ex quo uideri potest, qui ambulant in uia Domini, id est in lege Domini, scrutando testimonia eius, et in toto corde exquirendo eum, iam esse posse immaculatos, hoc est sine peccato, propter uerba sequentia: Non enim qui operantur iniquitatem, in uiis eius ambulauerunt. Qui autem peccatum facit, et iniquitatem facit, ait beatus Ioannes; et addidit, Peccatum iniquitas est . Sed iam sermo iste claudendus est, nec in angustum tanta questio coarctanda.



SERMO II.

1. [uers. 3.] Scriptum est, et legitur, et uerum est, in hoc psalmo, Non enim qui operantur iniquitatem, in uiis eius ambulauerunt. Sed elaborandum est, opitulante Deo, in cuius manu sunt et nos et sermones nostri , ne recte dictum, non recte intellectum, lectorem auditoremue perturbet [1 1Kb] . Cauendum est enim, ne omnes sancti, quorum illa uox est, Si dixerimus quia peccatum non habemus, nos ipsos seducimus, et ueritas in nobis non est; aut non putentur ambulare in uiis Domini, quoniam peccatum iniquitas est , et qui operantur iniquitatem, non utique in uiis eius ambulauerunt; aut quia dubium non est eos ambulare in uiis Domini, non credantur habere peccatum, quod procul dubio falsum est. Neque enim propter arrogantiam superbiamque uitandam scriptum est, Si dixerimus quia peccatum non habemus, nos ipsos seducimus. Alioquin non adderetur, Et ueritas in nobis non est; sed diceretur, Humilitas in nobis non est: presertim quia sequitur unde iste sensus clarius illustretur, omnesque auferat dubitatione ambages. Cum enim hoc beatus Ioannes dixisset, ad iunxit: »Si autem confessi fuerimus delicta nostra, fidelis est et iustus, qui dimittat nobis peccata nostra, et mundet nos ab omni iniquitate« . Quid  hic dicit, quid contradicit damnabilis impietatis elatio? Si enim propter arrogantiam deuitandam, non propter ueritatem fatendam, non dicunt sancti se non habere peccatum; quid est quod confitentur, ut remissionem mundationemque mereantur? An et hoc fit, ut arrogantia deuitetur? Quomodo ergo impetrabitur peccatorum uera mundatio, quorum est falsa confessio? Conticescat igitur et arescat elatio fenea superborum, se ipsa seducens, que in auribus hominum simulata humilitate dicit se habere peccatum, in corde autem suo impia elatione dicit se non habere peccatum. Qui enim hoc dicunt, seipsos seducunt, et ueritas in eis non est. Sed quando in auribus hominum hoc dicunt, non tantum seipsos, sed alios quoque doctrine insane peruersitate seducunt: cum uero id in corde suo dicunt, illic seipsos seducunt, illic ueritas in eis non est; ac per hoc seipsos in corde suo seducunt, et in suo corde ueritatis lumen amittunt. Exclamet autem sancta familia Christi, fructificans et crescens in uniuerso mundo, humiliter uerax et ueraciter humilis; exclamet, inquam: »Si dixerimus quia peccatum non habemus, nos ipsos seducimus, et ueritas in nobis non est. Quod si confessi fuerimus delicta nostra, fidelis est et iustus, ut dimittat nobis peccata nostra, et mundet nos ab omni iniquitate.« Hec ut dicuntur, ita sentiantur. Tunc enim erit humilitas uera, si non sola ostentetur in lingua; ut simus secundum Apostolum, non alta sapientes, sed humilibus consentientes : non ait, colloquentes, sed, consentientes; quod non fit ore, sed corde. Hypocrita, si dicis te habere, cum credas te non habere peccatum; foris fingis humilitatem, intus amplecteris uanitatem. Ergo et in ore et in corde non habes ueritatem. Quid tibi prodest uideri hominibus humile esse quod dicis, si Deus uidet altum esse quod sapis? Certe, si auribus diuinum insonaret oraculum, Noli altum dicere; nec sic immerito damnareris, si humile in ore coram hominibus, et altum in corde coram Domino loquereris. Cum uero audias, Noli altum sapere, sed time  ; cur non etiam intus es humilis ubi sapis? An ideo mens altitudine inflatur, ut humilitatem lingua mentiatur? Legis, uel audis, Noli altum sapere, sed time: et tu in tantum sapis altum, ut te peccatum existimes non habere; ac per hoc, quia non uis timere, nichil tibi aliud remanet quam tumere [1 1Kb] .

2. Et unde, inquis, scriptum est, Non enim qui operantur iniquitatem, in uiis eius ambulauerunt? An uero sancti Domini non ambulant in uiis Domini? Quod si ambulant, inquit, non operantur iniquitatem: si non operantur iniquitatem, non habent peccatum; quoniam peccatum iniquitas est. Exsurge in adiutorium mihi, Domine Iesu, et contra hereticum superbientem opitulare mihi per Apostolum confitentem. Ecce, ubi est homo tuus exinaniens se, ut impleatur te? Ipsum audiamus, fratres mei; ipsum de hac questione, si placet, imo quia placet, interrogemus. Dic nobis, Paule beatissime, utrum ambulaueris in uiis  Domini, cum in carne adhuc uiueres? Respondet: Et unde dicebam, uerumtamen in quod peruenimus, in eo ambulemus ? Unde dicebam, Numquid circumuenit uos Titus? nonne eodem spiritu ambulauimus? nonne iisdem uestigiis ? Unde dicebam, Quamdiu sumus in corpore, peregrinamur a Domino; per fidem enim ambulamus, non per speciem ? Que certior uia Domini, quam fides ex qua iustus uiuit ? In cuius alterius uie itinere ad superna tendebam, quando dicebam, »Unum autem que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu« ? Postremo in qua alia uia cucurreram, quando dicebam, Bonum certamen certaui, cursum consummaui ? Satis sint ista responsa, quibus apostolum Paulum in uiis Domini ambulasse didicimus: sed ab illo et aliud inquiramus. Dic obsecro, o Apostole, quando adhuc in carne uiuens in uiis Domini ambulabas; habebas peccatum, an sine peccato eras? Audiamus utrum se ipse seducat, an uero quod beatus Ioannes eius coapostolus sapiat: quoniam ueritas erat in eis. Et hic ergo respondet: Nonne legistis ubi confiteor, dicens, Non enim quod uolo facio bonum, sed quod nolo malum, hoc ago? Et hoc audiuimus: iam itaque illud interrogamus, Quomodo in uiis Domini ambulabas, si malum quod nolebas hoc agebas; cum Psalmus sanctus insonet dicens, Non enim qui operantur iniquitatem, in uiis eius ambulauerunt? Audi continuo respondentem per sententiam consequentem: Si quod nolo, inquit, ego hoc facio, iam non ego operor illud, sed quod habitat in me peccatum . Ecce quemadmodum qui ambulant in uiis Domini, non operantur peccatum, et tamen non sunt sine peccato; quia iam non ipsi operantur illud, sed quod habitat in eis peccatum.

3. Hic dicet aliquis: Quomodo agebat quod nolebat malum, et quomodo ipse non id agebat, sed quod habitabat in illo peccatum? Interim iam ista questio soluta est, satisque apparuit Scripture auctoritate canonice, fieri posse ut ambulantes in uiis Domini, quamuis non sint sine peccato, non tamen id operentur ipsi. Non enim qui operantur iniquitatem, hoc est peccatum, quia peccatum iniquitas est, in uiis eius ambulauerunt. Iam uero qua ratione possit intelligi, et agens illud propter corpus mortis huius, in quo lex peccati habitat, et non ipse agens illud propter uias Domini in quibus ambulat; alius sermo necessarius est, quia iste claudendus est.



SERMO III.

1. [uers. 3.] Propter id quod in psalmo isto scriptum est, Non enim qui operantur iniquitatem, in uiis eius ambulauerunt, quoniam peccatum iniquitas est , sicut Ioannes apostolus dicit, exorta difficilis questio, Quomodo possint sancti in hac uita et non esse sine peccato, quia et illud uerum est, Si dixerimus quia peccatum non habemus, nos ipsos seducimus, et ueritas in nobis non est ; et tamen ambulare  uias Domini, quas non ambulant qui operantur iniquitatem: soluta est, dicente apostolo Paulo, Iam non ergo operor illud, sed id quod in me habitat peccatum. Quomodo enim est sine peccato, in quo habitat peccatum? Ambulat tamen uias Domini, quas non ambulant qui operantur; quia iam non ipse operatur illud, sed quod in eo habitat peccatum. uerumtamen ita soluta est questio ista, ut difficilior altera nasceretur, Quomodo agat homo quod ipse non agit. Utrumque enim dixit; et, Non quod uolo, ago; et, Non ego operor illud, sed quod habitat in me peccatum . Unde intelligere debemus, quando peccatum quod habitat in nobis, operatur in nobis, tunc nos id non operari; quando nequaquam ei uoluntas nostra consentit, et tenet etiam corporis membra, ne obediant desideriis eius. Quid enim operatur peccatum nolentibus nobis, nisi sola illicita desideria? Quibus si uoluntatis non adhibeatur assensus; mouetur quidem nonnullus affectus, sed nullus ei relaxatur effectus. Hoc precepit idem apostolus, ubi dicit: Non ergo regnet peccatum in uestro mortali corpore, ad obediendum desideriis eius; nec exhibeatis membra uestra arma iniquitatis peccato . Sunt itaque desideria peccati, quibus nos prohibuit obedire. Operantur [1 1Kb] ergo peccatum hec desideria; quibus si obedimus, et nos operamur: si autem obtemperantes Apostolo non obedimus eis, non illud nos operamur, sed quod in nobis habitat peccatum. Si autem desideria nulla haberemus illicita, nec nos, nec peccatum mali aliquid operaretur in nobis. Motum porro illiciti desiderii, cui non obediendo non eum nos operamur, ideo et nos agere dicimur, quoniam non est nature uigor aliene, sed languor est nostre: a quo languore omnimodo salui erimus, cum et animo et corpore immortales facti fuerimus. Quapropter et quia in uiis Domini ambulamus, non obedimus desideriis peccati; et quia non sumus sine peccato, habemus desideria peccati. Ac per hoc iam nos ea non operamur, non eis obediendo; sed quod in nobis habitat peccatum, eadem commouendo. Non enim qui operantur iniquitatem, id est, obediunt desideriis peccati, in uiis Domini ambulauerunt.

2. Sed adhuc querendum est que petamus dimitti nobis, quando dicimus Deo, Dimitte nobis debita nostra: utrum que nos operamur, quando peccati desideriis obedimus; an ipsa desideria nobis dimitti uolumus, que nos non operamur, sed quod habitat in nobis peccatum. Quantum quidem ego sapere possum, languoris illius et infirmitatis, unde illicita desideria commouentur, quod peccatum appellat Apostolus , uniuersus reatus sacramento Baptismatis est solutus, cum omnibus que illi obedientes fecimus, diximus, cogitauimus; nec nobis deinceps languor iste obesset, quamuis inesset, si desideriis eius illicitis nullis unquam obedientiam preberemus, siue operatione, siue locutione, siue tacita assensione; donec etiam ipse sanaretur, cum id quod  poscimus esset impletum, siue dicentes, ueniat regnum tuum; siue dicentes, Libera nos a malo : sed quoniam tentatio est uita humana super terram ; etiamsi a criminibus longe simus, non tamen deest ubi desideriis peccati, uel facto, uel dicto, uel cogitatu obediamus; quando aduersus maiora uigilantibus, quedam incautis minuta subrepunt que si aduersus nos colligantur, etsi non singula suis molibus [1 1Kb] conterunt, omnia tamen aceruo nos obruunt. Et propter hec, etiam hi qui ambulant in uiis Domini dicunt, Dimitte nobis debita nostra: quoniam ad uias Domini, et ipsa oratio pertinet, et ipsa confessio, quamuis non ad eas peccata pertineant.

3. Itaque in uiis Domini, quas omnes fides una complectitur, qua in eum creditur qui iustificat impium , qui etiam dixit, Ego sum uia ; nemo peccatum operatur, sed confitetur. Deuiat ergo, cum peccat; et ideo peccatum uie non tribuitur, quod a deuiante committitur: sed in uia fidei pro non peccantibus habentur, quibus peccata non imputantur. De quibus apostolus Paulus iustitiam fidei commendans, in psalmo scriptum esse monstrauit, Beati quorum remisse sunt iniquitates, et quorum tecta sunt peccata: beatus uir cui non imputauit Dominus peccatum . Hoc prestant uie Domini; ac per hoc, quoniam iustus ex fide uiuit , ab ista uia Domini illa alienat iniquitas, que est infidelitas. In hac autem uia, id est, in fide pia, quisquis ambulat, aut peccatum non operatur, aut si quid a deuiante committitur, propter uiam non imputatur, et tanquam non fuerit operatus accipitur. Et ideo bene etiam sic intelligitur, Non enim qui operantur iniquitatem, in uiis eius ambulauerunt; ut hanc iniquitatem significauerit, que recedit a fide, aut non accedit ad fidem. Quemadmodum enim ait Dominus de Iudeis, Si non uenissem, peccatum non haberent ; nec utique sine ullo peccato erant, antequam Christus ueniret in carne, et ex quo uenit, ceperunt habere peccatum; sed peccatum quoddam certum, id est, infidelitatis, intelligi uoluit, quoniam non crediderunt in eum: ita qui operantur iniquitatem, non quamlibet, sed hanc ipsam infidelitatis, non in uiis eius ambulauerunt, quia uniuerse uie Domini misericordia et ueritas ; utrumque autem in Christo est, et preter Christum nusquam est. Dico enim Christum, ait Apostolus, ministrum fuisse circumcisionis propter ueritatem Dei, ad confirmandas promissiones Patrum; Gentes autem super misericordiam glorificare Deum . In hoc igitur misericordia, quia nos redemit; in hoc ueritas, quia id quod promisit impleuit, et impleturus est quod promittit. Qui ergo operantur iniquitatem, id est infidelitatem, non in uiis eius ambulauerunt; quia in Christum non crediderunt. Ergo conuertantur, et in eum qui iustificat impium, pie credant, atque in illo misericordiam peccatis dimissis, et ueritatem completis promissis, hoc est, uniuersas uias Domini  inueniant: in quibus ambulantes non operabuntur iniquitatem; quia non tenebunt infidelitatem, sed fidem, que per dilectionem operatur , et cui peccatum non imputatur.



SERMO Iu.

1. [uers. 4.] Quis est, karissimi, qui Domino dicit, »Tu precepisti mandata tua custodiri nimis. Utinam dirigantur uie mee ad custodiendas iustificationes tuas. Tunc non confundar, dum inspicio in omnia mandata tua?« Quis est qui hoc dicit, nisi unumquodque membrum Christi, uel potius uniuersum corpus Christi? Et quid est, Tu precepisti mandata tua custodiri nimis? utrum, nimis precepisti; an, nimis custodiri? Quodlibet horum intelligamus, contra illam memorabilem nobilemque sententiam hoc dictum uidetur, quam Greci laudant in sapientibus suis, et Latini laudando consentiunt: »Ne quid nimis« . Si enim hoc uerum est, ut ne quid nimis fiat; quomodo uerum est quod hic dicitur, Tu precepisti mandata tua custodiri nimis? quando Deus aliquid uel nimis preciperet, uel nimis custodiri uellet, si omne nimium reprehensione dignum esset? Diceremus ergo nos nulla grecorum sapientium auctoritate teneri [1 1Kb] , intuentes quod scriptum est, Nonne stultam fecit Deus sapientiam huius mundi ? et potius istam sententiam falsam esse crederemus, qua dictum est, »Ne quid nimis«, quam diuinum eloquium, ubi legimus atque cantamus, Tu precepisti mandata tua custodiri nimis; nisi nos non greca elatio, sed uera ratio reuocaret. Nimis quippe dicitur, quidquid plus fuerit quam oportet. Nam parum et nimium duo sunt inter se contraria. Parum est quod minus est quam oportet; et nimium, plus quam oportet. Horum in medio modus est, quod dicitur, Sat est. Cum itaque utile sit in uita et moribus, ut amplius quam oportet nichil omnino faciamus; profecto ueram esse sententiam, »Ne quid nimis,« fateri potius quam negare debemus. Sed aliquando latina lingua hoc uerbo sic abutitur, ut nimis pro eo quod est ualde, et positum inueniamus in Litteris sacris, et ponamus in sermonibus nostris. Nam et hic, Tu precepisti mandata tua custodiri nimis, nonnisi ualde intelligimus, si recte intelligimus: et, Nimis te diligo, si alicui carissimo dicimus, non utique plus quam oportet, sed ualde nos diligere intelligi uolumus. Denique illa greca sententia non habet hoc uerbum, quod hic legitur: ibi enim est , quod est nimis; hic est autem , quod est ualde. Sed aliquando, ut diximus, Nimis pro eo quod est ualde et dictum inuenimus, et dicimus: unde nonnulli etiam latini codices non habent, Tu precepisti mandata tua custodiri nimis: sed, ualde. ualde itaque precepit hoc Deus, et ualde oportet Dei custodiri mandata.

2. [uers. 5.] Sed humilis pietas uel pia humilitas, et fides non immemor gratie, quid adiungat attendite: Utinam, inquit, dirigantur uie mee ad custodiendas iustificationes tuas. Precepisti quidem tu, sed  utinam quod precepisti fiat mihi. Ubi audis Utinam, uocem optantis agnosce; at agnita uoce optantis, depone superbiam presumentis. Quis enim se dicat optare quod sic habet in arbitrii potestate, ut nullo indigens adiumento id possit efficere? Ergo si optat homo quod precipit Deus; ut det ipse quod precipit, rogandus est Deus. A quo enim optandum est, nisi ab illo, a quo Patre luminum omne datum optimum et omne donum perfectum, sancta Scriptura teste, descendit ? Propter eos autem qui putant hoc solo nos ad faciendam iustitiam diuinitus adiuuari, quod Dei precepta nobis in notitiam proferuntur, ut ea cognita, iam sine ulla Dei gratia, solis nostre uoluntatis uiribus impleantur; non optat hic dirigi uias suas ad custodiendas iustificationes Dei, nisi iam eius acceptis ipso precipiente mandatis. Ad hoc enim pertinet quod premisit, Tu precepisti mandata tua custodiri nimis. Tanquam diceret: Iam legem accepi, iam noui; tu enim precepisti mandata tua custodiri nimis: et mandata tua sancta, et iusta, et bona; sed peccatum per bonum mihi operatur mortem , nisi adiuuet tua gratia. Utinam ergo dirigantur uie mee ad custodiendas iustificationes tuas.

3. [uers. 6.] Tunc non confundar, dum inspicio in omnia mandata tua. Mandata Dei siue cum leguntur, siue cum memoria recoluntur, tanquam speculum intuendum est, secundum Apostolum Iacobum dicentem, »Si quis est auditor uerbi et non factor, hic comparabitur uiro consideranti uultum natiuitatis sue in speculo; considerauit enim se, et abiit, et statim oblitus est qualis fuerit: qui autem perspexerit in legem perfectam libertatis, et permanserit, non auditor obliuiosus factus, sed factor operis, hic beatus in facto suo erit« . Talem se iste uult esse, ut inspiciat tanquam in speculo mandata Dei, et non confundatur; quia non auditor eorum tantum uult esse, sed factor. Propterea optat dirigi uias suas ad custodiendas iustificationes Dei. Unde dirigi, nisi gratia Dei? Alioquin legem Dei habebit, non ubi gratuletur, sed ubi confundatur, si uoluerit mandata inspicere, que non facit.

4. [uers. 7.] Confitebor, inquit, tibi, Domine, in directione cordis, in eo quod didicerim iudicia iustitie tue. Non est peccatorum confessio ista, sed laudis: sicut ait etiam ipse in quo peccatum nullum erat, Confitebor tibi, Pater, Domine celi et terre ; et sicut scriptum est in libro Ecclesiastico, Hec dicetis in confessione, Opera Domini uniuersa quoniam bona ualde . Confitebor, inquit, tibi in directione cordis. Utique si dirigantur uie mee, confitebor tibi, quoniam tu fecisti, et tua laus est ista, non mea. Tunc enim confitebor in eo quod didicerim iudicia iustitie tue, si directum cor habebo, directis uidelicet uiis meis ad custodiendas iustificationes tuas. Nam quid mihi proderit quod ea didicerim, si corde peruerso uias abibo [1 1Kb] prauas? non enim letabor in eis, sed accusabor ab eis.

 5. [uers. 8.] Deinde adiungit: Iustificationes tuas custodiam. Que omnia ex illo utique connectuntur, quod ait: »Utinam dirigantur uie mee ad custodiendas iustificationes tuas: tunc non confundar, dum inspicio in omnia mandata tua;« et »confitebor tibi in directione cordis,« et »iustificationes tuas custodiam.« Sed quid est quod sequitur? Ne derelinquas me usque ualde; uel, sicut nonnulli codices habent, usque nimis, pro eo quod est ualde: nam hoc uerbum grecum est et hic id est, : quasi relinqui se a Domino uelit, sed non usque ualde. Absit. Sed quia reliquerat Deus mundum merito peccatorum; usque ualde illum reliquisset, si ei nec tanta medicina profuisset, hoc est gratia Dei per Iesum Christum Dominum nostrum: nunc uero secundum istam orationem corporis Christi, non eum reliquit usque ualde; quia Deus erat in Christo, mundum reconcilians sibi . Potest hoc etiam sic intelligi, ut eius ista sit uox, qui cum dixisset in abundantia sua, Non mouebor in eternum, uelut sua uirtute confidens; ut ostenderet ei Deus quod non merito eius, sed in uoluntate sua prestiterat decori eius uirtutem, auertit ab eo faciem suam, et factus est conturbatus . Inueniens ergo se, nec iam presumens de se, clamat, Ne derelinquas me usque ualde. Si enim dereliquisti, ut sine adiutorio tuo infirmus appaream, noli usque ualde, ne peream. Tu ergo precepisti mandata tua custodiri nimis: iam de ignorantia me excusare non possum; sed quoniam infirmus sum, »utinam dirigantur uie mee ad custodiendas iustificationes tuas. Tunc non confundar, dum inspicio in omnia mandata tua;« tunc »confitebor tibi in directione cordis, in eo quod didicerim iudicia iustitie tue;« tunc »iustificationes tuas custodiam:« et si dereliquisti me, ne gloriarer in me, noli usque ualde, et iustificatus abs te gloriabor in te.



SERMO u.

1. [uers. 9.] Hos uersus, karissimi, isto consideremus in psalmo, et sicut Dominus donat, eius sacras Litteras perscrutemur: In quo corrigit iunior uiam suam? In custodiendo uerba tua. Interrogat se, et respondet sibi. In quo corrigit iunior uiam suam? huc usque interrogatio est: deinde responsio, In custodiendo uerba tua. Sed hoc loco custoditio uerborum Dei, intelligenda est operatio preceptorum: frustra enim custodiuntur memoria, si non custodiantur et uita. Nam quidam uerba Dei tenendo agunt ne obliuiscantur, nec agunt uiuendo ut corrigantur: non autem ait iste, In quo exercet iunior memoriam suam? sed, In quo corrigit uiam suam? atque ad hoc respondet, In custodiendo uerba tua. Neque ullo modo dicenda est uia correcta, quamdiu est uita peruersa.

2. Sed quid sibi uult iste iunior? Potuit enim dicere: In quo corrigit homo uiam suam? aut, In quo corrigit uir uiam suam? quod plerumque in Scripturis ita ponitur, ut a sexu honoratiore homo intelligatur, modo locutionis quo significatur a parte totum. Neque enim et femina non beata que non abiit in consilio  impiorum: ubi tamen dictum est, Beatus uir . Hic uero nec Homo ait, nec uir, sed iunior. Numquid desperandus est senior? aut in alio corrigit etiam senior uiam suam, quam in custodiendo uerba Dei? An forte admonitio est, qua etate potissimum fieri debeat; secundum illud quod alibi scriptum est: Fili, a iuuentute tua excipe doctrinam, et usque ad canos inuenies sapientiam ? Est et alius intellectus, ut ille hic agnoscatur filius euangelicus iunior, qui profectus a patre in regionem longinquam, effudit substantiam suam uiuens cum meretricibus prodige; et posteaquam porcos pauit, egestatem famemque perpessus, reuersus est ad semetipsum, et dixit, Surgam, et ibo ad patrem meum. In quo enim correxit uiam suam, nisi in custodiendo uerba Dei, que tanquam panem paternum esuriens concupiuit? Neque enim corrigeret uiam suam frater eius senior, qui patri suo dixit, Ecce tot annis seruio tibi, et nunquam mandatum tuum preterii. Iunior ergo ille correxit uiam suam, quam se ita deprauasse peruersamque habuisse confessus est, ut patri diceret, Iam non sum dignus uocari filius tuus . Tertius quoque intellectus mihi occurrit, quem quidem ego, quantum pro modulo meo sapio, duobus superioribus antepono: ut senior agnoscatur, uetus homo; et nouus, iunior: senior, qui portat imaginem terreni hominis; iunior, qui celestis: quia non prius quod spirituale est, sed quod animale; postea spirituale . Sit ergo licet quilibet, quantum ad etatem pertinet corporis, annosa uetustate decrepitus, iunior erit ad Deum percepta gratie nouitate conuersus; et in hoc corrigit uiam suam, in custodiendo uerba eius: hoc est uerbum fidei quod predicamus , et ipsa est fides que per dilectionem operatur .

3. [uers. 10.] Sed iste iunior populus, gratie filius, homo nouus, cantator noui cantici, heres testamenti noui, iste iunior non Cain, sed Abel; non Ismel, sed Isaac; non Esau, sed Isrel; non Manasses, sed Ephrem; non Heli, sed Samuel; non Saul, sed Dauid; quid adiungat attendite: In toto, inquit, corde meo exquisiui te; ne repellas me a mandatis tuis. Ecce orat, ut adiuuetur ad custodienda uerba Dei, in quo dixerat uiam suam corrigere iuniorem. Nam utique hoc est, Ne repellas me a mandatis tuis: quid est enim a Deo repelli, nisi non adiuuari? Mandatis quippe eius rectis atque arduis humana non contemperatur infirmitas, nisi preueniens eius adiuuet caritas. Quos autem non adiuuat, hos merito perhibetur repellere, tanquam flammea framea prohibeantur indigni, ne manum extendant ad arborem uite . Quis est autem dignus, ex quo per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt ? Sed indebita Dei misericordia sanatur debita nostra miseria. Nam iste qui loquitur et dicit, In toto corde meo exquisiui te; et hoc unde posset, nisi eum auersum ad se ipse conuerteret, cui dicitur, Deus, tu conuertens uiuificabis  nos , et ille perditum quereret, et errantem ille reuocaret, qui dicit, Quod perierat requiram, et quod errauerat reuocabo ?

4. [uers. 11, 12.] Inde est quod et corrigit uiam suam in custodiendo uerba Dei, illo regente, illo faciente: neque enim per se ipse posset, cum Ieremias propheta fateatur et dicat, Scio, Domine, quoniam non est hominis uia eius, neque uir ibit et corriget uiam suam . A Domino quippe hoc etiam iste superius optauit, ubi ait, Utinam dirigantur uie mee: et hic ubi addidit, In corde meo abscondi eloquia tua, ut non peccem tibi; continuo diuinum quesiuit auxilium, ne in corde eius Dei eloquia sine fructu absconderentur, nisi opera iustitie sequerentur. Cum enim hoc dixisset, adiunxit, Benedictus es, Domine; doce me iustificationes tuas. Doce dixit, quomodo eas discunt qui faciunt; non quomodo hi qui ut habeant quod loquantur, tantummodo meminerunt. Nam utique iam dixerat, In corde meo abscondi eloquia tua, ut non peccem tibi: Quid ergo adhuc ea querit discere, que abscondita iam custodit in corde? quod utique non fecisset, nisi ea didicisset. Utquid ergo addit et dicit, Doce me iustificationes tuas, nisi quia eas uult faciendo discere, non loquendo uel memoria retinendo? Quoniam ergo, sicut in alio psalmo legitur, Benedictionem dabit qui legem dedit ; ideo, Benedictus es, Domine; doce me, inquit, iustificationes tuas. Quia enim in corde meo abscondi eloquia tua, ut non peccem tibi, legem dedisti; da etiam benedictionem gratie, ut faciendo discam quod intimando iussisti. Hec satis sint, ut uestre mentes sine fastidio nutriantur: alium sermonem desiderant que sequuntur.



SERMO uI.

1. [uers. 13.] Initium sermonis huius est nobis in psalmo de quo disputamus, hic uersus: In labiis meis enuntiaui omnia iudicia oris tui. Quid est hoc, dilectissimi? quid est hoc? Quis omnia iudicia Dei enuntiare possit, cum inuestigare non possit? An uero cum Apostolo exclamare dubitamus, »O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius« ! Dominus dicit, »Adhuc multa habeo uobis dicere, sed non potestis portare modo:« et quamuis continuo promiserit eis omnem ueritatem per Spiritum sanctum ; clamat tamen beatus Paulus, Ex parte scimus; ut intelligamus Spiritu quidem sancto, unde pignus accepimus, perduci nos ad omnem ueritatem; sed cum in aliam uitam, post huius uite speculum et enigma, uenerimus, et facie ad faciem uiderimus [1 1Kb] . Quomodo ergo iste dicit, In labiis meis enuntiaui omnia iudicia oris tui? Et ille hoc dicit, qui paulo ante superiore uersu proximo dixerat, Doce me iustificationes tuas. Quo pacto igitur enuntiauit omnia iudicia oris eius, qui uult adhuc discere iustificationes eius? An iudicia quidem cuncta iam nouerat, iustificationes autem adhuc  discere cupiebat? Hoc uero est mirabilius, si iam sciebat inscrutabilia Dei, et ea que hominibus precepit facienda nesciebat. Iustificationes enim sunt, non dicta, sed facta iustitie, opera scilicet iustorum, que imperat Deus. Ideo autem Dei dicuntur, quamuis a nobis fiant, quia nisi ipso donante non fiunt. Iudicia porro Dei sunt, quibus ab eo mundus et nunc et in fine seculi iudicatur. Sed cum eloquiis Dei omnia contineantur, et iustificationes uidelicet et iudicia; cur querit adhuc iustificationes discere, qui eloquia Dei se abscondisse in corde dicit? Ait enim, In corde meo abscondi eloquia tua, ut non peccem tibi: tum secutus adiunxit, Benedictus es, Domine; doce me iustificationes tuas; ac deinde, In labiis meis, inquit, enuntiaui omnia iudicia oris tui. uidentur quidem duo ista inter se non esse contraria, imo esse potius amica atque coniuncta, ut quoniam in corde suo abscondit eloquia Dei, in labiis suis iudicia eius enuntiet; Corde enim creditur ad iustitiam, ore autem confessio fit ad salutem : sed quod inter hec duo medium posuit, Benedictus es, Domine; doce me iustificationes tuas, quomodo conueniat homini cuius in corde iam sunt eloquia Dei, et qui labiis suis enuntiauit omnia iudicia Dei, ut adhuc uelit discere iustificationes Dei, non inuenitur, nisi ut eas discere uelle intelligatur faciendo, non memoria retinendo et loquendo; et id a Domino demonstrauit debere nos petere, sine quo nichil possumus facere. Sed hoc ante istum alio iam sermone tractauimus: nunc uero quomodo se dixerit omnia iudicia oris Dei in labiis suis enuntiasse, cum dicta sint inscrutabilia, et de quorum profunditate alibi scriptum est, Iudicia tua abyssus multa ; quantum Deus donat, tractare suscepimus.

2. Quid ergo hic intelligamus, attendite. Numquid iudicia Dei nescit Ecclesia? Scit plane. Nam scit utique qualibus dicturus sit iudex uiuorum et mortuorum, uenite, benedicti Patris mei, percipite regnum; et qualibus dicturus sit, Ite in ignem eternum . Scit, inquam, neque fornicatores, neque idolis seruientes, neque illos atque illos, quos ibi apostolus Paulus enumerat, regnum Dei possessuros : scit iram et indignationem, tribulationem et angustias in omnem animam hominis operantis malum, Iudei primum et Greci; gloriam uero, et honorem, et pacem omni operanti bonum, Iudeo primum et Greco . Hec atque huiusmodi iudicia Dei euidenter expressa nouit Ecclesia: sed non ipsa sunt omnia; cum sint quedam inscrutabilia, et sicut abyssus multa, profunda et occulta. An et ipsa nota sunt quibusdam excellentioribus membris hominis huius, qui cum suo capite Saluatore totus est Christus? Inscrutabilia enim fortasse dicta sunt homini, quia uiribus suis ea non potest perscrutari. Sed cur non possit dono Spiritus sancti, cuicumque hoc Dominus conferre dignatur? Sic enim illud dictum est, Deus habitat lucem inaccessibilem ; et audimus tamen, Accedite ad eum, et illuminamini . Que utique ita soluitur  questio, ut inaccessibilis sit uiribus nostris, accedatur autem ad eum muneribus suis. Quanquam etsi nemini omnino sanctorum, quamdiu corpus quod corrumpitur aggrauat animam , omnia iudicia Dei scire conceditur, quia reuera multum est ad hominem, cum profecto  nemo sine iudicio Dei sit tardus in animo, uel claudus in corpore: habet tamen unde dicat Ecclesia, hoc est populus acquisitionis, et ueraciter dicat, In labiis meis enuntiaui omnia iudicia oris tui; id est, nichil iudiciorum tuorum tacui, que mihi per eloquia tua innotescere uoluisti, sed omnia prorsus in labiis meis enuntiaui. Hoc enim mihi uidetur significare uoluisse, quod non ait, omnia iudicia tua; sed, omnia iudicia oris tui, id est, que mihi dixisti: ut per os eius eloquium eius intelligamus, quod fecit ad nos in reuelationibus sanctorum pluribus, et Testamentis duobus; que omnia iudicia usquequaque in labiis suis enuntiare non cessat Ecclesia.

3. [uers. 14.] Deinde subiungit et dicit, In uia testimoniorum tuorum iucundatus sum, quasi in omnibus diuitiis. uiam testimoniorum Dei nichil citius, nichil certius, nichil breuius, nichilque grandius intelligimus esse quam Christum, in quo sunt omnes thesauri sapientie et scientie absconditi . Inde et iste ait se iucundatum uel delectatum in hac uia, quasi in omnibus diuitiis. Testimonia quippe Dei sunt, quibus quantum nos diligat, nobis probare dignatur. Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est . Cum ergo ipse dicat, Ego sum uia , et humilitas eius carnalis natiuitatis atque passionis, euidentia sint testimonia diuine erga nos dilectionis; procul dubio uia testimoniorum Dei Christus est. Per hec quippe testimonia que in illo uidemus impleta, etiam futura erga nos, que sempiterna promissa sunt, exspectamus et speramus implenda. Qui enim proprio Filio non pepercit, sed pro nobis omnibus tradidit eum, quomodo non et cum illo omnia nobis donauit ?

4. [uers. 15, 16.] Sequitur: In mandatis tuis garriam et considerabo uias tuas. Quod grecus habet , latini interpretes quidam garriam, quidam exercebor, interpretati sunt; que duo inter se uidentur esse diuersa: sed si exercitatio intelligatur ingenii, cum quadam delectatione disputationis, utrumque coniungitur, et quasi ex utroque unum aliquid temperatur, ut non sit aliena ab huiusmodi exercitatione garrulitas. Solent enim garruli uocari loquaces. Sic autem [1 1Kb] se in Dei mandatis exercet Ecclesia, aduersus omnes inimicos fidei christiane atque catholice copiosis doctorum disputationibus garrula: que tunc fructuose sunt disputantibus, si non ibi considerentur nisi uie Domini [2 1Kb] , sicut scriptum est, misericordia et  ueritas ; quorum duorum plenitudo inuenitur in Christo. Per hanc suauem exercitationem fit etiam quod adiungit: In iustificationibus tuis meditabor, non obliuiscar uerborum tuorum. Ideo utique meditabor, ut non obliuiscar. Unde beatus ille in primo psalmo, in lege Domini meditabitur die ac nocte .

5. In his omnibus que, ut potuimus, disputauimus, meminerimus, karissimi, eum qui abscondit in corde suo eloquia Domini, et enuntiat in labiis suis omnia iudicia oris eius, et in uia testimoniorum eius delectatur sicut in omnibus diuitiis, et garriens uel sese exercens in mandatis eius, considerat uias eius, et meditatur in iustificationibus eius, ne obliuiscatur uerborum eius, per que omnia utique lege Dei atque doctrina instructus apparet; orare tamen et dicere, Benedictus es, Domine; doce me iustificationes tuas. Ubi nichil aliud intelligitur poscere, nisi adiutorium gratie, ut quod iam nouit sermone, discat et opere.



SERMO uII.

1. [uers. 17.] Si huius psalmi superiora meministis, karissimi, adiuuare nos debent ad intelligenda sequentia. Etenim que tanquam ex unius hominis persona loquuntur, membra sunt Christi, et ad unum caput tanquam unum pertinent [1 1Kb] corpus. Nempe superius dixerat: In quo corrigit iunior uiam suam? In custodiendo uerba tua. Ecce nunc apertius, ut id faciat, poscit auxilium: Retribue, inquit, seruo tuo; uiuam, et custodibo [2 1Kb] uerba tua. Si bona pro bonis sibi retribui postulauit, iam custodierat uerba Dei. Non autem dixit, Retribue seruo tuo, quia custodiui uerba tua; tanquam mercedem bonam pro bono obedientie flagitaret: sed dixit, Retribue seruo tuo; uiuam, et custodibo uerba tua. Quod quid est aliud, quam dicere mortuos ea custodire non posse? infideles uidelicet, de quibus dicitur, Sine mortuos sepelire mortuos suos . Quapropter si mortuos intelligimus infideles, uiuos autem fideles; quoniam iustus ex fide uiuit , nec possunt custodiri uerba Dei nisi fide, que per dilectionem operatur : hanc sibi poscit qui dicit, Retribue seruo tuo; uiuam, et custodibo uerba tua. Et quoniam ante fidem non homini debentur nisi mala pro malis, retribuit autem Deus per indebitam gratiam bona pro malis; hanc retributionem rogat qui dicit, Retribue seruo tuo; uiuam, et custodibo uerba tua. Quatuor sunt enim retributiones: aut mala pro malis retribuuntur, sicut Deus ignem eternum retributurus est impiis; aut bona pro bonis sicut regnum eternum retributurus est iustis; aut bona pro malis, sicut Christus per gratiam iustificat impium; aut mala pro bonis, sicut Iudas et Iudei per malitiam persecuti sunt Christum [3 1Kb] . Harum quatuor retributionum due priores pertinent ad iustitiam, ut retribuantur mala pro malis, bona pro bonis: tertia pertinet ad misericordiam, ut retribuantur  bona pro malis: quartam Deus nescit; nulli enim malum pro bono retribuit. Hec autem quam tertio loco posui, primitus necessaria est: nisi enim Deus retribueret bona pro malis, nullo modo essent quibus retribueret bona pro bonis.

2. uide illum Saulum, postea Paulum: »Non ex operibus,« inquit, »iustitie que nos fecimus, sed secundum suam misericordiam saluos nos fecit per lauacrum regenerationis« . Et iterum: »Qui prius fui blasphemus, et persecutor, et iniuriosus; sed misericordiam consecutus sum, quia ignorans feci in incredulitate« . Et iterum: »Consilium autem do, tanquam misericordiam consecutus a Domino, ut fidelis essem : hoc est, ut uiuerem; quia iustus ex fide uiuit. Mortuus ergo erat prius per suam iniustitiam, antequam uiueret per Dei gratiam. Ipsam porro suam mortem sic confitetur: »Adueniente autem,« inquit, »mandato, peccatum reuixit, ego autem mortuus sum, et inuentum est mihi mandatum quod erat in uitam, hoc esse in in mortem« . Retribuit ergo illi Deus bonum pro malo, hoc est, uitam pro morte; talem scilicet retributionem, qualis hic poscitur, ubi dicitur, Retribue seruo tuo; uiuam, et custodibo uerba tua. Et uixit, et custodiuit uerba eius, et pertinere cepit ad aliam retributionem, in qua retribuuntur bona pro bonis: propter quam dicit, »Bonum certamen certaui, cursum consummaui, fidem seruaui; de cetero reposita est mihi corona iustitie, quam reddet mihi Dominus in illa die iustus iudex« . Utique iustus, retribuendo bona pro bonis; quia prius misericors, retribuendo bona pro malis. Quamuis et ipsa iustitia, qua retribuuntur bona pro bonis, non est sine misericordia; quia et hoc scriptum est, Qui coronat te in miseratione et misericordia . Qui enim dixit, Bonum certamen certaui, quando uinceret, nisi illo donante de quo ait, Gratias Deo, qui dat nobis uictoriam per Dominum nostrum Iesum Christum ? Et qui cursum consummauit, quando curreret, quando perueniret, nisi illo adiuuante de quo ait, Igitur non uolentis, neque currentis, sed miserentis est Dei ? Et qui fidem seruauit, quando id faceret, nisi, ut ipse ait, misericordiam consecutus ut fidelis esset?

3. Nusquam ergo se extollat humana superbia: donis suis Deus retribuit bona premia. Sed iste qui iam orat et dicit, Retribue seruo tuo, uiuam; si penitus esset mortuus, non oraret: sed ab illo accepit initium bone concupiscentie, a quo uitam poscit obedientie. Habebant enim aliquam fidem, qui dicebant: Domine, auge nobis fidem . Ille uero et incredulitatem suam confitebatur, nec fidem diffitebatur, qui cum esset interrogatus utrum crederet, ait: Credo, Domine; adiuua incredulitatem meam . Iam utique uiuere incipiens postulat uitam, qui eredens orat obedientiam: non pro ea seruata premium [1 1Kb] ; sed ut seruetur, auxilium.  uita quippe crescente uiuescit per omnem diem, qui renouatur de die in diem .

4. [uers. 18.] Sciens autem uerba Dei non posse custodiri per obedientiam, nisi uideantur per intelligentiam, hoc quoque orationi addit et dicit: Reuela oculos meos, et considerabo mirabilia de lege tua. Ad hoc etiam illud pertinet, quod adiungit, Inquilinus ego sum in terra: siue, ut nonnulli codices habent, Incola ego sum in terra; ne abscondas a me mandata tua. Quod enim ait superius, Reuela oculos meos; hoc postea dixit, ne abscondas a me: et quod ibi dixerat, mirabilia de lege tua; hoc alio modo repetens ait, mandata tua. Nihil est autem mirabilius in mandatis Dei, quam, Diligite inimicos uestros ; hoc est, retribuite bona pro malis. Sed de isto inquilinatu uel incolatu non est sermo coarctandus; et ideo non iste de hac re, sed alius exspectandus, et Domino adiuuante reddendus est.



SERMO uIII.

1. [uers. 19.] Exspectationi Charitatis uestre de sequentibus huius maximi psalmi sermo reddendus est, ab illo uersu scilicet, ubi ait, Incola ego sum in terra; non abscondas a me mandata tua: siue, ut nonnulli codices habent, Inquilinus ego sum in terra. Quod enim est in greco , aliqui nostri inquilinus, aliqui incola, nonnunquam etiam aduena interpretati sunt. Inquilini non habentes propriam domum, habitant in aliena; incole autem uel aduene, utique aduentitii perhibentur. Ubi magna de anima exoritur questio. Neque enim secundum corpus dictum uideri potest, Incola, uel aduena, uel inquilinus sum in terra; cum de terra corpus originem ducat. Sed in hac profundissima questione nichil audeo definire. Siue enim propter animam  merito dici potuerit, Inquilinus, uel incola, uel aduena ego sum in terra; siue secundum totum hominem, quia paradisi aliquando ciuis fuit, ubi utique non erat qui ista dicebat; siue quod est ab omni controuersia liberius, non omnis homo possit hoc dicere, sed cui patria promissa est eterna in celis: hoc scio, quia tentatio est uita humana super terram ; et iugum graue est super filios Adam . uerum me plus delectat secundum istam disputare sententiam, ut ideo nos in terra inquilinos uel incolas esse dicamus, quia supernam patriam, unde pignus accepimus, et quo peruenientes nunquam inde migremus, inuenimus. Nam et ille qui in alio psalmo dicit, Inquilinus ego sum apud te et peregrinus, sicut omnes patres mei ; non ait, Sicut omnes homines; sed dicendo, sicut omnes patres mei, iustos procul dubio uult intelligi, qui eum tempore precesserunt, et in hac peregrinatione gemitu pio superne patrie suspirarunt. De quibus scriptum est ad Hebreos: »Secundum fidem mortui sunt hi omnes, cum non accepissent promissiones, sed longe eas uidentes et salutantes, et confitentes quia hospites et peregrini sunt super terram. Qui enim talia dicunt, ostendunt quia patriam querunt. Et si quidem eius memores essent a qua  discesserant, habuissent tempus reuertendi; nunc autem meliorem appetunt, id est celestem: ideo non confunditur de his Deus uocari Deus eorum; preparauit enim eis ciuitatem« . Et illud quod legimus, Quamdiu sumus in corpore, peregrinamur a Domino; potest intelligi hoc non esse omnium, sed fidelium: Non enim omnium est fides . Et uidemus quid his uerbis Apostolus iungat. Cum enim dixisset, Quimdiu sumus in corpore, peregrinamur a Domino: Per fidem enim ambulamus, inquit, non per speciem ; ut intelligeremus eorum esse istam peregrinationem, qui ambulant per fidem. Infideles autem, quos Deus non presciuit nec predestinauit conformes fieri imaginis Filii sui , non possunt ueraciter dicere se in terra peregrinos, quando ibi sunt, ubi secundum carnem nati sunt: non enim habent alibi ciuitatem; ac per hoc non sunt in terra alienigene, sed terrigene. Unde ait alia Scriptura de quodam: Posuit enim apud mortem domum suam, et apud inferos cum terrigenis axes suos . Sunt autem et ipsi peregrini et inquilini, non huic terre, sed populo Dei, a quo sunt alienigene. Unde credentibus, et sanctam ciuitatem, que non est de hoc mundo, habere incipientibus Apostolus dicit: Igitur iam non estis peregrini et inquilini; sed estis ciues sanctorum et domestici Dei . Ipsi ergo sunt ciues terreni, qui sunt Dei populo peregrini: qui uero ciues sunt in populo Dei, ipsi sunt in terra peregrini; quia totus idem populus, quamdiu est in corpore, peregrinatur a Domino. Dicat itaque, Incola ego sum in terra; ne abscondas a me mandata tua.

2. Sed qui tandem sunt a quibus Deus abscondit mandata sua? Nonne illa ubique Deus uoluit predicari? Utinam quam multis clara sunt, tam multis clara sint. Nam quid est clarius, quam, Diliges Dominum Deum tuum ex toto corde tuo, et ex tota anima tua, et ex tota mente tua; et, Diliges proximum tuum tanquam teipsum? In quibus duobus mandatis tota lex pendet et Prophete . Et quis est quem lateant ista mandata? Nempe et omnibus fidelibus, et plurimis infidelibus nota sunt. Cur ergo poscit fidelis ne abscondatur sibi quod nec infideli cernit abscondi? An quia Deum nosse difficile est, consequens est utique ut, Diliges Dominum Deum tuum, difficile intelligatur, ne aliud pro alio diligatur? Nam proximi facilior esse uidetur cognitio. Omnis quippe homo est omni homini proximus, nec ulla cogitanda est longinquitas generis, ubi est natura communis. Quanquam nec proximum nouerat qui Domino ait: Et quis est mihi proximus? Quando illi est propositus homo quidam, qui descendens ab Ierusalem in Iericho incidit in latrones: cui proximum non fuisse, nisi qui cum illo fecit misericordiam, ipse qui interrogauerat iudicauit ; patuitque in facienda misericordia neminem alienum esse deputandum ab eo qui diligit proximum. Sed multi nec seipsos nouerunt; quia et seipsum nosse, quemadmodum homo sibi debet innotescere, non omnium  hominum est. Quomodo ergo diligit proximum tanquam seipsum, qui nescit et seipsum? Non enim frustra ille filius iunior, qui profectus in regionem longinquam, ubi dissipauit substantiam suam uiuens prodige, ut diceret, Surgam, et ibo ad partem meum, prius reuersus est in semetipsum , nisi quia tam longe peregrinatus est, ut relinqueret etiam semetipsum. Nec tamen reuerteretur ad se, si omni modo nesciret se; nec diceret, Surgam, et ibo ad patrem meum, si penitus ignoraret Deum. Quocirca et aliquatenus ista sciuntur, et ut magis magisque sciantur, non immerito scienda poscuntur. Quapropter ut sciamus diligere Deum, sciendus est Deus; et ut sciat homo diligere proximum tanquam seipsum, prius debet diligendo Deum diligere seipsum: quod unde poterit, si nescit Deum, si nescit et seipsum? Recte itaque dicitur Deo, Incola ego sum in terra; ne abscondas a me mandata tua. Merito namque absconduntur eis qui non sunt incole in terra: hec enim mandata etsi audiunt, non sapiunt; quia terrena sapiunt. Quorum autem conuersatio in celis est , in quantum hic conuersantur, profecto peregrinantur. Petant itaque ne abscondantur ab eis mandata Dei, per que ab hoc incolatu liberentur, diligendo Deum, cum quo in eternum erunt; et diligendo proximum, ut illic sit [1 1Kb] ubi et ipsi erunt.

3. [uers. 20.] Quid autem diligendo diligitur, si ipsa dilectio non diligitur? Unde consequenter iste incola in terra, cum Dei mandata ne sibi absconderentur orasset, in quibus dilectio precipitur uel sola uel maxime; et ipsius dilectionis dilectionem se uelle habere proclamat, dicens: Concupiuit anima mea desiderare iustificationes tuas in omni tempore. Laudabilis est ista concupiscentia, non damnabilis. Non de hac dictum est, Non concupisces ; sed de illa qua caro concupiscit aduersus spiritum . De hac autem bona concupiscentia qua concupiscit spiritus aduersus carnem, quere ubi scriptum sit; et inuenies, Concupiscentia itaque sapientie deducit ad regnum : et multa alia reperiuntur bone concupiscentie testimonia. Sed hoc sane interest, quod non tacetur quid concupiscatur, quando bona commemoratur concupiscentia: cum autem non additur quid concupiscatur, sed sola ponitur, nonnisi mala intelligitur. Sicut in hoc quod commemoraui, Concupiscentia itaque sapientie deducit ad regnum; si non adderet sapientie, nullo modo diceret, Concupiscentia perducit ad regnum. At uero Apostolus quod posuit, Concupiscentiam nesciebam, nisi Lex diceret, Non concupisces ; non utique addidit cuius rei concupiscentiam, uel quid non concupisces: certum est enim non intelligi, cum ita dicitur, nisi malam concupiscentiam. Quid ergo huius anima concupiuit? Desiderare, inquit, iustificationes tuas in omni tempore. Credo nondum eas desiderabat, quando concupiuit desiderare. Iustificationes autem facta sunt iusta, id est, opera iustitie. Cum itaque nondum habeat et qui iam desiderat, quam  longe ab his erat qui adhuc eas desiderare concupiscebat? et quam longius ab eis sunt qui neque hoc adhuc concupiscunt?

4. Mirum est autem quomodo concupiscatur desiderium, nec sit in nobis cuius concupiscentia iam sit in nobis. Neque enim pulchrum aliquod corpus est, sicut aurum, uel caro aliqua speciosa, quam potest homo concupiscere, nec habere, quia extra posita non est in homine. Quis nesciat in homine esse concupiscentiam, in homine esse desiderium? Cur ergo concupiscitur ut habeatur, quasi forinsecus inferatur? Aut quomodo haberi eius concupiscentia sine ipso potest, cum non sit et ipsum quid aliud quam concupiscentia? Nam et desiderare procul dubio concupiscere est. Quis est iste mirabilis atque inexplicabilis languor? Et tamen est. Nam et egrotus qui fastidio laborat, et uult euadere hoc malum, concupiscit utique desiderare cibum, dum concupiscit non habere fastidium: sed hoc fastidium morbus est corporis. Concupiscentia uero qua concupiscit desiderare cibum, hoc est carere fastidio, in animo est, non in corpore: et habet eam non gutturis et faucium delectatio, que fastidio restringitur [1 1Kb] ; sed recuperande ratio sanitatis, qua pellendum esce fastidium prouidetur. Et ideo non mirum est si appetit animus ut appetat corpus, quando appetit animus nec appetit corpus. Cum autem utrumque animi est, et utrumque concupiscentia est, cur [2 1Kb] concupisco desiderium iustificationum Dei? Quomodo in uno eodemque animo meo habeo concupiscentiam desiderii huius, et ipsum non habeo desiderium? aut quomodo ista duo sunt, et non unum? Utquid enim concupisco desiderare iustificationes, ac non ipsas iustificationes potius quam earum desiderium concupisco? aut quo pacto possum iustificationum desiderium concupiscere, et ipsas iustificationes non concupiscere; cum ideo earum desiderium concupiscam, quia ipsas habere cupio? Quod si ita est, iam ipsas utique concupisco. Quid igitur opus est ut earum desiderium concupiscam, cum iam id habeam, et habere me sentiam? Non enim possem concupiscere desiderium iustitie, nisi concupiscendo iustitiam. An hoc est quod superius dixi, quod diligenda sit etiam ipsa dilectio qua diligitur quod diligi oportet; sicut odio habenda est dilectio qua diligitur quod diligi non oportet? Odio quippe habemus concupiscentiam nostram qua caro concupiscit aduersus spiritum: et quid est ista concupiscentia, nisi mala dilectio? Et diligimus concupiscentiam nostram qua spiritus concupiscit aduersus carnem: et quid est ista concupiscentia, nisi bona dilectio? Cum autem dicitur, Diligenda est, quid aliud dicitur quam, concupiscenda est? Quocirca quoniam recte concupiscuntur iustificationes Dei, recte concupiscitur concupiscentia iustificationum Dei. Hoc enim alio modo sic potest dici: si recte diliguntur iustificationes Dei,  recte diligitur dilectio iustificationum Dei. An aliud est concupiscere, aliud desiderare? Non quod non sit concupiscentia desiderium, sed quia non omnis concupiscentia desiderium est. Concupiscuntur enim et que habentur, et que non habentur: nam concupiscendo, fruitur homo rebus quas habet; desiderando autem, absentia concupiscit. Desiderium ergo quid est, nisi rerum absentium concupiscentia? Sed Dei iustificationes absentes esse quomodo possunt, nisi quando nesciuntur? An et quando sciuntur et non fiunt, absentes habende sunt? Nam quid sunt iustificationes, nisi opera iusta, non uerba? Ac per hoc possunt infirmitate anime non desiderari; et ratione mentis, ubi uidetur quam sint utiles atque salubres, potest earum desiderium concupisci. Sepe enim quid agendum sit uidemus, nec agimus; quia non delectat ut agamus, et cupimus et delectet. Preuolat intellectus; et tarde sequitur, et aliquando non sequitur humanus atque infirmus affectus. Ideo ergo desiderare concupiscebat que bona esse cernebat, cupiens eorum habere delectationem quorum potuit uidere rationem.

5. Non autem ait, concupiscit; sed, Concupiuit anima mea desiderare iustificationes tuas. Fortasse quippe talis erat iste incola in terra, qui iam peruenerat ad id quod concupiuerat, iamque desiderabat eas quarum se desiderium aliquando concupisse commemorat. Si autem iam desiderabat, cur non habebat? Non enim aliquid impedit quominus habeantur iustificationes Dei, nisi quia non desiderantur, dum non in eas caritas feruet, quarum caritas lucet. An habebat eas, atque faciebat? Nam paulo post dicit: Seruus autem tuus exercebatur in iustificationibus tuis. Sed quibus quasi gradibus ad eas perueniatur, ostendit. Prius est enim ut uideatur quam sint utiles et honeste; deinde, ut earum desiderium concupiscatur; postremo, ut proficiente lumine atque sanitate delectet earum et operatio, quarum sola ratio delectabat. Sed ea que sequuntur, quoniam iam iste prolixus est, alio sermone, adiuuante Domino, commodius disserentur.



SERMO IX.

1. [uers. 21.] Psalmi huius que tractanda subsequuntur, admonent nos causam nostre miserie recordari. Etenim cum dixisset, concupiuit anima mea desiderare iustificationes tuas in omni tempore; siue scilicet in rebus prosperis, siue in aduersis, quia et in laboribus et doloribus debet delectare iustitia, nec ita est tempore diligenda tranquillo, ut turbulento tempore deseratur, sed amplectenda est in omni tempore: continuo subiecit, Increpasti superbos; maledicti qui declinant a mandatis tuis. Superbi enim declinant a mandatis Dei. Aliud est quippe mandata Dei per infirmitatem uel ignorantiam non implere: aliud ab eis per superbiam declinare; sicut fecerunt qui nos mortaliter in hec mala genuerunt. Delectauit enim eos, Eritis sicut dii; ac sic a mandato Dei, quod sibi eum mandasse sciebant, et quod facillime, nulla infirmitate reuocante, impediente, tardante, implere poterant,  per hanc superbiam declinarunt. Et ecce tota ista dura et infelix erumna mortalium, quodam modo hereditaria est increpatio superborum. Quando enim dixit Deus, Adam, ubi es ? non ubi esset ignorabat, sed superbum increpabat; et ubi tunc esset, id est, ad quam miseriam peruenisset, non scire cupiebat, sed interrogando increpans admonebat. uide autem quemadmodum, cum dixisset, Increpasti superbos, non ait, Maledicti qui declinauerunt a mandatis tuis; ut illud tantum primorum hominum peccatum ueniret in mentem: sed ait, Maledicti qui declinant. Oportebat enim ut omnes illo terrerentur exemplo a diuinis non declinare mandatis, et diligendo iustitiam in omni tempore, in huius mundi etiam labore recipere quod in paradisi amisimus uoluptate.

2. [uers. 22.] Sed quoniam superbi nec in tanta deponunt increpatione ceruicem, et cum sint deiecti laboris mortisque supplicio, extolluntur superbie typho, imitantes elationem cadentium, irridentes humilitatem surgentium; pro eis orat corpus Christi, cum dicit: Aufer a me opprobrium et contemptum, quoniam testimonia tua exquisiui. Testimonia grece martyria nuncupantur, quo uerbo iam utimur pro latino: unde illos qui propter testimonium Christi diuersis passionibus humiliati sunt, et usque ad mortem pro ueritate certarunt, non testes, quod latine utique possemus, sed grece martyres appellamus. Quoniam hoc ergo familiarius auditis et dulcius, sic accipiamus hec uerba tanquam dictum sit, Aufer a me opprobrium et contemptum, quoniam martyria tua exquisiui. Christi corpus ista cum dicit, numquid ab impiis et superbis audire opprobrium atque contemptum ullam deputat penam, cum potius inde perueniat ad coronam? Cur ergo quasi graue aliquid et intolerabile a se poscit auferri, nisi quia, ut dixi, orat pro ipsis inimicis suis, quibus esse perspicit noxium, obiicere sanctum nomen Christi tanquam opprobrium Christianis, et eius a Iudeis irrisam crucem totamque humilitatis christiane medicinam, qua sola tumor ille sanatur quo inflati cecidimus et iacentes amplius intumuimus, eadem superbia permanente et crescente contemnere? Dicat itaque corpus Christi; iam enim diligere didicit inimicos suos; dicat Domino Deo suo, Aufer a me opprobrium et contemplum, quia martyria tua exquisiui: id est, opprobrium quod ideo audio, et contemptum quo ideo contemnor, quia martyria tua exquisiui, aufer a me. Inimici enim mei, quos a me precipis diligi, qui magis magisque moriuntur et pereunt, cum martyria tua contemnunt et criminantur in me, profecto reuiuiscent et inuenientur, si martyria tua uenerentur in me. Ita factum est; hoc uidemus. Ecce martyrium Christi, et apud homines et in hoc mundo, non solum non est opprobrium, sed magnum est ornamentum: ecce non solum in conspectu Domini, uerum etiam in conspectu hominum iam pretiosa est mors sanctorum eius ; ecce non solum non contemnuntur, uerum etiam magnis honoribus preferuntur martyres eius. Ecce filius ille iunior qui pro porcis quos pascebat, id est, pro immundis demonibus quos colebat, particulam  suam in paucissimis Christianis precedentem persequebatur; iam nunc in tam multis et magnis populis gentium martyres, quibus ingerebat opprobrium, religiosissime predicans, et maximis laudibus quos contemnebat exaltans, mortuus erat et reuixit, perierat et inuentus est . Hoc tam magno lucro correctionis, conuersionis et redemptionis inimicorum suorum corpus Christi Deo dixit, Aufer a me opprobrium et contemptum: et quasi quereretur de qua re opprobrium, de qua re contemptum; subiungit, Quoniam martyria tua exquisiui.

3. [uers. 23, 24.] Ubi est nunc illud opprobrium? ubi ille contemptus? Abierunt atque transierunt; et quia inuenti sunt qui perierant, illa perierunt. Sed quando Ecclesia talia precabatur, illa patiebatur. Etenim sederunt principes, inquit, et aduersum me loquebantur. Inde persecutio grauis erat, quia eam sedentes, hoc est iudiciariis sedibus eminentes, principes decernebant. Refer hoc ad ipsum caput; inuenies sedisse principes Iudeorum, consilium querentes quomodo Christum perderent . Refer hoc ad corpus eius, id est Ecclesiam; inuenies reges terre excogitasse atque iussisse quomodo Christiani nusquam essent. Etenim sederunt principes, et aduersum me loquebantur: seruus autem tuus exercebatur in tuis iustificationibus. Qualis exercitatio hec fuerit, qui nosse desideras, quod adiunxit intellige: Nam et testimonia tua meditatio mea est, et consilium meum iustificationes tue. Recole quod superius commendaui testimonia esse martyria. Recole in iustificationibus Domini nullam esse difficiliorem et mirabiliorem, quam ut suos quisque diligat inimicos. Sic ergo exercebatur corpus Christi, ut et martyria eius meditaretur, et diligeret eos a quibus opprobrantibus et contemnentibus propter ipsa martyria persecutiones patiebatur. Non enim pro se, sicut iam commendauimus, sed pro ipsis potius orabat dicens, Aufer a me opprobrium et contemptum. Sederunt ergo principes, et aduersum me loquebantur: seruus autem tuus exercebatur in iustificationibus tuis. Quonam modo? Nam et testimonia tua meditatio mea est, et consilium meum iustificationes tue. Consilium contra consilium: consilium sedentium principum fuit inuentos martyres perdere; consilium patientium martyrum fuit inimicos perditos inuenire. Reddebant illi mala pro bonis; isti, bona pro malis. Quid ergo mirum si illi occidendo defecerunt, isti moriendo uicerunt? Quid, inquam, mirum si martyres seuientibus Gentibus temporalem mortem patientissime pertulerunt, et Gentes martyribus orantibus ad eternam uitam peruenire potuerunt; dum corpus Christi sic exercetur, ut et martyria meditetur, et malis martyrum persecutoribus bona precetur?



SERMO X.


1. [uers. 25.] Sequitur in isto psalmo maiore, quod considerare, et sicut Dominus dederit, pertractare debemus, Adhesit pauimento anima mea; uiuifica me secundum uerbum tuum. Quid est, Adhesit pauimento anima mea? Nam cum adiungit et dicit, uiuifica me secundum uerbum tuum; quare se uiuificari poscat, utique causam premisit, dicendo, Adhesit pauimento anima mea. Ergo quia propterea se uiuificari petit, quia pauimento adhesit anima eius; mirum si boni aliquid hinc uult intelligi. Ita quippe se habet tota ista sententia, tanquam diceret: Mortuus sum; uiuifica me. Quid est ergo pauimentum? Si tanquam unam quamdam domum magnam uniuersum mundum uelimus accipere, uidemus uelut eius cameram celum: terra erit igitur pauimentum. uult itaque terrenis erui, et cum Apostolo dicere, Conuersatio nostra in celis est . Proinde terrenis adherere mors anime est; cui malo contraria poscitur uita, cum dicitur, uiuifica me.

2. Sed uidendum est utrum congruant huic uerba ista, qui superius talia dixerat, quibus magis Deo uideatur adhesisse quam pauimento, ut conuersatio eius non in terrenis, sed in celestibus haberetur. Quomodo enim potest intelligi terrenis adhesisse qui dicit: Seruus autem tuus exercebatur in tuis iustificationibus; nam et testimonia tua meditatio mea est, et consilium meum iustificationes tue? Hec sunt enim uerba eius antecedentia, quorum antecedentium ista sunt consequentia, Adhesit pauimento anima mea. An ex hoc intelligere debemus, quantumlibet quisque proficiat in iustificationibus Domini, habere eum mortalis carnis affectum circa ista terrena, in quibus uita humana tentatio est super terram ; et ab hac morte si perseueranter proficit, quotidie reuiuiscere, uiuificante illo, cuius gratia homo noster interior renouatur de die in diem ? Nam et illud Apostolus cum dicebat, Quamdiu sumus in corpore, peregrinamur a Domino , et concupiscebat dissolui, et esse cum Christo ; adheserat pauimento anima eius. Unde et corpus ipsum, quia ex terra est, non absurde intelligitur pauimentum; quod adhuc quia corruptibile est et aggrauat animam , recte in illo congemiscitur et dicitur Deo, Adhesit pauimento anima mea, uiuifica me secundum uerbum tuum. Neque enim non cum corporibus nostris semper cum Domino erimus ; sed tunc quia non erunt corruptibilia nec animas aggrauabunt, si diligenter consideremus, non eis nos, sed ipsa nobis potius adherebunt, nos autem Deo. Unde alterius psalmi uerba illa sunt, Mihi autem adherere Deo bonum est : ut uiuant corpora ex nobis, adherendo nobis; nos autem uiuamus ex Deo, quia nobis adherere Deo bonum est. Adhesio quippe ista de qua dictum est, Adhesit pauimento anima mea, non coniunctionem carnis et anime, quamuis et ipsam quidam intellexerint; sed carnalem magis anime affectum, quo caro concupiscit aduersus spiritum  , significare mihi uidetur. Quod si recte accipitur, profecto qui dicit, Adhesit pauimento anima mea, uiuifiea me secundum uerbum tuum, non id orat, ut de corpore mortis huius, morte ipsius corporis interueniente soluatur; quod dies ultimus uite huius, qui propter eius breuitatem non potest esse diuturnus, quandoque facturus est: sed ut concupiscentia qua concupiscitur aduersus spiritum, magis magisque minuatur, et concupiscentia qua concupiscitur aduersus carnem, magis ac magis augeatur; donec ista consumatur in nobis, et illa consummetur per Spiritum sanctum qui datus est nobis.

3. [uers. 26.] Bene autem non ait, uiuifica me secundum meritum meum; sed ait, secundum uerbum tuum: quod quid est aliud, nisi, secundum promissum tuum? Filius promissionis uult esse, non filius elationis; ut secundum gratiam firma sit promissio omni semini. Hoc est enim uerbum promissionis: In Isaac uocabitur tibi semen: hoc est, Non qui filii carnis, hi filii Dei, sed filii promissionis deputantur in semine . Nam quid erat ipse per seipsum, in eo quod sequitur, confitetur: uias meas enuntiaui, et exaudisti me. Nonnulli quidem codices habent, uias tuas; sed plures, et maxime grecis, uias meas, hoc est, malas. Nam hoc mihi uidetur dicere, Peccata mea confessus sum, et exaudisti me, hoc est, ut dimitteres ea. Doce me iustificationes tuas. Confessus sum uias meas, delesti eas; doce me tuas. Sic doce me, ut agam; non ut tantummodo sciam quid agere debeam. Sicut enim dictum est de Domino quod non nouerat peccatum , et intelligitur, non fecerat; sic et iustitiam ille uere dicendus est nosse, qui facit. Proficientis hec oratio est. Nam utique si omnino non faceret, profecto illa superiora non diceret: Seruus autem tuus exercebatur in tuis iustificationibus. Non ergo in quibus exercebatur, has uult a Domino discere; sed ab istis ad alias proficiendo, uelut crescendo, desiderat peruenire.

4. [uers. 27, 28.] Denique adiungit et dicit, uiam iustificationum tuarum insinua mihi; uel, sicut nonnulli codices habent, instrue me: quod expressius de greco dicitur, fac me intelligere  . Et exercebor in mirabilibus tuis. Ipsas iustificationes ampliores, quas proficiendo cupit apprehendere, mirabilia Dei uocat. Sunt ergo quedam Dei iustificationes ita mirabiles, ut humana infirmitas ab eis qui experti non sunt, non ad eas posse peruenire credatur. Unde laborans iste, et earum difficultate quodam modo fatigatus, adiungit: Dormitauit anima mea pre tedio; confirma me in uerbis tuis. Quid est, dormitauit, nisi ab spe refriguit qua eas se apprehensuram esse crediderat? Sed, confirma me, inquit, in uerbis tuis, ne ab eis quoque ad que peruenisse me iam sentio, decidam dormitando: confirma itaque me in eis uerbis tuis que iam teneo, que iam facio, ut ex eis ad alia possim proficiendo pertendere.

5. [uers. 29.] Et quid impedit in uia iustificationum Dei sic ambulare, ut homo facile possit ad illa  etiam mirabilia peruenire? Quid putamus, nisi quod a se amoueri in consequentibus rogat dicens: uiam iniquitatis amoue a me? Et quia lex factorum subintrauit, ut abundaret delictum ; sequitur, et dicit, Et [1 1Kb] lege tua miserere mei. Qua lege, nisi lege fidei? Audi Apostolum: Ubi est ergo gloriatio tua? Exclusa est. Per quam legem? factorum? Non; sed per legem fidei . Hec est lex fidei, qua credimus et oramus per gratiam nobis donari, ut faciamus quod per nosmetipsos implere non possumus; ne ignorantes Dei iustitiam, et nostram uolentes constituere, iustitie Dei non simus subiecti . In lege itaque factorum est Dei iubentis iustitia; in lege autem fidei, subuenientis misericordia.

6. [uers. 30-32.] Cum autem dixisset, Et lege tua miserere mei; de beneficiis eius que iam consecutus est, quodammodo, si dici potest, prescribit, ut impetret cetera que nondum est consecutus. Ait enim: uiam ueritatis elegi; iudicia tua non sum oblitus. Adhesi testimoniis tuis; Domine, noli me confundere. uiam ueritatis elegi, ubi currerem: iudicia tua non sum oblitus, ut currerem. Adhesi testimoniis tuis, cum currerem: Domine, noli me confundere; quo curro pertendam, quo tendo perueniam. Non enim uolentis, neque currentis, sed miserentis est Dei . Denique sequitur: uiam mandatorum tuorum cucurri, cum dilatasti cor meum. Non currerem, nisi dilatasses cor meum. Prorsus isto uersu exponitur quemadmodum dictum sit, uiam ueritatis elegi, iudicia tua non sum oblitus, adhesi testimoniis tuis. Cursus est quippe iste uie mandatorum Dei [2 1Kb] . Et quia potius eius beneficia quam sua merita Domino allegat; tanquam diceretur ei, Quomodo istam uiam cucurristi [3 1Kb] , eligendo, et Dei iudicia non obliuiscendo, et eius testimoniis adherendo, an per teipsum ista potuisti? Non, ait. Quid ergo? uiam mandatorum tuorum, inquit, cucurri cum dilatasti cor meum. Non ergo per proprium, et quasi nullius tue opis indigum arbitrium meum; sed cum dilatasti cor meum. Cordis dilatatio, iustitie est delectatio. Hec munus est Dei, ut in preceptis eius non timore pene angustemur, sed dilectione, et delectatione iustitie dilatemur. Hanc enim nobis promittit latitudinem eius dicens: Habitabo in eis, et deambulabo . Quam enim latum est ubi deambulat Deus! in hac latitudine diffunditur caritas in cordibus nostris per Spiritum sanctum qui datus est nobis . Unde etiam dictum est, Et in plateis tuis discurrant aque tue : platea quippe de uerbo greco a latitudine nomen accepit; quoniam grece dicitur latum. He sunt aque de quibus Dominus clamat, Qui sitit ueniat ad me. Qui credit in me, flumina aque uiue fluent de uentre eius: et exponens Euangelista quid dixerit, Hoc autem, inquit, dicebat de Spiritu quem accepturi erant qui credituri erant in eum . Multa dici possent  de ista cordis latitudine, sed huius sermonis iam contradicitur longitudini.



SERMO XI.

1. [uers. 33.] In psalmo isto magno sequitur quod nobis, adiuuante Domino, considerandum atque tractandum est: Legem pone mihi, Domine, uiam iustificationum tuarum, et exquiram eam semper. Apostolus dicit, Iusto lex non est posita, iniustis autem et non subditis, et cetera, que ibi concludens ait, Etsi quid aliud sane doctrine aduersatur, que est secundum Euangelium glorie beati Dei, quod creditum est mihi . Numquid ergo talis erat iste qui dicit, Legem pone mihi, Domine, qualibus beatus Paulus dicit positam legem? Absit. Si enim talis esset, non superius dixisset, uiam mandatorum tuorum cucurri, cum dilatasti cor meum. Quid est ergo quod orat ut sibi lex a Domino ponatur, si non ponitur iusto? An eo modo non ponitur iusto, quomodo posita est populo contumaci, in tabulis lapideis , non in tabulis cordis carnalibus ; secundum testamentum uetus ex monte Sina, quod in seruitutem generat , non secundum [1 1Kb] testamentum nouum, de quo scriptum est per Ieremiam prophetam, Ecce dies ueniunt, dicit Dominus, et consummabo domui Isrel et domui Iuda testamentum nouum, non secundum testamentum quod disposui patribus eorum in die qua apprehendi manum eorum, ut educerem eos de terra Aegypti: quoniam ipsi non permanserunt in Testamento meo; et ego neglexi eos, dicit Dominus. Quoniam hoc est testamentum quod constituam domui Isrel: Post dies illos, dicit Dominus, dabo leges meas in mentibus eorum, et in cordibus eorum scribam eas ? Ecce quomodo uult iste legem sibi poni a Domino; non sicut iniustis et non subditis, ad uetus testamentum pertinentibus posita est, in tabulis lapideis; sed sicut sanctis filiis libere, hoc est superne Ierusalem, filiis promissionis, filiis hereditatis eterne, sancto Spiritu tanquam digito Dei in mente datur, et in cordibus scribitur: non quam memoria teneant, et uita negligant; sed quam sciant intelligendo, faciant diligendo, in latitudine amoris, non in timoris angustiis. Nam qui timore pene, non amore iustitie opus legis facit, profecto inuitus facit. Quod autem inuitus facit, si posset fieri, mallet utique non iuberi: ac per hoc legis, quam uellet non esse, non est amicus, sed potius inimicus; nec mundatur opere, qui immundus est uoluntate [2 1Kb] . Talis non potest dicere quod iste dixit in superioribus uersibus, uiam mandatorum tuorum cucurri, cum dilatasti cor meum; quia illa dilatatio caritatem significat, que secundum Apostolum legis est plenitudo .

2. Cur ergo iste adhuc poscit sibi legem poni; que utique si non ei posita fuisset, non uiam mandatorum  Dei in cordis latitudine cucurrisset? Sed quia proficiens loquitur, et Dei donum nouit esse quod proficit; quid aliud petit, cum sibi legem poni petit, nisi ut in ea magis magisque proficiat. Quemadmodum si poculum plenum teneas, et sitienti dare incipias; et haurit bibendo, et poscit desiderando. Quibus autem iniustis et non subditis lex in lapideis tabulis ponitur, preuaricationis reos, non promissionis efficit filios. Sed et ille qui eius meminit, nec eam diligit, eo modo reus est; quia memoria eius lapis illi est quodammodo scriptus, non quo adornetur, sed quo prematur; pondus oneris, non titulus honoris. Hanc autem legem iste uiam iustificationum Dei uocauit; nec alia uia est mandatorum eius, quam se cucurrisse iam dixerat, cum dilatatum est cor eius. Ergo et cucurrit, et currit, donec perueniat ad palmam superne uocationis Dei. Denique cum dixisset, Legem pone mihi, Domine, uiam iustificationum tuarum; addidit, et exquiram eam semper. Quid enim exquirit quod habet, nisi quia et habet agendo, et exquirit proficiendo?

3. Sed quid est, semper? Utrum exquirendi non erit finis; sicut dictum est, Semper laus eius in ore meo ; quia laudandi non erit finis: neque enim Deum non laudabimus, cum ad eius regnum peruenerimus eternum, cum legamus, Beati qui habitant in domo tua, in secula seculorum laudabunt te ? An, semper, dictum est, quamdiu hic uiuitur, quia tamdiu proficitur; post hanc autem uitam qui bene hic proficiebat, ibi perficitur? Sicut de quibusdam feminis dictum est, semper discentes: sed ille male, quia secutus adiunxit, Et ad ueritatis scientiam nunquam peruenientes . Qui uero in melius semper hic proficit, quo proficiendo nititur, peruenit, ubi iam non proficiat, quia perfectus sine fine consistit. Nec de illis tamen ita dictum est, semper discentes, ut et post mortem discere perseuerent uana et infructuosa; cum talibus doctrinis successerint non studia, sed supplicia sempiterna. Hic ergo exquiritur Dei lex, quamdiu in ea proficitur, et sciendo et diligendo; ibi autem plenitudo eius manet ad fruendum, non remanet ad querendum. Sic etiam illud dictum est, Querite faciem eius semper . Ubi semper, nisi hic? Non enim et ibi queremus Dei faciem, ubi uidebimus facie ad faciem . Aut si recte dicitur exquiri quod sine fastidio diligitur, et id agitur ne amittatur; semper omnino sine fine queremus legem Dei, hoc est ueritatem Dei: in hoc quippe ipso dicitur psalmo, Et lex tua ueritas. Queritur nunc, ut teneatur; tunc tenebitur, ne derelinquatur: sicut de Spiritu Dei dictum est quod omnia scrutetur, etiam altitudines Dei ; non utique ut quod nescit inueniat, sed quia nichil relinquat omnino quod nesciat.

4. [uers. 34.] Gratia itaque Dei nobis precipue commendatur, quando sibi legem poni poscit a Domino, qui utique iam legem secundum litteram nouerat. Sed quia littera occidit, spiritus autem  uiuificat ; orat ut per Spiritum [1 1Kb] faciat quod per litteram sciebat; ne per scientiam mandati non obseruati etiam preuaricationis ei crimen accedat. Quanquam etiam ut sciatur lex quomodo scienda est, id est, ut intelligatur quid sibi uelit, quare sit eis posita qui eam non erant seruaturi, quid habeat utilitatis etiam hoc ipsum quod lex subintrauit, ut abundaret delictum , nemo comprehendit, nisi a Domino acceperit intellectum: unde iste adiungit et dicit, Da mihi intellectum, et scrutabor legem tuam, et custodiam illam in toto corde meo. Cum enim quisque legem scrutatus fuerit, et ad eius alta peruenerit, in quibus tota pendet; profecto debet Deum diligere ex toto corde, ex tota anima, ex tota mente; et proximum suum tanquam seipsum. In his enim duobus preceptis tota Lex pendet et Prophete . Hoc uidetur promisisse, cum dixit, Et custodiam illam in toto corde meo.

5. [uers. 35.] Sed quia et hoc minus ualet uiribus propriis, nisi adiuuetur ab illo qui iubet, ut faciat quod iubet, Deduc me, inquit, in semita mandatorum tuorum, quia ipsam uolui. Parum est mihi uoluntas mea, nisi in eo quod uolui, me ipse deducas. Et certe ipsa est semita; hoc est uia mandatorum Dei, quam se, dilatato ab illo corde suo, cucurrisse iam dixerat. Quam propterea etiam semitam uocat, quia angusta est uia que ducit ad uitam ; et cum sit angusta, nisi dilatato corde non curritur.

6. [uers. 36.] Sed quoniam adhuc proficit, adhuc currit; et ideo diuinum auxilium quo deducatur inquirit, quia neque uolentis, neque currentis, sed miserentis est Dei ; denique quia et ipsum uelle Deus operatur in nobis [2 1Kb] , preparatur enim uoluntas a Domino; sequitur et dicit, Inclina cor meum in testimonia tua, et non in auaritiam. Quid est inclinatum cor ad aliquid habere, nisi hoc uelle? Et uoluit ergo, et orat ut uelit. uoluit, cum dicit, Deduc me in semita mandatorum tuorum, quia ipsam uolui: orat autem ut uelit, cum dicit, Inclina cor meum in testimonia tua, et non in auaritiam. Hoc itaque orat, ut in ipsa uoluntate proficiat. Que sunt autem Dei testimonia, nisi quibus sibi ipse attestatur? Testimoniis enim aliquid probatur; ac per hoc iustificationes Dei et mandata Dei testimoniis Dei probantur; et quidquid nobis persuadere uult Deus, suis testimoniis persuadet: in que iste petit inclinari cor suum, et non in auaritiam. Testimoniis quippe suis agit nobiscum Deus, ut eum gratis colamus; quod impedit auaritia radix omnium malorum. Tali uerbo greco hic appellat, a quo possit intelligi generalis auaritia, qua plus appetit quisque quam sat est: enim latine plus est; habitus est, ab eo quod est habere. Ergo a plus habendo appellata est , quam latini interpretes in hoc loco nonnulli interpretati sunt emolumentum,  quidam uero utilitatem; sed melius qui auaritiam. Dicit autem Apostolus: Radix enim omnium malorum auaritia est . Sed in greco, unde in nostram linguam uerba ipsa translata sunt, non legitur apud Apostolum , quod in loco isto psalmi huius; sed , quo uerbo significatur amor pecunie. uerum Apostolus intelligendus est isto nomine genus significasse per speciem, id est, per amorem pecunie uniuersalem generalemque auaritiam, que uere radix est malorum omnium. Nam ipsi primi homines per serpentem decepti et deiecti non fuissent, nisi plus quam acceperant habere, et plus quam facti fuerant esse uoluissent. Hoc quippe ille promiserat dicens: Eritis sicut dii . Ergo ista subuersi sunt. Plus enim uolentes habere quam acceperant, et quod acceperant amiserunt. Cuius uestigium ueritatis que ubique dispersa est [1 1Kb] , et in forensi iure deprehensum est, quo institutum est ut plus petendo causa cadat: id est, ut qui plus petierit quam ei debetur, et quod ei debebatur amittat. Omnis autem a nobis circumciditur auaritia, si gratis colatur Deus. Ad quod sanctum Iob in agone tentationis ipse prouocat inimicus, cum de illo dicit: Numquid gratis colit Iob Deum ? Putabat enim Diabolus quod in Deo colendo uir iustus cor inclinatum haberet in auaritiam, et causa emolumenti uel utilitatis rerum temporalium quibus eum ditauerat Dominus, uelut mercenarius ei pro tali mercede seruiret: sed quam gratis Deum coleret, tentatus apparuit. Si ergo cor non habeamus inclinatum in auaritiam, Deum non colimus nisi propter Deum, ut sui cultus ipse sit merces. Ipsum diligamus in seipso, ipsum diligamus in nobis, ipsum in proximis nostris quos diligimus sicut nosmetipsos, siue habeant eum, siue ut [2 1Kb] habeant eum. Quod nobis quoniam ipso donante confertur, ideo illi dicitur. Inclina cor meum in testimonia tua, et non in auaritiam. Sed que sequuntur, alio sermone tractanda sunt.



SERMO XII.

1. [uers. 37.] Sequitur in psalmo quem suscepimus disserendum, Auerte oculos meos, ne uideant uanitatem; in uia tua uiuifica me. A contrario differunt inter se uanitas et ueritas. Huius autem mundi cupiditas, uanitas: sed Christus, qui ex hoc mundo liberat, ueritas. Ipse est et uia in qua se uult iste uiuificari, quia ipse est et uita; ipse quippe ait: Ego sum uia, ueritas et uita . Sed quid est, Auerte oculos meos, ne uideant uanitatem? Numquid quamdiu sumus in hoc mundo, possumus non uidere uanitatem? Omnis enim creatura uanitati subiecta est, que intelligitur esse in homine; et, Omnia uanitas: que abundantia hominis in omni labore suo, quo ipse laborat sub sole ? An iste fortassis hoc orat, ut non sit eius uita sub sole, ubi omnia uanitas; sed in illo sit, in quo se  uiuificari petit? Ille quippe ascendit non super solem tantum, sed super omnes celos, ut adimpleret omnia . Et in illo magis quam sub sole uiuunt qui non inaniter audiunt quod dixit Apostolus: »Que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo« . Ac per hoc si uita nostra ibi est ubi ueritas, non est uita nostra sub sole ubi uanitas. Sed hoc tam magnum bonum magis habemus in spe, non tenemus in re: et secundum spem nostram beatus Apostolus ista locutus est; quia et illud cum dixisset, uanitati creatura subiecta est, adiecit atque ait, Non sponte, sed propter eum qui subiecit in spe. Ergo in spe, qua speramus nos adhesuros contemplande ueritati, subiecti sumus interim uanitati. Creatura quippe ista spiritualis, animalis, corporalisque omnis in homine est; imo homo est. Sponte peccauit, et inimica facta est ueritati: sed ut merito puniretur, non sponte subiecta est uanitati. Denique post pauca, Non solum autem, inquit, sed et nos ipsi primitias spiritus habentes, id est, qui nondum quidem ex toto quod sumus, sed ex ea parte qua pecoribus meliores sumus, Deo, non uanitati subditi sumus, hoc est, per primitias spiritus: »et ipsi in nobismetipsis ingemiscimus, adoptionem exspectantes redemptionem corporis nostri. Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus.« Quamdiu itaque hic secundum carnem sumus, cuius adoptionem et redemptionem per patientiam spei adhuc exspectamus; tamdiu secundum id per quod sub sole sumus, uanitati subiecti sumus. Quamdiu igitur ita sumus, unde possumus non uidere uanitatem, cui etiam subiecti sumus in spe? Quid est ergo quod iste dicit, Auerte oculos meos, ne uideant uanitatem? An hoc petit, ut non quidem in hac uita quod in spe gerimus impleatur, sed ut in ea sorte sit, que in illo quandoque possit impleri, cum liberabitur a seruitute corruptionis, et spiritu et anima et corpore, in libertatem glorie filiorum Dei , ubi iam non uideat uanitatem?

2. Possunt quidem uerba ista sic intelligi, non preter regulam fidei; sed est hic alius sensus quem mihi fateor plus placere. Dominus in Euangelio dicit: »Si fuerit oculus tuus simplex, totum corpus tuum lucidum erit. Si autem oculus tuus fuerit nequam, totum corpus tuum tenebrosum erit. Si ergo lumen quod in te est tenebre sunt, ipse tenebre quante erunt?« Proinde magni interest, cum aliquid boni facimus, cuius rei contemplatione faciamus. Officium quippe nostrum, non officio, sed fine pensandum est; ut scilicet non tantum si bonum est quod facimus, sed precipue si bonum est propter quod facimus, cogitemus. Hos oculos quibus contemplamur quare faciamus quod facimus, auerti poscit ne uideant uanitatem; id est, ne hanc attendat, propter quam faciat, cum boni aliquid facit. In qua uanitate precipuum locum obtinet  amor laudis humane, propter quam multa magna fecerunt qui magni in hoc seculo nominati sunt, multumque laudati in ciuitatibus gentium, querentes non apud Deum, sed apud homines gloriam, et propter hanc uelut prudenter, fortiter, temperanter, iusteque uiuentes; ad quam peruenientes perceperunt mercedem suam, uani uanam. Ab hac uanitate uolens Dominus auertere oculos suorum: »Attendite,« inquit, »ne iustitiam uestram faciatis coram hominibus, ut uideamini ab eis; alioquin mercedem non habebitis apud Patrem uestrum, qui in celis est.« Deinde cum ipsius iustitie quasdam partes exsequeretur, precipiens de eleemosynis, de oratione, de ieiunio, ubique id admonuit, ne aliquid eorum propter gloriam hominum fiat, et ubique dicit eos qui propterea faciunt, percepisse mercedem suam , id est non eternam que sanctis reposita est apud Patrem, sed temporalem quam querunt qui contemplantur in suis operibus uanitatem: non quia ipsa laus humana culpanda est , sed propter ipsam laudem bene operari, hoc est uanitatem in suis operibus intueri. Quandoquidem et ipsa ab hominibus laus homini iusto quantacumque prouenerit, non ibi esse debet eius finis boni, sed etiam ipsa referenda est ad laudem Dei, propter quem bona faciunt uere boni; quoniam non a seipsis, sed ab illo fiunt boni. Denique in eodem sermone Dominus iam dixerat eis: Luceat lumen uestrum coram hominibus, ut uideant uestra opera bona, et glorificent Patrem uestrum, qui in celis est . Ubi finem posuit, hoc est in gloria Dei, hoc debemus quando aliquid boni facimus intueri, si auertuntur a uanitate oculi nostri. Non ergo sit finis boni operis in laudibus hominum, sed ipsas laudes hominum corrigamus, et ad Dei laudes omnia referamus, a quo nobis datur quidquid in nobis sine laudantis errore laudatur. Porro si uanum est propter hominum laudes bona facere, quanto uanius propter adipiscendam pecuniam, uel augendam, siue retinendam, et si quid huiusmodi est commodi temporalis, quod nobis accedit extrinsecus? Quia omnia uanitas: que abundantia hominis in omni labore suo, quo ipse laborat sub sole? Propter ipsam denique temporalem salutem non debemus facere bona opera nostra, sed potius propter illam quam speramus eternam, ubi bono immutabili perfruamur, quod nobis erit ex Deo, imo quod nobis est ipse Deus. Si enim sancti Dei propter hanc temporalem salutem bona opera facerent, nunquam martyres Christi bonum opus confessionis in eiusdem salutis amissione perficerent. Sed acceperunt auxilium de tribulatione, non intuentes uanitatem, quia uana salus hominis ; et diem hominum non concupierunt , quia homo uanitati similatus est, dies eius sicut umbra pretereunt .

3. [uers. 38.] Cum autem Deus rogatur, ut ea que uidentur [1 1Kb] esse in nostra potestate, id est, oculorum auersio a uidenda uanitate ab illo nobis concedatur,  quid nisi eius gratia commendatur? Nonnulli enim ab ea uanitate non auerterunt oculos suos, quia putauerunt a seipsis se fieri iustos et bonos, et dilexerunt gloriam hominum magis quam Dei ; quia et ipsi homines sunt, qui sibi nimium placuerunt, et de sui arbitrii uiribus presumpserunt: sed etiam hec uanitas et presumptio spiritus est . Cum ergo dixisset, Auerte oculos meos, ne uideant uenitatem; in uia tua uiuifica me; que uia non uanitas, sed ueritas est: deinde subiunxit, Statue seruo tuo eloquium tuum in timorem tuum [1 1Kb] . Quod quid est aliud quam, Da mihi ut faciam quod eloqueris? Neque enim statutum est eloquium Dei his qui in se mouent illud contra faciendo; eis autem statutum est in quibus immobile est. Statuit itaque Deus eloquium suum in timorem suum eis quibus dat spiritum timoris sui: timoris autem non illius de quo dicit Apostolus. Non enim accepistis spiritum seruitutis iterum in timore ; hunc enim consummata caritas foras mittit timorem : sed illius timoris quem dicit propheta spiritum timoris Dei ; timoris utique casti, permanentis in seculum seculi , timoris quo timetur offendi qui amatur. Aliter quippe timet adultera uirum suum, aliter casta: adultera, ne ueniat; casta, ne deserat.

4. [uers. 39.] Amputa, inquit, opprobrium meum quod suspicatus sum, quia iudicia tua suauia. Quis est qui suum opprobrium suspicatur, et non magis nouit suum quisque opprobrium, quam cuiuslibet alienum? Suspicari enim potius alienum potest homo, non suum; quoniam quod suspicatur, ignorat: in suo autem opprobrio non est cuiusque suspicio, sed scientia, ubi loquitur conscientia. Quid est ergo quod ait, Opprobrium meum quod suspicatus sum? Nimirum de superiore sensu etiam iste ducendus est: quoniam quamdiu non auertit homo oculos suos ne uideant uanitatem, quod in seipso agitur, hoc de aliis suspicatur; ut propter quod ipse colit Deum, uel propter quod bona opera facit, propter hoc credat et alterum facere. Possunt quippe homines uidere quod agimus; cuius autem rei contemplatione agamus occultum est: et ideo datur suspicionibus locus, ut audeat homo iudicare de occultis hominum, et falsa plerumque, et, si uera, tamen incognita temere suspicari. Propterea Dominus cum de ipso fine loqueretur propter quem iustitiam facere debemus, ut oculos nostros a contemplatione auerteret uanitatis, monuit ne propter laudes hominum bona opera faciamus, dicens: Attendite ne faciatis iustitiam uestram coram hominibus, ut uideamini ab eis. Monuit, ne propter pecuniam, dicens: nolite uobis thesaurizare in terra; et, Non potestis Deo seruire et mammone. Monuit ne propter ipsum necessarium uictum atque uestitum, dicens: Ne solliciti sitis anime uestre quid manducetis, neque corpori uestro quid induamini . Et cum hec omnia monuisset, quia possumus suspicari eos quos iuste uiuere uidemus, et quo fine faciant non uidemus, propter aliquid huiusmodi benefacere;  continuo subiecit: Nolite iudicare, ne iudicemini . Unde et hic cum dixisset, Amputa opprobrium meum quod suspicatus sum; addidit, quia iudicia tua suauia, id est, iudicia tua uera. ueritatis enim amator suaue clamat esse quod uerum est. Hominum autem iudicia de occultis hominum, non suauia, quia temeraria. Et ideo suum dixit opprobrium quod de aliis est suspicatus; quia et hoc quod [1 1Kb] Apostolus ait, Comparantes semetipsos sibimetipsis , non intelligunt: hoc enim procliuius homo suspicatur in alio, quod sentit in seipso. Hoc itaque opprobrium suum petebat auferri, quod in se senserat, et in aliis fuerat suspicatus; ut non esset diabolo similis, qui de occultis sancti Iob suspicatus est quod non gratis Deum coleret, quem poposcit tentandum, ut crimen quod obiiceret inueniret .

5. [uers. 40.] Sed cum libenter alterius opprobrium nonnisi emulatio suspicetur, dum bonum opus reprehendi non potest, quia se asserit [2 1Kb] quod apertum est; et quo fine fiat reprehenditur, quia non se exserit quod occultum est; atque ita male suspicari eum libet cui libet, non uidendo quod latet, et inuidendo quod eminet [3 1Kb] : profecto contra hoc malum, quo quisque libenter de homine malum quod non perspicit suspicatur, caritas habenda est, que non emulatur ; quam Dominus precipue commendat, dicens, Mandatum nouum do uobis, ut uos inuicem diligatis; et, In hoc scient omnes quia discipuli mei estis, si dilectionem habueritis in inuicem : et de dilectione Dei et proximi loquens, In his, inquit, duobus mandatis tota Lex pendet et Prophete . Unde et iste contra sue suspicionis opprobrium quod desiderat amputari, Ecce, inquit, concupiui mandata tua; in tua iustitia uiuifica me. Ecce concupiui ex toto corde, ex tota anima, ex tota mente diligere te, et proximum sicut me: non in mea, sed in tua iustitia uiuifica me, hoc est, ista caritate quam concupiui, imple me. Adiuua ut faciam quod commendas, dona ipse quod mandas. In tua iustitia uiuifica me: quia in me unde morerer habui; unde autem uiuam non inuenio nisi in te. Iustitia tua Christus est, »qui factus est nobis sapientia a Deo, et iustitia, et sanctificatio, et redemptio; ut, quemadmodum scriptum est, Qui gloriatur, in Domino glorietur« . Et in illo inuenio mandata tua que concupiui, ut in tua iustitia, hoc est in illo, uiuifices me. Ipse est enim uerbum Deus; et uerbum caro factum est, ut esset et proximus meus .



SERMO XIII.

1. [uers. 41.] Sermoni pristino, quem de psalmo qui est omnium prolixissimus, nuper habuimus, de uerbis eius que sequuntur iste iungendus est. Hec uerba sunt: Et ueniat super me misericordia tua, Domine.  Que sententia superiori uidetur annexa: non enim ait, ueniat super me; sed ait, Et ueniat. Est autem illa superior, Ecce concupiui mandata tua; in tua iustitia uiuifica me: deinde sequitur, Et ueniat super me misericordia tua, Domine. Quid hic ergo poscit, nisi ut mandata que concupiuit, per eius misericordiam faciat [1 1Kb] , qui mandauit? Exponit enim quodammodo quid dixerit, In tua iustitia uiuifica me; cum subiungit, Et ueniat super me misericordia tua, Domine, salutare tuum secundum eloquium tuum: hoc est secundum promissionem tuam. Unde nos uult Apostolus filios promissionis intelligi ; ne arbitremur nostrum esse quod sumus, sed totum Dei gratie retribuamus. Factus est enim nobis Christus sapientia a Deo, et iustitia, et sanctificatio, et redemptio; ut, quemadmodum scriptum est, Qui gloriatur, in Domino glorietur . Quod ergo ait, In tua iustitia uiuifica me; in Christo utique uiuificari cupit, et ipsa est misericordia quam super se poscit uenire. Ipse Christus est et salutare Dei; quo uerbo exposuit quam misericordiam diceret ubi ait, Et ueniat super me misericordia tua, Domine. Si ergo querimus que sit ista misericordia, audiamus quod sequitur: Salutare tuum secundum eloquium tuum. Ab eo quippe hoc promissum est, qui uocat ea que non sunt, tanquam sint . Nondum enim erant quibus promitteretur, ne quisquam de meritis gloriaretur. Et quibus promissum est, etiam ipsi promissi sunt; ut totum corpus Christi dicat, gratia Dei sum id quod sum .

2. [uers. 42.] Et respondebo, inquit, exprobrantibus mihi uerbum. Utrum, uerbum exprobrantibus; an, uerbum respondebo, ambiguum est: sed quodlibet eorum Christum sonat [2 1Kb] . Ipsum enim nobis exprobrant, quibus est crucifixus uel scandalum, uel stultitia [3 1Kb] : ignorantes quia uerbum caro factum est, et habitauit in nobis; quod uerbum in principio erat, et apud Deum erat, et Deus erat . Sed etsi non ipsi uerbum exprobrent quod eos latet, quia diuinitas eius ab eis non cognoscitur a quibus eius infirmitas in cruce contemnitur; nos tamen uerbum respondeamus, nec exprobratione terreamur aut confundamur. uerbum enim si cognouissent, nunquam Dominum glorie crucifixissent . Ille autem respondet uerbum exprobrantibus, super quem uenit misericordia Dei; hoc est, ipsum salutare eius uenit ut protegat, non ut conterat. Nam super quosdam conterendos uenturus est, qui nunc in eum, dum spernunt eius humilitatem, offendendo quassantur. Sic enim dicit in Euangelio: Qui ceciderit super lapidem istum, conquassabitur; super quem uero ceciderit, conteret eum . Qui ergo nobis exprobrant, offendunt, et cadunt in eum. Nos autem ne offendamus, et cadamus, opprobria eorum ne timeamus, sed respondeamus eis uerbum. »Hoc est uerbum fidei quod predicamus. Quia si credideris,« inquit,  »in corde tuo quia Dominus est iehsu, et confessus fueris in ore tuo quia Deus illum suscitauit a mortuis; saluus eris. Corde enim creditur ad iustitiam, ore autem confessio fit in salutem . Parum est ergo in corde habere Christum, et nolle confiteri dum timetur opprobrium: sed exprobrantibus respondendum est uerbum. Ut autem hoc martyres possent, promissum est eis, et dictum, Non enim uos estis qui loquimini, sed Spiritus Patris uestri, qui loquitur in uobis . Ideo et iste cum dixisset, Respondebo exprobrantibus mihi uerbum; continuo sequitur, Quoniam speraui in uerbis tuis: quod est utique, in promissis tuis.

3. [uers. 43.] Sed quoniam plurimi quamuis ad ipsum corpus, cuius hec uerba sunt, pertinentes, graui pondere persecutionis urgente non ualuerunt sustinere exprobrationem, et Christum deficiendo negauerunt; ideo sequitur, Et ne auferas de ore meo uerbum ueritatis usque ualde. Ex ore suo quippe dicit, quia unitas corporis loquitur, in cuius membris etiam illi deputantur qui defecerunt ad horam negando, sed penitendo postea reuixerunt, uel etiam martyrii palmam quam perdiderant, reparata confessione sumpserunt. Non igitur usque ualde, uel, sicut quidam codices habent, non usquequaque, hoc est non omnimodo, ex ore Petri, in quo erat typus Ecclesie, uerbum ueritatis ablatum est: quia etsi ad horam negauit timore turbatus, tamen flendo est reparatus , et confitendo est postea coronatus. Totum itaque corpus Christi loquitur, id est, Ecclesie sancte uniuersitas: in quo toto corpore siue quia, negantibus plurimis, remanserunt fortes qui usque ad mortem pro ueritate certarent, siue quia et ex iis qui negauerant multi reparati sunt, non est ablatum ex eius ore uerbum ueritatis usque ualde. Quod autem ait, ne auferas, intelligendum est, ne auferri sinas; propter quod orando dicimus, Ne nos inferas in tentationem . Et ipse Dominus ad Petrum, Rogaui, inquit, pro te, ne deficiat fides tua ; hoc est, ne auferatur ex ore tuo uerbum ueritatis usque ualde. Sequitur, Quia in iudiciis tuis speraui; uel, sicut de greco quidam diligentius expresserunt, supersperaui  : quod uerbum etsi minus usitate compositum est, tamen implet ueritatis interpretande necessitatem. Attentius ergo nobis loci huius rimandus est sensus, ut intelligamus, quantum Deus adiuuat, quid sibi uelit, In uerbis tuis speraui, In iudiciis tuis supersperaui. Respondebo, inquit, exprobrantibus mihi uerbum, quoniam speraui in uerbis tuis: id est, quoniam mihi hoc ipse promisisti. Et ne auferas ex ore meo uerbum ueritatis usque ualde, quoniam in iudiciis tuis supersperaui: id est, quoniam iudicia tua, quibus me corripis et flagellas, non solum mihi non auferunt spem, uerum augent etiam: quoniam quem diligit Dominus corripit; flagellat autem omnem filium quem recipit . Ecce enim sancti et humiles corde de te presumendo, in persecutionibus non defecerunt; ecce etiam qui de se presumendo defecerunt,  et tamen ad ipsum corpus pertinuerunt, sibi innotescendo fleuerunt, et tuam gratiam solidius inuenerunt, quia suam superbiam perdiderunt. Ergo ne auferas ex ore meo uerbum ueritatis usque ualde, quia in iudiciis tuis supersperaui.

4. [uers. 44.] Et custodiam legem tuam semper: id est, si non abstuleris ex ore meo uerbum ueritatis, custodiam legem tuam semper. In seculum et in seculum seculi: ostendit quid dixerit, semper. Aliquando etenim semper intelligitur, Quamdiu hic uiuitur; sed hoc non est, in seculum et in seculum seculi: melius quippe ita interpretatum est, quam, sicut quidam codices habent, in eternum et in seculum seculi; quia non potuerunt dicere, et in eternum eterni. Lex itaque ista intelligenda est de qua dicit Apostolus, Plenitudo legis caritas . Hec enim a sanctis, quorum ex ore non aufertur uerbum ueritatis, hoc est, ab ipsa Christi Ecclesia custodietur, non solum in hoc seculum, id est, donec finiatur hoc seculum; sed etiam in alterum, quod appellatur seculum seculi. Neque enim precepta legis, sicut hic, etiam ibi accepturi sumus que custodiamus, sed ipsam legis, ut dixi, plenitudinem sine ullo peccandi timore seruabimus: quia et Deum plenius, cum uiderimus, amabimus, et proximum, quia Deus erit omnia in omnibus ; nec false cuiquam de proximo suspicioni erit locus, ubi nullus ulli erit occultus.



SERMO XIu.

1. [uers. 45.] Superiores uersus prolixi psalmi huius orationem habent; hi autem qui sequuntur, de quibus nunc disputandum est, narrationem. Petebat enim homo Dei superius adiutorium gratie Dei, cum dicebat, In tua iustitia uiuifica me; et ueniat super me misericordia tua, Domine: et alia similia uel supra uel infra. Nunc autem dicit: Et ambulabam in latitudine, quoniam mandata tua exquisiui. Et loquebar in testimoniis tuis in conspectu regum, et non confundebar. Et meditabar in mandatis tuis, que dilexi. Et leuaui manus meas ad mandata tua, que dilexi; et exercebar in iustificationibus tuis. Ubi narrantis uerba sunt, non petentis; uelut, impetratis que petiuerat, confiteatur in Dei laudibus qualem illum fecerat misericordia Domini, quam super se uenire poposcerat. Neque enim hec ita superioribus coniunxit, ut diceret, Et ne auferas ex ore meo uerbum ueritatis usque ualde, quia in iudiciis tuis supersperaui, Et custodiam legem tuam semper, in seculum et in seculum seculi, Et ambulabo in latitudine, quia mandata tua exquisiui, Et loquar in testimoniis tuis in conspectu regum, et non confundar; et cetera isto modo; sic enim uidetur sequentia precedentibus debuisse connectere: sed ait, Et ambulabam in latitudine. Ubi copulatiua coniunctio, id est, Et, uelut inconsequens posita est; quia non ait, Et ambulabo, quomodo dicebat, Et custodiam legem tuam semper. Aut certe si optatiuo modo dictum est, Custodiam legem tuam; non ait, Et ambulem in latitudine, quasi utrumque optauerit, et poposcerit: sed ait, Et ambulabam in latitudine. Ubi si coniunctio ista non esset, sed a superiorum connexione libera  inferretur et soluta sententia, Ambulabam in latitudine; nichil de inusitato loquendi modo hic deberet mouere lectorem, ut occultus sensus querendus hic aliquis putaretur. Nimirum ergo quod non dixit intelligi uoluit, id est, exauditum se fuisse; ac deinde subiunxit qualis factus fuerit: tanquam diceret, Hec cum orarem, exaudisti me, Et ambulabam in latitudine; et cetera que isto modo dicta contexuit.

2. Quid est igitur, Et ambulabam in latitudine, nisi, ambulabam in caritate, que diffusa est in cordibus nostris per Spiritum sanctum qui datus est nobis ? In hac latitudine ambulabat ille qui dicebat, Os nostrum patet ad uos, o Corinthii; cor nostrum dilatatum est . Hec autem caritas duobus illis mandatis tota atque integra continetur, dilectione scilicet Dei, et dilectione proximi, in quibus tota Lex pendet et Prophete . Unde et hic cum dixisset, Et ambulabam in latitudine; causam subiunxit atque ait, Quia mandata tua exquisiui. Nonnulli autem codices non habent mandata, sed testimonia; sed mandata in pluribus inuenimus, et maxime grecis: cui lingue tanquam precedenti, unde ad nos ista translata sunt, magis credendum esse quis ambigat? Si ergo scire uolumus quomodo hec mandata quesierit, uel querenda sint, illud intueamur quod dicit magister bonus, et doctor, et dator: Petite, et accipietis; querite, et inuenietis; pulsate, et aperietur uobis. Et paulo post: Si ergo uos, inquit, cum sitis mali, nostis bona data dare filiis uestris; quanto magis Pater uester qui in celis est, dabit bona petentibus se ? Ubi euidenter ostendit quod dixerat, Petite, querite, pulsate, nonnisi ad poscendi, hoc est, orandi instantiam pertinere. Alius porro euangelista non ait, Dabit bona petentibus se, que multipliciter possunt intelligi, uel corporalia, uel spiritualia; sed circumcidit inde alia, satisque diligenter expressit quid nos uehementer atque instanter uoluerit poscere Dominus, et ait: Quanto magis Pater uester de celo dabit Spiritum bonum petentibus se ? Hic est ille Spiritus per quem diffunditur caritas in cordibus nostris, ut Deum proximumque diligendo diuina mandata faciamus. Hic est ille Spiritus in quo clamamus, Abba, Pater . Ac per hoc ipse nos facit petere, quem desideramus accipere; ipse nos facit querere, quem cupimus inuenire; ipse nos facit pulsare, ad quem nitimur peruenire. Hoc docet Apostolus, qui cum dicat in Spiritu sancto nos clamare, Abba, Pater; rursus alio loco dicit, Dedit Deus Spiritum Filii sui in corda nostra clamantem, Abba, Pater . Quomodo nos clamamus, si ipse clamat in nobis, nisi quia clamare nos fecit, dum habitare cepit in nobis? Etiam hoc itaque agit acceptus, ut largius accipiendus petendo, querendo, pulsando, poscatur. Siue enim ut uita bona petatur, siue ut bene uiuatur; quotquot Spiritu Dei aguntur, hi filii sunt Dei . Ergo, Ambulabam, inquit, in latitudine, quoniam mandata tua exquisiui. Exquisierat et inuenerat, quoniam petierat et acceperat Spiritum bonum, quo factus bonus bene faceret bona, ex fide que per dilectionem operatur .

 3. [uers. 46.] Et loquebar, inquit, in testimoniis tuis in conspectu regum, et non confundebar: tanquam ille qui petierat et acceperat, ut responderet exprobrantibus sibi uerbum, et non auferretur ex ore eius uerbum ueritatis. Itaque pro illa usque ad mortem certans, nec in conspectu regum confundebatur eam loqui. Testimonia quippe, in quibus dicit quod loquebatur, grece martyria nuncupantur; quo uerbo iam utimur pro latino. Unde dictum est etiam uocabulum Martyrum, quibus predixit iehsu quod et ante reges eum fuerant confessuri .

4. [uers. 47, 48.] Et meditabar, inquit, in mandatis tuis, que dilexi, et leuaui manus meas ad mandata tua, que dilexi: siue, quod nonnulli codices habent in utroque uersu, dilexi ualde, aut nimis, aut uehementer, sicut interpretari placuit quod grece dicitur . Mandata ergo Dei dilexit per hoc per quod ambulabat in latitudine; per Spiritum scilicet sanctum, per quem dilectio ipsa diffunditur, et dilatat corda fidelium. Dilexit autem, et cogitando et operando. Nam quod ad cogitationem pertinet, ait, Et meditabar in mandatis tuis: quod autem ad operationem, Et leuaui manus meas ad mandata tua. Utrique autem sententie addidit, que dilexi: finis enim precepti est caritas de corde puro . Quando isto fine, id est, huius rei contemplatione fit mandatum Dei, tunc fit uere opus bonum; et tunc leuantur manus, quia supernum est quo leuantur. Propterea de ipsa caritate locuturus Apostolus ait, Supereminentem uiam uobis demonstro : et alio loco, Cognoscere, inquit, etiam supereminentem scientie caritatem Christi . Nam si de opere mandatorum Dei merces terrene felicitatis expetitur, deponuntur manus potius quam leuantur; quia terrena emolumenta que non sursum, sed deorsum sunt, illo opere requiruntur. Ad utrumque autem pertinet quod sequitur, Et exercebar in iustificationibus tuis: quod plures interpretes dicere maluerunt, quam letabar, aut garriebam, quod aliqui interpretati sunt ex eo quod grecus habet . Exercetur quippe in iustificationibus Dei letus, et quodam modo garrulus, qui mandata eius que diligit, et cogitandi et operandi delectatione custodit.



SERMO Xu.

1. [uers. 49.] Consideremus, quantum donat Dominus, et pertractemus hos uersus magni psalmi huius: Memento uerbi tui seruo tuo, in quo spem dedisti mihi. Hec me consolata est in humilitate mea, quoniam uerbum tuam uiuificauit me. Numquid obliuio, sicut in hominem, cadit in Deum? Cur ergo ei dicitur, Memento? Quamuis in aliis sancte Scripture locis ipsum uerbum omnino ponatur, ut est, Quare mei oblitus es ; et, Obliuisceris inopiam nostram ; et ipse Deus per Prophetam, Omnes, inquit, iniquitates eius obliuiscar : et alibi atque alibi sepius hoc legitur. Sed non ut hominibus ista contingunt, ita intelliguntur in Deo. Nam sicut Deum penitere dicitur, quando preter hominum spem res mutat, consilio non mutato, quia consilium Domini manet in eternum ; ita dicitur  obliuisci, quando tardare uidetur adiutorium uel promissum, uel non retribuere digna peccantibus, uel si quid huiusmodi, tanquam eius memorie sit elapsum quod speratur siue timetur, et non fit. Dicuntur ista locutione morali, qua humanus mouetur affectus; quamuis hec Deus faciat certa dispositione, non deficiente memoria, nec obscurata intelligentia, nec uoluntate mutata. Cum itaque dicitur ei, Memento, orantis desiderium, quia promissum poscit, ostenditur, et extenditur; non Deus, quasi ei de mente id exciderit, admonetur. Memento, inquit, uerbi tui seruo tuo: hoc est, imple promissum seruo tuo. In quo spem dedisti mihi: hoc est, in quo uerbo, quoniam promisisti, me sperare fecisti.

2. [uers. 50.] Hec me consolata est in humilitate mea. Hec scilicet spes que data est humilibus, dicente Scriptura, Deus superbis resistit, humilibus autem dat gratiam . Unde ore proprio etiam ipse Dominus ait: Quoniam qui se exaltat, humiliabitur; et qui se humiliat, exaltabitur . Bene hic intelligimus etiam illam humilitatem, non qua se quisque humiliat confitendo peccata, nec sibi arrogando iustitiam; sed qua quisque humiliatur aliqua tribulatione uel deiectione, quam meruit eius superbia, aut exercetur probaturque patientia: unde paulo post dicit hic psalmus, Priusquam humiliarer, ego deliqui. Et illud in libro Sapientie: In dolore sustine, et in humilitate tua patientiam habe; quoniam in igne probatur aurum et argentum, homines uero acceptabiles in camino humiliationis . Quod ait acceptabiles, ibi spem dedit que consolaretur in humilitate. Et Dominus iehsu hanc humilitatem cum discipulis prediceret a persecutoribus esse uenturam, non eos sine spe reliquit; sed hanc etiam, qua consolarentur, dedit dicens, In uestra patientia possidebitis animas uestras: de ipso quoque corpore quod ab inimicis posset occidi, et quasi penitus interire, Capillus, inquit, capitis uestri non peribit . Hec spes data est corpori Christi, quod est Ecclesia, qua consolaretur in humilitate sua. Propter quam spem dicit et apostolus Paulus: Si autem quod non uidemus speramus, per patientiam exspectamus . Sed eternorum est spes ista premiorum: est et alia spes que in humilitate tribulationis plurimum consolatur, que sanctis data est in uerbo Dei adiutorium gratie pollicentis, ne quisque deficiat. De qua spe [1 1Kb] dicit Apostolus: Fidelis Deus qui non permittet uos tentari super id quod potestis; sed faciet cum tentatione etiam exilum, ut possitis sustinere . Hanc spem dedit etiam Saluator ore suo, quando ait: Hac nocte postulauit satanas uexare uos sicut triticum; et ego rogaui pro te, Petre, ne deficiat fides tua . Hanc spem dedit et in oratione quam docuit, ubi monuit ut dicamus, Ne nos inferas in tentationem : quodammodo enim promisit se daturum suis periclitantibus, quod dici uoluit ab orantibus. Et nimirum de hac spe magis iste psalmus intelligendus est dicere, Hec me consolata est  in humilitate mea, quoniam uerbum tuum uiuificauit me. Quod expressius interpretati sunt qui non uerbum, sed eloquium posuerunt: grecus enim habet, quod est eloquium; non quod est uerbum.

3. [uers. 51.] Sequitur autem: Superbi inique agebant usque ualde; a lege autem tua non declinaui. Superbos intelligi uoluit persecutores piorum; et ideo subiecit, A lege autem tua non declinaui, quia hoc eum facere illorum persecutio compellebat. Quos usque ualde inique dicit egisse, quia non solum erant impii, uerum etiam pios impios esse cogebant. In hac humilitate, hoc est, in hac tribulatione spes consolata est, que data est in uerbo Dei pollicentis adiutorium, ne deficiat fides martyrum; et presentia Spiritus sui uires impertientis laborantibus, ut euadentes de muscipula uenantium dicerent: Nisi quia Dominus erat in nobis, fortasse uiuos absorbuissent nos .

4. An forte quod ait, Hec me consolata est in humilitate mea, illam dicit humilitatem qua homo est deiectus et proiectus in mortem, ex peccato illo quod ualde infeliciter in paradisi felicitate commissum est? In hac quippe humilitate, in qua homo uanitati similis factus est et dies eius sicut umbra pretereunt , omnes filii ire sunt, nisi per Mediatorem reconcilientur Deo, qui predestinati sunt in eternam salutem ante mundi constitutionem : in quo Mediatore et antiqui iusti spem habebant, quando eum in carne uenturum prophetie spiritu preuidebant. Quod ergo uerbum ad eos fiebat de illo, etiam hoc bene hic intelligitur uerbum, si et ipsorum accipimus istam uocem; de quo uerbo dictum est, Memento uerbi tui seruo tuo, in quo spem dedisti mihi. Hec me consolata est in humilitate mea; hoc est, in ista mortalitate mea: quia eloquium tuum uiuificauit me; ut spem uite haberem proiectus in mortem. Superbi inique agebant usque ualde: quando quidem eorum superbiam nec humilitas mortalitatis edomuit. A lege autem tua non declinaui: quod me facere cogebant superbi.

5. [uers. 52.] Memor fui iudiciorum tuorum a seculo, Domine, et consolatus sum: uel, sicut alii codices habent, et exhortatus sum; id est, exhortationem accepi. Utrumque enim potuit interpretari de uerbo greco, quod est . A seculo ergo ex quo genus humanum sumpsit exordium, memor fui iudiciorum tuorum super uasa ire, que perfecta [1 1Kb] sunt in perditionem: et consolatus sum, quia per hec quoque ostendisti diuitias glorie tue in uasa misericordie tue .

6. [uers. 53, 54] »Tedium detinuit me a peccatoribus relinquentibus legem tuam. Cantabiles erant mihi iustificationes tue in loco incolatus mei:« uel, sicut alii codices habent, in loco peregrinationis mee. Ipsa est illa humilitas in loco mortalitatis peregrinantis hominis de paradiso et de illa superna Ierusalem [2 1Kb] , unde quidam descendens in Iericho incidit in latrones:  sed propter misericordiam que per illum Samaritanum cum illo facta est , cantabiles illi erant iustificationes Dei in loco peregrinationis sue; quamuis eum tedium teneret a peccatoribus relinquentibus legem Dei, quia cum eis conuersari in hac uita uel ad tempus cogitur, donec area uentiletur. Possunt autem isti duo uersus ad singulas partes unius superioris aptari: ut quod ait, Memor fui iudiciorum tuorum a seculo, Domine, ad hoc referatur, Tedium detinuit me a peccatoribus derelinquentibus legem tuam: quod uero ibi ait, Et consolatus sum; ad hoc referatur, Cantabiles mihi erant iustificationes tue in loco peregrinationis mee.

7. [uers. 55.] Memor, inquit, fui in nocte nominis tui, Domine, et custodiui legem tuam. Nox est illa humilitas, ubi est mortalitatis erumna; nox est in superbis inique agentibus usque ualde, nox in tedio a peccatoribus relinquentibus legem Dei; nox est postremo in loco peregrinationis huius, donec ueniat Dominus, et illuminet abscondita tenebrarum, et manifestabit cogitationes cordis, et tunc laus erit unicuique a Deo . In hac ergo nocte memor homo esse debet nominis Dei, ut qui gloriatur, in Domino glorietur : propter quod et illud scriptum est, Non nobis, Domine, non nobis, sed nomini tuo da gloriam . Sic enim quisque non in sua, sed in Dei gloria  custodit legem Dei; sicut iste ait, Memor fui in nocte nominis tui, Domine, et custodiui legem tuam. Quam non custodisset, si in sua uirtute confidens, nominis Dei memor non fuisset: adiutorium enim nostrum in nomine Domini .

8. [uers. 56.] Propter quod secutus adiunxit: Hec facta est mihi, quoniam iustitias tuas exquisiui. Iustitias utique tuas, quibus iustificas impium; non meas, que nunquam me pium faciunt, sed superbum. Non enim erat iste aliquis eorum qui ignorantes Dei iustitiam, et suam uolentes constituere, iustitie Dei non sunt subiecti . Has ergo iustitias, quibus iustificantur gratis per gratiam Dei, qui per seipsos iusti esse non possunt, melius alii interpretati sunt iustificationes: quia reuera non , id est, iustitias; sed grecus habet, que sunt iustificationes. Sed quid sibi uult quod ait, Hec facta est mihi? Hec quid? An forte lex, quia dixerat, Et custodiui legem tuam; quibus uerbis subiunxit, Hec facta est mihi: tanquam diceret, Hec lex facta est mihi? Sed non est remorandum in exponendo quomodo sit ei facta lex Dei. Greca enim locutio unde ista translata est, satis indicat non de lege dictum esse, Hec facta est mihi; quia lex in eadem lingua generis masculini est, et feminino pronomine etiam ibi scriptum est, Hec facta est mihi. Queritur ergo prius que illi facta sit, deinde quomodo illi facta sit, quecumque illa sit. Hec, inquit, facta est mihi: non utique, Hec lex, quia hunc sensum, sicut dixi, grecus expellit. Forte ergo, Hec nox: quia tota superior sententia sic se habet, Memor fui in nocte nominis tui, Domine, et custodiui legem tuam: et sequitur, Hec facta est mihi: quia itaque  non lex, profecto nox est que facta est illi. Quid est igitur, Nox mihi facta est, quia iustificationes tuas exquisiui? Lux quippe potius est ei facta, non nox, quia iustificationes exquisiuit Dei. Ac sic recte intelligitur, facta est mihi, ac si diceretur, facta est pro me, id est factum est ut prodesset mihi. Si enim humilitas illa mortalitatis non absurde intelligitur nox, ubi inuicem latent corda mortalium, ut de talibus tenebris innumerabiles et graues tentationes oriantur, ita ut in eadem nocte pertranseant etiam bestie silue, catuli leonum rugientes, querentes a Deo escam sibi ; unde etiam de illo leone rugiente et querente quem deuoret , Dominus ait quod iam supra commemoraui, Hac nocte postulauit satanas uexare uos sicut triticum; id est, hac nocte in qua pertranseunt bestie silue, uos leo ille magnus quesiuit a Deo escam sibi: profecto hec ipsa humilitas in loco peregrinationis huius, que nox recte intelligitur, prodest eis qui salubriter exercentur in ea, ut discant non superbire; propter quod malum in istam noctem pulsus est homo. Initium enim superbie hominis apostatare a Deo . Sed gratis iustificatus, atque ut in ista humilitate proficiat uariis tentationibus huius noctis oppositus, iam intelligens dicat, quod in hoc psalmo aliquanto post dicitur, Bonum est mihi quoniam humiliasti me, ut discam iustificationes tuas. Nam quid est aliud, Bonum est mihi quoniam humiliasti me, nisi, hec humilitas que nox uocatur, facta est mihi, id est, factum est ut prodesset mihi? Sed quare hoc? Quia scilicet iustificationes tuas, non meas exquisiui.

9. Possumus etiam quod dictum est, Hec facta est mihi, sic intelligere, ut nec lex, nec nox subaudiatur, sed hoc pronomen quod est Hec, non accipiatur aliter quam se habet ille in alio psalmo locus ubi legitur, Unam petii a Domino, hanc requiram . Nec dicit quid unam, uel quam unam, de qua dixerit, Hanc requiram; sed femininum genus quasi pro neutro positum est. Inusitate quippe dictum est, Unam petii, hanc requiram; ubi non subauditur que illa una sit: quod usitatius diceretur, Unum petii a Domino, hoc requiram, ut inhabitem in domo Domini. In his enim neutris non solet exigi neutrum quod subaudiendum sit, ut puta, unum bonum, aut unum donum, uel si quid huiusmodi; sed quidquid illud est, etiamsi masculino uel feminino genere nuncupetur, uel sine ullo nomine ullius generis quibuslibet uerbis insinuetur, solita omnino locutione sub genere neutro intelligitur. Ita ergo et hic eo modo dici potuit, Hec facta est mihi, tanquam dictum esset, Hoc factum est mihi. Si autem queramus quid illud sit, occurrit quod supra dixerat: Memor fui in nocte nominis tui, Domine, et custodiui legem tuam. Hoc factum est mihi; id est, hoc quod custodiui legem tuam, non per meipsum feci, sed factum est mihi, utique abs te: quia iustificationes, non meas, sed tuas exquisiui. Deus est enim, inquit Apostolus, qui operatur in uobis et uelle et operari, pro bona uoluntate . Hoc etiam per prophetam Deus dicit: Et faciam  ut in iustificationibus meis ambuletis, et iudicia mea obseruetis, et faciatis . Quapropter Deo dicente, Ego faciam ut iudicia mea obseruetis, et faciatis; rectissime iste dicit, Hoc factum est mihi: ut cum quesieris quid illud sit, respondeat quod supra dixerat, Ut custodirem legem Dei. Sed quia iste in longum sermo processit, ea que sequuntur, Domino donante, ab alio melius tractabuntur exordio.



SERMO XuI.

1. [uers. 57.] Hos uersus psalmi huius magni nunc aggredimur in Dei uoluntate tractandos, Pars mea Dominus; quod habent quidam, Portio [1 1Kb] mea, Domine. Quod utrum ideo dicatur, quia particeps eius fit quisquis ei adheret, sicut scriptum est, Mihi autem adherere Deo bonum est ; non enim existendo sunt homines dii, sed fiunt participando illius unius qui uerus est Deus: an quia [2 1Kb] partes sibi eligunt homines in hoc mundo, siue sortiuntur, alius hoc, alius illud, unde quisque uiuat; quodammodo portio piorum Deus est unde semper uiuant: uterque non est sensus absurdus. Sed quod sequitur audiamus: Dixi, custodire legem tuam. Quid est, Portio mea, Domine, dixi, custodire legem tuam; nisi quia ita erit portio cuiusque Dominus, cum legem eius custodierit?

2. [uers. 58, 59.] Sed quomodo custodit, nisi hoc donet atque ad hoc adiuuet Spiritus uiuificans; ne littera occidat , et peccatum occasione accepta per mandatum operetur in homine omnem concupiscentiam . Inuocandus est igitur: sic enim ab eo fides impetrat quod lex imperat; quoniam qui inuocauerit nomen Domini, saluus erit . Et ideo uide quid subiungat: Precatus sum faciem tuam in toto corde meo. Et dicens quomodo sit precatus: Miserere, inquit, mei secundum eloquium tuum. Et tanquam exauditus atque adiutus ab eo quem precatus est: Cogitaui, inquit, uias meas, et auerti pedes meos in testimonia tua. Auerti scilicet a uiis meis, que displicuerunt mihi, ut irent in testimonia tua, atque ibi haberent uiam. Plures enim codices non habent, Quia cogitaui, sicut in quibusdam legitur; sed tantummodo, Cogitaui. Quod autem hic positum est, Et auerti pedes meos; nonnulli habent, Quia cogitaui, et auertisti pedes meos: ut hoc Dei potius gratie tribuatur, secundum illum quod Apostolus ait, Deus est enim qui operatur in uobis : cui etiam dicitur, Auerte oculos meos, ne uideant uanitatem. Si oculos, ne uideant uanitatem, cur non et pedes, ne sectentur errorem? Propter quod et illud scriptum est: Oculi mei semper ad Dominum, quoniam ipse euellet de laqueo pedes meos . Sed siue auertisti pedes meos, siue auerti pedes meos legatur, ab illo fit ut faciamus, cuius faciem precatus est in corde suo, et cui dixit, Miserere mei secundum eloquium tuum, hoc est, secundum uerbum promissionis  tue. Filii quippe promissionis in semine deputantur Abrahe. .

3. [uers. 60.] Denique hoc impetrato gratie beneficio, Paratus sum, inquit, et non sum turbatus, ut custodiam mandata tua: quod aliqui interpretati sunt, ad custodiendum mandata tua; aliqui, ut custodirem; aliqui, custodire: quod grecus posuit, .

4. [uers. 61.] Quam uero paratus factus sit ad custodienda diuina mandata subdidit, dicens: Funes peccatorum circumplexi sunt me, et legis tue non sum oblitus. Funes peccatorum impedimenta sunt inimicorum, siue spiritualium, sicut diaboli et angelorum eius, siue carnalium, in quibus filiis infidelitatis diabolus operatur . Non enim hoc nomen quod dictum est peccatorum, ab eo quod sunt peccata declinatum est, sed ab eo quod sunt peccatores: quod in greco euidenter apparet  . Cum itaque minantur mala, quibus terreant iustos, ne pro Dei lege patiantur, quodammodo funibus [1 1Kb] implicant, ueluti ualida et robusta reste sua. Trahunt enim peccata sicut restem longam . Et hinc sanctos implicare conantur, et aliquando permittuntur. Sed si implicant corpus, non implicant animum, ubi non est iste Dei legis oblitus; quia sermo Dei non est alligatus .

5. [uers. 62.] Media nocte, inquit, surgebam ad confitendum tibi, super iudicia iustitie tue. Quia et hoc ipsum quod funes peccatorum circumplectuntur iustum, iudicia sunt iustitie Dei. Propter quod dicit apostolus Petrus, tempus esse ut iudicium iam incipiat a domo Domini. Et si initium, inquit, a nobis; qualis finis erit eis qui non credunt Domini Euangelio? Et si iustus quidem uix saluus erit, peccator et impius ubi parebunt ? Hoc enim ait de persecutionibus quas patiebatur Ecclesia, cum funes peccatorum circumplecterentur eam. Proinde mediam noctem grauiora tribulationis intelligenda existimo. In qua dixit Surgebam: quia non eum sic affligebat, ut deiiceret; sed exercebat, ut surgeret, id est, ut ea ipsa tribulatione ad fortius confitendum proficeret.

6. [uers. 63, 64.] Iam uero quia ista fiunt gratia Dei per Iesum Christum Dominum nostrum, uocem persone sue per hanc prophetiam suo corpori adiungit ipse Saluator. Ad ipsum caput enim proprie quod sequitur pertinere arbitror, Particeps ego sum omnium timentium te, et custodientium mandata tua. Sicut est in Epistola que ad Hebreos inscribitur: Qui enim sanctificat, et qui sanctificantur, ex uno omnes; propter quam causam non confunditur fratres eos uocare. Et paulo post: Propterea ergo, inquit, quia pueri communicauerunt carni et sanguini, et ipse propemodum eorum participauit . Quod quid est aliud, quam, Eorum particeps factus est? Neque enim efficeremur participes diuinitatis eius, nisi ipse mortalitatis nostre particeps fieret. Nam et in Euangelio, quod nos diuinitatis eius participes facti sumus, ita dicitur: Dedit eis potestatem filios Dei fieri; his qui credunt in nomine eius, qui non ex sanguinibus,  neque ex uoluntate carnis, neque ex uoluntate uiri, sed ex Deo nati sunt. Ut autem hoc fieret, quia et ipse factus est particeps mortalitatis nostre, ita ibi sequitur: Et uerbum caro factum est, et habitauit in nobis . Per hanc eius participationem nobis gratia subministratur, ut caste timeamus Deum, et custodiamus mandata eius. Proinde ipse iehsu loquitur in ista prophetia: sed quedam in membris suis et unitate corporis sui, tanquam in uno quodam homine diffuso toto orbe terrarum, et succrescente per uolumina seculorum; quedam uero in seipso capite nostro. Unde et hoc est quod ait, Particeps ego sum omnium timentium te, et custodientium mandata tua. Et quia propter hoc quod particeps lactus est fratrum suorum, Deus hominum, immortalis mortalium, ideo granum cecidit in terram, ut mortificatum multum fructum faceret; de ipso fructu seculus adiunxit, Misericordia tua, Domine, plena est terra. Et unde hoc, nisi cum iustificatur impius? In cuius gratie scientia ut proficiatur, adiungit, Et iustificationes tuas doce me.



SERMO XuII.

1. [uers. 65.] Hi uersus psalmi huius, de quibus nunc in uoluntate Dei disputaturi sumus, ab hoc incipiunt, Suauitatem fecisti cum seruo tuo, Domine, secundum uerbum tuum; uel potius, secundum eloquium tuum. Sed quod ait grecus aliquando suauitatem, aliquando bonitatem nostri interpretes transtulerunt. uerum quia suauitas potest esse et in malo, quando illicita queque et immunda delectant, potest etiam esse et in ea que conceditur uoluptate carnali; sic debemus intelligere suauitatem, quam Greci uocant, ut in bonis spiritualibus deputetur: propter hoc enim eam et bonitatem nostri appellare uoluerunt. Nihil hic ergo aliud dictum existimo, Suauitatem fecisti cum seruo tuo, nisi, fecisti ut me delectaret bonum. Quando enim delectat bonum, magnum est Dei donum [1 1Kb] . Quando autem bonum opus quod lex imperat, fit timore pene, non delectatione iustitie, cum Deus metuitur, non amatur; seruiliter fit, non liberaliter. Seruus autem non manet in domo in eternum, filius manet in eternum ; quia consummata caritas foras mittit timorem . Suauitatem itaque fecisti cum seruo tuo, Domine, faciendo filium qui seruus fuit: secundum eloquium tuum, hoc est, secundum promissum tuum; ut secundum fidem firma sit promissio omni semini .

2. [uers. 66.] Suauitatem, et eruditionem, et scientiam doce me, inquit, quoniam mandatis tuis credidi. Augeri sibi ista poscit et perfici: nam utique qui iam dixerat, Suauitatem fecisti cum seruo tuo; quomodo dicit, Suauitatem doce me, nisi ut ei gratia Dei magis magisque innotescat dulcedine bonitatis? Habebant enim fidem qui dixerunt: Domine, auge nobis fidem . Et quamdiu uiuitur in hoc mundo, proficientium est ista cantatio. Addidit autem, et eruditionem; uel sicut plures codices habent, disciplinam. Sed disciplinam, quam Greci appellant ,  ibi Scripture nostre ponere consueuerunt, ibi intelligenda est per molestias eruditio; secundum illud: Quem enim diligit Dominus, corripit; flagellat autem omnem filium quem recipit. Hec apud ecclesiasticas Litteras dici assolet disciplina, interpretata de greco, ubi legitur, . Hoc enim uerbum in greco positum est in Epistola ad Hebreos, ubi latinus interpres ait: Omnis disciplina ad presens non gaudii uidetur esse, sed tristitie; postea autem fructum pacificum his qui per eam certarunt, reddit iustitie . Cum quo ergo facit Deus suauitatem, id est, cui propitius inspirat boni delectationem; atque, ut apertius id explicem, cui donatur a Deo caritas Dei, et propter Deum caritas proximi: profecto instanter orare debet, quo tantum sibi augeatur hoc donum, ut non solum pro illo contemnat delectationes ceteras, sed etiam pro illo quaslibet perferat passiones. Ita suauitati salubriter additur disciplina. Non enim quantulecumque suauitati uel bonitati, hoc est, caritati sancte poscenda et optanda est; sed tam magne, ut sub eius pressura non possit exstingui, sed sicut ingens flamma sub impetu uenti, quanto magis reprimitur, tanto ardentius excitari. Ideo parum fuit dicere, Suauitatem fecisti cum seruo tuo; nisi rursus peteret ut eum doceat suauitatem, tantam utique ut disciplinam possit patientissime sustinere. Tertia ponitur scientia; quoniam si magnitudine sua precedit scientia magnitudinem caritatis, non edificat, sed inflat . Cum ergo tanta fuerit caritas in bonitate suaui, ut tribulationibus non possit exstingui, quas adhibet disciplina; tunc utilis erit scientia, qua innotescit etiam sibi homo quid ipse meruerit, et que a Deo donata sint ei, per que posse se sciat que se posse nesciebat, et per seipsum omnino non poterat.

3. Quod autem non ait, Da mihi; sed Doce me: quomodo suauitas docetur, si non detur? Quandoquidem multi quod eos non delectat sciunt, et quarum rerum habent cognitionem, non habent suauitatem. Suauitas enim disci [1 1Kb] non potest, nisi delectet. Item disciplina, que significat emendatoriam tribulationem, accipiendo discitur; id est, non audiendo uel legendo, uel cogitando, sed experiendo. At uero scientia, quam tertiam posuit in his que ait, Doce me, docendo datur. Nam quid est aliud docere, quam scientiam dare? Et hec duo ita sibi connexa sunt, ut alterum sine altero esse non possit. Nemo enim docetur nisi discat, et nemo discit nisi doceatur. Et ideo si discipulus capax non sit eorum que a doctore dicuntur, non potest doctor dicere, Ego eum docui, sed ipse non didicit: dicere autem potest, Ego ei dixi quod dicendum fuit, sed ille non didicit; quia non percepit, non comprehendit, non intellexit. Nam profecto et ille didicisset, si iste docuisset. Et ideo Deus, quando uult docere, prius dat intellectum, sine quo ea que ad diuinam doctrinam pertinent, homo non potest discere: unde et iste paulo post dicit, Da mihi intellectum, ut discam mandata tua. Potest itaque homo, cum docere aliquem cupit, dicere  illa que dixit Dominus discipulis suis, posteaquam resurrexit a mortuis; sed facere quod ille fecit, non potest. Ait enim Euangelium: Tunc aperuit eis sensum, ut intelligerent Scripturas, et dixit illis . Quid autem illis dixerit, ibi legitur: sed ideo ceperunt quod dixit, quia unde caperetur aperuit. Docet ergo Deus suauitatem inspirando delectationem, docet disciplinam temperando tribulationem, docet scientiam insinuando cognitionem. Cum itaque alia sint que ideo discimus ut tantummodo sciamus, alia uero ut etiam faciamus; quando Deus ea docet, sic docet ut scienda sciamus, aperiendo ueritatem, sic docet ut facienda faciamus, inspirando suauitatem. Neque enim frustra ei dicitur, Doce me ut faciam uoluntatem tuam . Sic, inquit, doce ut faciam, non tantummodo tu sciam. Ipsa quippe recte facta, fructus est noster quem reddimus agricole nostro: sed Scriptura dicit, Dominus dabit suauitatem, et terra nostra dabit fructum suum . Que autem ista terra est, nisi de qua dicitur eidem ipsi qui dat suauitatem, Anima mea uelut terra sine aqua tibi .

4. Quod uero cum dixisset, suauitatem, et disciplinam, et scientiam doce me; adiunxit atque ait, Quoniam mandatis tuis credidi: non immerito queri potest cur non dixerit, obediui; sed, credidi. Alia sunt enim mandata, alia promissa. Mandata facienda suscipimus, ut accipere promissa mereamur. Promissis ergo credimus, mandatis obtemperamus. Quid est ergo, mandatis tuis credidi, nisi, credidi quod tu illa mandaueris, non aliquis homo, quamuis per homines hominibus ministrata sint? Quia itaque credidi tua esse mandata, ipsa fides mea qua id credidi, impetret abs te gratiam qua faciam quod mandasti. Si enim homo mihi hec iuberet forinsecus; numquid, ut etiam facerem quod iubebat, adiuuaret intrinsecus? Doce ergo me suauitatem inspirando caritatem, doce me disciplinam donando patientiam, doce me scientiam illuminando intelligentiam: Quoniam mandatis tuis credidi. Te illa credidi mandasse qui Deus es, et homini donas unde facias eum facere quod mandas.

5. [uers. 67.] Priusquam humiliarer, inquit, ego deliqui; propterea uerbum tuum, uel, sicut alii expressius habent, propterea eloquium tuum custodiui: utique ne rursum humiliarer. Quod ad illam humiliationem melius refertur, que facta est in Adam, in quo omnis creatura humana tanquam in radice uitiata, quoniam ueritati subiecta esse non uoluit, subiecta est uanitati . Quod uasis misericordie profuit experiri, ut deiecta superbia diligatur obedientia, et pereat non reditura miseria.

6. [uers. 68.] Suauis es, Domine; uel, sicut plures habent, Suauis es tu, Domine: aliqui etiam, Suauis es tu, uel, Bonus es tu; sicut de hoc uerbo superius tractauimus. Et in tua suauitate doce me iustificationes tuas. uere uult facere iustificationes Dei, quando eas in eius suauitate uult discere ab ipso cui dixit, Suauis es tu, Domine.

7. [uers. 69.] Denique sequitur, Multiplicata est super  me iniquitas superborum: eorum scilicet quibus non profuit, quod posteaquam deliquit, humiliata est humana natura. Ego autem in toto corde meo scrutabor mandata tua. Quantalibet, inquit, abundet iniquitas, non in me refrigescet caritas . Tanquam ille hoc dicit, qui in eius suauitate iustificationes Dei discit. Quanto magis enim suauia sunt que iubet qui iuuat, tanto magis ea scrutatur amans, ut cognita faciat et faciendo cognoscat; quia perfectius cognoscuntur, cum fiunt.

8. [uers. 70.] Coagalatum est ut lac cor eorum. Quorum, nisi superborum quorum super se multiplicatam dixit iniquitatem? Obduruisse autem cor eorum uult intelligi hoc uerbo et hoc loco. Nam dicitur et in bono, sicut in psalmo sexagesimo septimo dicitur, Mons incaseatus, mons uber ; et intelligitur gratia plenus: nam et illud quidam, coagulatus, interpretati sunt. Sed uide quid a se opponat duritie cordis illorum: Ego uero, inquit, legem tuam meditatus sum. Quam legem? Utique iustissimam et misericordissimam: unde illi dicitur. Et lege tua miserere mei. Superbis resistit, ut obdurentur; humilibus autem dat gratiam , ut diligant obedientiam, et [1 1Kb] recipiant excellentiam. Meditatione quippe legis huius, uoluntaria seruatur humilitas, ut penalis humilitas euadatur, de qua mox dicit.

9. [uers. 71.] Bonum mihi quoniam humiliasti me, ut discam iustificationes tuas. uicinum aliquid et superius iam dixerat, Priusquam humiliarer, ego deliqui; propterea eloquium tuum custodiui. Ipso quippe fructu ostendit quod bonum illi fuerit humiliari; sed illic dixit et causam, quod humilitatem penalem delinquendo precesserit. Quod uero ibi ait, Propterea eloquium tuum custodiui; hic autem, Ut discam iustificationes tuas: satis significasse mihi uidetur hoc esse ista nosse quod custodire, hoc custodire quod nosse. Neque enim Christus non nouerat quod arguebat; et tamen arguebat peccatum, cum dictum de illo sit quod non nouerat peccatum . Nouerat ergo quadam notitia, et rursus quadam ignorantia non nouerat. Sic et iustificationes Dei multi discunt, et non discunt. Nouerunt enim eas quadam notitia; et rursus quadam ignorantia, quoniam non faciunt, non nouerunt. Eo modo hic ergo intelligendus est dixisse, Ut discam iustificationes tuas; ea notitia qua fiunt.

10. [uers. 72.] Hoc autem quia non fit nisi per dilectionem, ubi qui facit habet delectationem, propter quod dictum est, In tua suauitate doce me iustificationes tuas; sequens uersus ostendit, ubi ait, Bona mihi lex oris tui, super millia auri et argenti: ut amplius diligat caritas legem Dei, quam diligit cupiditas millia auri et argenti.



SERMO XuIII.

1. [uers. 73.] Quando Deus hominem fecit ex puluere, et animauit flatu, non ibi commemoratum est  quod manibus fecerit. Cur itaque quibusdam uisum fuerit uerbo Deum fecisse cetera, hominem uero uelut aliquid precipuum fecisse manibus suis, non uideo: nisi forte quia ex puluere formatum legitur hominis corpus ; non potuisse fieri nisi manibus arbitrantur; nec attendunt quod in Euangelio de uerbo Dei scriptum est, Omnia per ipsum facta sunt , non posse constare, si non per uerbum factum est etiam corpus humanum. Sed adhibent testimonium de hoc psalmo, et dicunt: Ecce ubi apertissime clamat homo, Manus tue fecerunt me, et finxerunt me. Quasi non aperte etiam dictum sit, uidebo celos, opera digitorum tuorum ; nec minus aperte, Et opera manuum tuarum sunt celi ; multoque apertius, Et aridam terram manus eius finxerunt . Manus ergo Dei sunt potestas Dei. Aut si pluralis numerus eos mouet, quia non dictum est, manus tua, sed, manus tue; accipiant manus Dei, uirtutem et sapientiam Dei, quod utrumque unus dictus est Christus : qui etiam intelligitur brachium Domini, ubi legitur, Et brachium Domini cui reuelatum est ? Aut accipiant manus Dei, Filium et Spiritum sanctum; quia et Spiritus sanctus cooperator est Patris et Filii: unde ait Apostolus, Omnia hec operatur unus atque idem Spiritus . Propterea quippe dixit, Unus atque idem: ne tot spiritus quot opera putarentur, non quod sine Patre et Filio Spiritus operetur. Liberum est igitur quomodo intelligantur manus Dei: dum tamen nec ea que facit manibus, uerbo facere negetur; nec ea que facit uerbo, manibus facere non putetur; nec propter manus forma corporis, aut alia manus sinistra, alia dextra, nec propter uerbum sonus oris, uel motus animi transitorius operanti Deo inesse credatur.

2. Nec defuerunt qui duo ista uerba, fecerunt me, et finxerunt me, sic distinguerent, ut animam Deum fecisse, corpus autem finxisse dicerent; quia de anima dixit Deus, Omnem flatum ego feci ; de corpore autem legitur, Et finxit Deus hominem puluerem de terra : tanquam fiat quidem omne quod fingitur, non tamen fingatur omne quod fit. Et ideo animam factam potius dicunt esse quam fictam, quia non est corpus, sed spiritus; quasi non scriptum sit, Qui finxit spiritum hominis in ipso . uerumtamen quando utrumque hoc uerbum de homine in loco uno ponitur, et utrumque hominis, id est, et anima et corpus diuinitus conditum non negatur; non ineleganter distribuuntur singulis singula, ut anima facta, corpus autem fictum intelligatur, siue formatum, siue plasmatum. Nam quidam interpretes noluerunt dicere, finxerunt me; sed, plasmauerunt me: magis diligentes minus latine declinare de greco, quam dicere finxerunt, quod aliquando etiam de simulatione dici solet.

3. Sed utrum hoc secundum Adam dictum est, ex quo cum sint omnes homines propagati, quis hominum, quando ille factus est, etiam se factum non potest dicere originis seminisque ratione? An etiam secundum  hoc recte dici potuit, Manus tue fecerunt me, et plasmauerunt me, quoniam unusquisque non sine opere Dei etiam de parentibus fit, ipso creante, illlis generantibus? Quoniam si operatoria Dei potentia rebus subtrahatur, intereunt; nec aliquid omnino siue de mundi elementis, siue de genitoribus, siue de seminibus nascitur, si ea non operetur Deus. Propter quod ait prophete Ieremie, Priusquam te formarem in utero, noui te . Sed numquid sine intellectu fecit hominem Deus, siue primum, siue unumquemque nascentium, et nunc dicat ei, Manus tue fecerunt me, et plasmauerunt me; da mihi intellectum? Nonne ipsi nature humane intellectus est inditus, ut eo discernatur a pecore? An sic est deformata peccando, ut etiam hoc in ea reformandum sit? Propter quod et Apostolus omnibus ad regenerationem pertinentibus dicit, Renouamini spiritu mentis uestre: et utique intellectus in mente est. Hinc rursus ait, Reformamini in nouitate sensus uestri : de his autem qui huius regenerationis consortes non erant, »Hoc« inquit, »dico et testificor in Domino, ut non iam ambuletis sicut et Gentes ambulant in uanitate mentis sue, obscurati intelligentia, alienati a uia Dei per ignorantiam, que est in illis propter cecitatem cordis eorum« . Propter hos igitur interiores oculos, quorum cecitas est non intelligere, ut aperiantur, et magis magisque serenentur, fide corda mundantur . Quamuis enim, nisi aliquid intelligat, nemo possit credere in Deum; tamen ipsa fide qua credit, sanatur, ut intelligat ampliora. Alia sunt enim que nisi intelligamus, non credimus; et alia sunt que nisi credamus, non intelligimus. Nam cum fides sit ex auditu, auditus autem per uerbum Christi ; quomodo credit predicanti fidem, qui, ut alia taceam, linguam ipsam quam loquitur non intelligit? Sed nisi essent rursus aliqua que intelligere non possumus, nisi ante credamus, propheta non diceret, Nisi credideritis, non intelligetis . Proficit ergo noster intellectus ad intelligenda que credat, et fides proficit ad credenda que intelligat; et eadem ipsa ut magis magisque intelligantur, in ipso intellectu proficit mens. Sed hoc non fit propriis tanquam naturalibus uiribus, sed Deo adiuuante atque donante; sicut medicina fit, non natura, ut uitiatus oculus uim cernendi recipiat. Qui ergo dicit Deo, Da mihi intellectum, ut discam mandata tua, non omnimodo expers eius est, uelut pecus; nec ita, quamuis homo, ut in eorum numero deputandus sit, qui ambulant in uanitate mentis sue, obscurati intelligentia, alienati a uia Dei. Nam si talis esset, nec hoc diceret. Non autem parui est intellectus, nosse a quo poscendus sit intellectus. Et cogitandum est quanto sint altius intelligenda diuina mandata; quando ad ea discenda sibi adhuc dari intellectum petit, qui iam sic intelligit, et qui eloquia Dei se custodisse ante iam dixit.

4. Quod autem interpretati sunt nostri, Da mihi  intellectum; breuius dixit grecus, : quia uno uerbo complexus est, Da mihi intellectum, quod est , quod latine uno uerbo dici non potest: tanquam si non posset latine dici, sana me; et diceretur, da mihi sanitatem, sicut hic dictum est, Da mihi intellectum; aut, sanum me fac, sicut etiam hic dici potest, intelligentem me fac. Quod quidem potuit et angelus facere; nam dixit Danieli, ueni intellectum dare tibi : et hoc uerbum est in greco, quod etiam hic est, ; tanquam si diceret latinus, sanitatem dare tibi, quod grecus dixisset, sanare te. Non enim circumloqueretur latinus interpres dicendo, intellectum dare tibi: si quemadmodum dici potest a sanitate, sanare te; ita dici posset ab intellectu, intellectuare te. Sed si potest hoc et angelus facere, quid est quod iste hoc a Deo sibi poscit ut fiat? An quia Deus angelo iusserat ut faceret? Ita uero: nam Christus intelligitur hoc iussisse angelo ut faceret, eo loco ubi ait Propheta, »Et factum est, cum uiderem ego Daniel uisum, et querebam intellectum, et ecce stetit in conspectu meo ut uisus uiri, et audiui uocem uiri inter Ubal, et uocauit, et dixit [1 1Kb] , Fac intelligere illum uisionem« : et ibi in greco uerbum hoc est quod et hic, id est . Deus itaque per seipsum, quia lux est , illuminat pias mentes, ut ea que diuina dicuntur uel ostenduntur, intelligant. Sed si ad hoc ministro utitur angelo, potest quidem aliquid agere angelus in mente hominis, ut capiat lucem Dei, et per hanc intelligat: sed ita dicitur intellectum dare homini, et quasi, ut ita dicam, intellectuare hominem, quemadmodum quisquam dicitur lucem dare domui, uel illuminare domum, cui fenestram facit; cum eam non sua luce penetret et illustret, sed tantummodo aditum quo penetretur atque illustretur, aperiat. Sed nec sol qui per fenestram illustrat domum, ipse creauit eamdem domum, aut hominem qui fenestram fecit in domo, aut ipse illi iussit ut faceret, aut adiuuit ipse facientem, aut aliquid egit ut aperiretur qua suum lumen infunderet: Deus autem et hominis mentem rationalem atque intellectualem fecit, qua posset capere lumen eius; et angelum talem fecit, qui operari posset aliquid unde ad capiendum lumen Dei mens adiuuaretur humana; et eamdem sic adiuuat mentem, ut angelicam recipiat operationem; et eam sic illuminat de seipso, ut non solum illa que a ueritate monstrantur, sed ipsam quoque proficiendo perspiciat ueritatem. Sed quoniam res quidem necessarias, quantum existimo, tamen prolixa disputatione tractauimus, dilatis sequentibus psalmi huius uersibus, sermonem istum isto fine claudamus.



SERMO XIX.

1. [uers. 73.] Dominus iehsu in hoc psalmo per Prophetam, tanquam sibi, petiuit intellectum dari a Deo corpori suo quod est Ecclesia, ad Dei mandata discenda. Cum ipso enim uita corporis eius, hoc est populi eius, abscondita est in Deo , et  ipse in eodem corpore suo indigentiam patitur, et poscit quod membris suis est necessarium. Manus tue, inquit, fecerunt me, et plasmauerunt me; da mihi intellectum, ut discam mandata tua. Quia tu, inquit, formasti, tu reforma; ut fiat in corpore Christi, quod ait Apostolus, Reformamini in nouitate sensus uestri .

2. [uers. 74.] Qui timent te, inquit, uidebunt me, et iucundabuntur; uel, sicut habent alii codices, letabuntur, quoniam in uerba tua speraui: id est, in ea que promisisti, ut sint promissionis filii, semen Abrahe, in quo benedicuntur omnes gentes . Qui sunt autem qui timent Deum, et quem uidebunt et letabuntur, quoniam in uerba Dei sperauit? Si corpus Christi est, id est Ecclesia, cuius est uox ista per Christum, uel in ipsa et de ipsa, tanquam de seipso ista uox Christi est; numquid non ipsi sunt in eis [1 1Kb] qui timent Deum? Quis est ergo ille quem uident, et iucundantur? An populus ipse se uidet, et iucundatur, et sic dictum est, Qui timent te, uidebunt me, et letabuntur, quia in uerba tua speraui; uel sicut alii diligentius expresserunt, supersperaui  : tanquam diceret, Qui timent te, uidebunt Ecclesiam tuam, et iucundabuntur, quia in uerba tua supersperaui; cum ipsi sint Ecclesia, qui uident Ecclesiam et iucundantur? Sed cur non dixit, qui timent te, uident me, et iucundantur: sed timent te, uerbum presentis temporis posuit; uidebunt autem et iucundabuntur, futuri temporis uerba sunt? An quia in presenti tempore timor est, quamdiu tentatio est uita humana super terram ; iucunditas autem quam uoluit hic intelligi, tunc erit quando iusti fulgebunt in regno Patris sui sicut sol ? Hinc enim etiam illud in alio psalmo legitur, »Quam magna multitudo dulcedinis tue, Domine, quam abscondisti timentibus te!« Nunc ergo quamdiu timent, nondum uident; sed »uidebunt,« et »iucundabuntur:« quia et illic sequitur, »Perfecisti autem sperantibus in te« ; et hic, »quia in uerba tua speraui,« uel, »supersperaui:« ut in uerbo ita composito et cura interpretis diligentioris expresso, etiam illud intelligamus, quod potens est Deus facere supra quam petimus et intelligimus ; ut quia supra quam petimus et intelligimus sunt parum sit ea sperare, sed debeamus supersperare.

3. [uers. 75, 76.] Quia ergo adhuc timet Ecclesia que in hac uita est, et nondum se uidet in eo regno ubi erit eius secura iucunditas, sed inter periculosas tentationes in hoc mundo laborat, ubi audit, Qui se putat stare, uideat ne cadat ; considerans huius mortalitatis miseriam, in qua iugum graue super filios Adam, a die exitus de uentre matris eorum, sic in omnibus pertenditur usque in diem sepulture in matrem omnium , ut propter carnem concupiscentem aduersus spiritum , etiam regenerati gemere sub eius grauitate cogantur:  hoc ergo considerans, »Cognoui,« inquit, »Domine, quia iustitia iudicia tua, et ueritate [1 1Kb] humitiasti me. Fiat misericordia tua, et consoletur me secundum eloquium tuum seruo tuo.« Misericordia et ueritas ita diuino eloquio commendantur, ut cum in multis inueniantur locis, maxime in Psalmis, quodam etiam loco legatur, Uniuerse uie Domini misericordia et ueritas . Et hic quidem primo ueritatem posuit, qua humiliati sumus in mortem, iudicante illo cuius iudicia iustitia est: deinde misericordiam, qua instauramur ad uitam, promittente illo cuius beneficium gratia est. Ideo ait, secundum eloquium tuum seruo tuo: id est, secundum quod promisisti seruo tuo. Siue ergo regeneratio qua hic in Dei Filios adoptamur, siue fides et spes et caritas que tria edificantur in nobis, quamuis de misericordia Dei ueniant; tamen in hac erumnosa et procellosa uita solatia sunt miserorum, non gaudia beatorum: ideo dictum est, Fiat misericordia tua, ut consoletur me.

4. [uers. 77.] Sed quia post hec et per hec etiam illa uentura sunt; ideo sequitur, ueniant mihi miserationes tue, et uiuam. Tunc enim uere uiuam, quando nichil potero timere, ne moriar. Ipsa enim et sine ullo additamento dicitur uita, nec intelligitur nisi eterna et beata, tanquam sola dicenda sit uita, in cuius comparatione ista quam ducimus, mors potius sit appellanda quam uita: quale illud est in Euangelio, Si uis uenire ad uitam, serua mandata . Numquid addidit, eternam, uel, beatam? Item de resurrectione carnis cum loqueretur, Qui bene fecerunt, inquit, in resurrectionem uite : neque hic ait, eterne, seu, beate. Sic et hic, ueniant, inquit, mihi miserationes tue, et uiuam: neque hic ait, in eternum uiuam, uel, beate uiuam; quasi aliud non sit uiuere, quam sine ullo fine et sine ulla miseria uiuere. Sed hoc quo merito? Quia lex, inquit, tua meditatio mea est. Hec meditatio nisi esset in fide, que per dilectionem operatur , nunquam propter eam posset ad illam uitam quispiam peruenire. Hoc dicendum putaui, ne quisquam, cum totam legem memorie mandauerit, eamque creberrima recordatione cantauerit, non tacens quod precipit, nec tamen uiuens ut precipit, arbitretur se fecisse quod legit, Quia lex tua meditatio mea est; et hinc se adepturum existimet, quod uerbis superioribus propter hoc meritum postulauit, ubi dictum est, ueniant super me miserationes tue, et uiuam. Hec meditatio amantis est cogitatio, et tantum amantis, ut caritas non frigescat huius meditationis sue, quantalibet abundantia constipetur iniquitatis aliene .

5. [uers. 78.] Denique sequitur, et dicit, Confundantur superbi, quoniam iniuste iniquitatem fecerunt in me: ego autem exercebor in mandatis tuis. Ecce quod ait [2 1Kb] , meditatio legis Dei, uel potius meditatio lex Dei.

6. [uers. 79.] Conuertantur, inquit, ad me qui timent te, et qui cognoscunt testimonia tua. In nonnullis codicibus  inuenimus et grecis et latinis, Conuertantur mihi; quod tantumdem ualere existimo, quantum si dicatur, ad me. Sed quis est iste qui hoc dicit? Non enim quisquam hominum hoc dicere audebit, aut si dicat, audiendus est. Nimirum ergo ille est qui etiam superius interposuit proprietatem uocis sue, dicens: Particeps ego sum omnium timentium te. Quia factus est particeps mortalitatis nostre, ut et nos participes diuinitatis ipsius fieremus; nos unius participes ad uitam, ad mortem uero particeps ille multorum. Ipse est enim ad quem conuertuntur timentes Deum, et qui cognoscunt Dei testimonia, de illo per Prophetas tanto ante predicta, in eius presentia per miracula paulo ante monstrata.

7. [uers. 80.] Fiat, inquit, cor meum immaculatum in iustificationibus tuis, ut non confundar. Redit ad uocem corporis sui, sancti scilicet populi sui, et iam immaculatum fieri cor suum precatur, hoc est cor membrorum suorum; in iustificationibus Dei, non in uiribus eorum: poposcit enim hoc, non presumpsit. Quod autem addidit, Ut non confundar; tale aliquid et in primis huius psalmi uersibus inuenitur, ubi dixit, Utinam dirigantur uie mee ad custodiendas iustificationes tuas: tunc non confundar, cum inspicio in omnia mandata tua. Quod ibi, quia dixit, Utinam, uno uerbo significauit optantis; hoc isto loco apertioribus uerbis expressit orantis, dicendo, Fiat cor meum immaculatum: ut nec in illa, nec in ista sententia, que utraque una est, inueniatur audacia de libero arbitrio contra gratiam confidentis. Quod autem ait ibi, Tunc non confundar; hoc ait hic, Ut non confundar. Fit ergo cor immaculatum membrorum et corporis Christi, gratia Dei per ipsum corporis caput, hoc est per Iesum Christum Dominum nostrum, per regenerationis lauacrum , ubi abolita sunt omnia preterita peccata nostra; per spiritus adiutorium, per quod concupiscimus aduersus carnem , ne uincamur in pugna nostra; per dominice orationis effectum [1 1Kb] , in qua dicimus, Dimitte nobis debita nostra . Ita donata nobis regeneratione, adiuta conflictione [2 1Kb] , fusa precatione, fit cor nostrum immaculatum, ut non confundamur: quia et hoc ad iustificationes Dei pertinet, quando inter eius alia precepta precipitur, Dimitte, et dimittetur uobis; date, et dabitur uobis .



SERMO XX.

1. [uers. 81.] Adiuuante Domino, istam magni huius psalmi partem considerandam exponendamque suscepimus, ubi dicit, Defecit in salutare tuum anima mea, et in uerbum tuum speraui. Non omnis defectus uel culpe putandus est esse, uel pene: est etiam defectus laudabilis uel optabilis. Nam cum sint inter se duo ista contraria, proficere et deficere; usitatius profectus in bono accipitur, defectus in malo, quando non additur uel subintelligitur in quid proficiatur uel  deficiatur: cum uero additur, potest et malum esse proficere, bonumque deficere. Aperte quippe dixit Apostolus, Profanas autem uerborum nouitates euita: multum enim proficient ad impietatem : ait et de quibusdam, Proficient in peius . Ita et defectus a bono in malum malus est, a malo in bonum bonus est. Bono quippe defectu dictum est, Desiderat et deficit anima mea in atria Domini . Sic et hic non ait, Defecit a salutari tuo; sed, Defecit in salutare tuum, hoc est, ad salutare tuum, anima mea. Bonus est ergo iste defectus: indicat enim desiderium boni, nondum quidem adepti, sed auidissime ac uehementissime concupiti. Sed quis hoc dicit nisi genus electum, regale sacerdotium, gens sancta, populus acquisitionis , ab origine generis humani usque ad huius seculi finem, in eis qui suo quique tempore hic uixerunt, uiuunt, uicturi sunt, desiderans Christum? Teste sanctissimo sene Simeone, qui cum eum infantem accepisset in manus, dixit, Nunc dimittis, Domine, seruum tuum, secundum uerbum tuum in pace; quoniam uiderunt oculi mei salutare tuum. Acceperat enim responsum diuinum, non se gustaturum mortem, nisi uidisset Christum Domini . Quale autem desiderium fuit in isto sene, tale fuisse credendum est in omnibus superiorum temporum sanctis. Unde et ipse Dominus discipulis ait, Multi prophete et reges uoluerunt uidere que uos uidetis, et non uiderunt; et audire que auditis, et non audierunt : ut ipsorum etiam uox hoc loco agnoscatur, Defecit in salutare tuum anima mea. Nec tunc ergo quieuit hoc desiderium sanctorum, nec nunc quiescit in Christi corpore quod est Ecclesia, usque ad terminum seculi, donec ueniat Desideratus cunctis gentibus, sicut promittitur per prophetam . Propter quod dicit Apostolus: »Superest mihi corona iustitie, quam reddet mihi Dominus in illo die iustus iudex; non solum autem mihi, sed et omnibus qui diligunt manifestationem eius« . Hoc itaque desiderium de quo nunc agimus, de dilectione consurgit manifestationis eius; de qua item dicit: Cum Christus apparuerit uita uestra, tunc et uos cum illo apparebitis in gloria . Prima ergo tempora Ecclesie ante uirginis partum, sanctos habuerunt qui desiderarent incarnationis eius aduentum: ista uero tempora ex quo ascendit in celum, sanctos habent qui desiderent eius manifestationem ad uiuos et mortuos iudicandos. Neque hoc Ecclesie desiderium ab initio usque in finem seculi requieuit aliquantum, nisi quamdiu hic cum discipulis in carne uersatus est, ut totius corporis Christi in hac uita gementis uox [1 1Kb] conuenienter intelligatur, Defecit in salutare tuum anima mea, et in uerbum tuum speraui: hoc est in promissum; que spes facit ut per patientiam exspectetur quod a credentibus non uidetur . Etiam hic grecus illud uerbum habet  , quod quidam nostri interpretes  supersperaui transferre maluerunt; quia procul dubio plus futurum est, quam dici potest.

2. [uers. 82.] Defecerunt, inquit, oculi mei in eloquium tuum, dicentes, Quando consolaberis me? Ecce rursus in oculis, sed utique interioribus, laudabilis et felix ille defectus, non ueniens ex infirmitate animi, sed ex fortitudine desiderii in promissum Dei: hoc enim ait, in eloquium tuum. Quomodo autem tales oculi dicunt, Quando consolaberis me? nisi cum tali intentione et exspectatione oratur et gemitur? Lingua enim loqui, non oculi solent: sed oculorum quodammodo uox est desiderium orationis. uerum in eo quod ait, Quando consolaberis me? tanquam moras se perpeti ostendit. Unde est etiam illud, Et tu, Domine, quousque ? Quod aut ideo fit ut dulcior ueniat dilata iucunditas, aut iste sensus est desiderantium, cum spatium temporis, etiam quod subuenienti [1 1Kb] breue est, longum est amanti. Nouit autem Dominus quid quando faciat, qui in mensura et numero et pondere cuncta disponit .

3. [uers. 83.] Ardentibus autem spiritualibus desideriis, carnalia desideria sine dubitatione frigescunt: propter hoc sequitur, Quoniam factus sum tanquam uter in pruina; iustificationes tuas non sum oblitus. Nimirum enim per utrem carnem mortis huius, per pruinam uero celeste beneficium uult intelligi, quo carnis concupiscentie uelut frigore cohibente torpescunt; et fit hinc ut iustificationes Dei de memoria non labantur, dum non cogitatur aliunde; quoniam fit quod ait Apostolus, Carnis prouidentiam ne feceritis in concupiscentiis . Ideo cum dixisset, Quoniam factus sum tanquam uter in pruina; subiecit, Iustificationes tuas non sum oblitus: hoc est, ideo non sum oblitus, quoniam talis factus sum. Feruor enim cupiditatis obtorpuit, ut ferueret memoria caritatis.

4. [uers. 84.] Quot sunt dies serui tui? quando facies de persequentibus me iudicium? In Apocalypsi est ista uox martyrum, et eis imperatur patientia donec fratrum eorum numerus impleatur . De diebus ergo suis interrogat corpus Christi, qui futuri sunt in hoc seculo. Et ne quisquam putaret ante hic Ecclesiam non futuram, quam finis seculi uenerit, et aliquid temporis futurum in hoc seculo, quo Ecclesia iam non sit in terris; propterea cum quesisset de diebus suis, adiunxit etiam de iudicio, profecto demonstrans usque ad iudicium, in quo de persecutoribus eius est futura uindicta, ipsam quoque in terris futuram. Si autem quemquam mouet cur querat quod cum discipuli quererent, Magister respondit, Non est uestrum scire tempora, que Pater posuit in sua potestate ; cur non credamus isto loco psalmi huius esse prophetatum hoc ipsum illos fuisse quesituros, et Ecclesie uocem, que hic tanto ante predicta est, illorum interrogatione completam?

5. [uers. 85.] Quod autem sequitur, Narrauerunt mihi  iniqui delectationes; sed non sicut lex tua, Domine: eas sic transferre uoluerunt interpretes nostri, quas Greci uocant, quod usque adeo uno uerbo nequaquam dici latine potest, ut aliqui, delectationes, aliqui, fabulationes eas dicerent; ut non immerito accipiatur esse quidem illas exercitationes, sed in sermone cum quadam delectatione. Has uero habent in diuersis sectis ac professionibus, et littere seculares, et Iudeorum que Deuterosis nuncupatur, continens [1 1Kb] preter diuinarum canonem Scripturarum millia fabularum; habet eas et hereticorum uana atque errabunda loquacitas. Hos omnes iniquos intelligi uoluit, a quibus sibi narratas dicit , id est exercitationes delectabiles uerbis: Sed non, inquit, sicut lex tua, Domine; quia me in ea ueritas, non uerba delectant.

6. [uers. 86.] Denique adiungit: Omnia mandata tua ueritas: iniuste persecuti sunt me, adiuua me. Et pendet totus de superioribus sensus: Quot sunt dies serui tui? quando facies de persequentibus me iudicium? Ut enim persequantur me, narrauerunt mihi sermonum suorum delectationes: sed eis preposui legem tuam, que ideo plus me delectauit, quia omnia mandata tua ueritas; non sicut illorum abundat sermonibus uanitas. Ac per hoc iniuste persecuti sunt me, quia non in me persecuti sunt nisi ueritatem. Ergo adiuua me, ut certem pro ueritate usque ad mortem; quia et hoc tuum mandatum est, et ideo et hoc ueritas est.

7. [uers. 87.] Hoc cum faceret Ecclesia, passa est quod adiunxit, Paulo minus consummauerunt me in terra: multa scilicet strage martyrum facta, dum confitentur et predicant ueritatem. Sed quia non frustra dictum est, Adiuua me; Ego autem, inquit, non dereliqui mandata tua.

8. [uers. 88.] Atque ut posset perseuerare usque in finem, Secundum misericordiam, inquit, tuam uiuifica me, et custodiam testimonia oris tui: que grecus habet, Martyria. Quod tacendum non fuit, propter dulcissimum martyrum nomen, qui procul dubio quando tanta persequentium crudelitas seuiebat, ut Ecclesia paulo minus consummaretur in terra, nullo modo Dei martyria custodirent, nisi fieret eis quod hic oratum est, Secundum misericordiam tuam uiuifica me. uiuificati sunt enim, ne amando uitam, negarent uitam, et negando uitam, amitterent uitam: ac sic qui pro uita ueritatem deserere noluerunt, moriendo pro ueritate uixerunt.



SERMO XXI.

1. [uers. 89.] Homo qui loquitur in isto psalmo, tanquam tederet eum mutabilitatis hominum, unde uita ista tentationibus plena est, inter tribulationes suas, propter quas supra dixerat, Iniqui persecuti sunt me, et, Paulo minus consummauerunt me in terra; inflammatus desiderio celestis Ierusalem; in superna suspexit, et dixit, In eternum, Domine, uerbum tuum permanet  in celo: hoc est, in Angelis tuis custodientibus eternam sine desertione militiam.

2. [uers. 90.] Sequens autem uersus post celum, pertinet consequenter ad terram. Unus enim uersus est eorum octo qui ad istam litteram pertinent. Singulis quippe litteris hebreis subduntur octoni, donec psalmi huius prolixitas terminetur. In generationem et generationem ueritas tua; fundasti terram, et permanet. Post celum ergo terram contuitu fidelis mentis aspiciens, inuenit in ea generationes que in celo non sunt, et ait, In generationem et generationem ueritas tua: siue omnes generationes ista repetitione significans, a quibus nunquam defuit ueritas Dei in sanctis eius, modo paucioribus, modo pluribus, ut se temporum uarietas habuit uel habebit; siue duas quasdam generationes intelligi uolens, unam scilicet ad Legem et Prophetas, alteram uero ad Euangelium pertinentem. Cur autem nunquam etiam istis generationibus ueritas desit, uelut aperiens causam; Fundasti, inquit, terram et permanet: eos qui in terra sunt, terram nuncupans. Fundamentum autem aliud nemo potest ponere preter id quod positum est, quod est Christus iehsu . Neque enim et illius generationis ad Legem Prophetasque pertinentis fundamentum non erat Christus, testimonium habens a Lege et Prophetis . Aut uero Moyses et Prophete filii deputandi sunt in seruitutem generantis ancille fuisse, non libere, que est mater nostra ; cui, Mater Sion, dicet homo; et homo factus est in ea, et ipse fundauit eam Altissimus ? Ipse est enim et apud Patrem altissimus, et propter nos in ista matre factus humillimus; quoniam qui Deus erat super eam, homo factus est in ea. Hoc itaque fundamento, Domine, fundasti terram, et permanet: quia in tali fundamento constabilita, non inclinabitur in seculum seculi ; in eis utique permanens quibus es uitam daturus eternam. Quos autem ancilla peperit, ad uetus testamentum pertinentes, in cuius tamen figuris latebat nouum, nichil aliud sapiendo quam promissa terrena, non permanent. Seruus enim non manet in domo in eternum, filius autem manet in eternum .

3. [uers. 91.] Ordinatione tua permanet dies. Ista quippe omnia dies [1 1Kb] : et iste est dies quem fecit Dominus, exsultemus et iucundemur in eo ; et sicut in die honeste ambulemus . Quoniam omnia seruiunt tibi. Omnia scilicet de quibus loquebatur; omnia que pertinent ad hunc diem, seruiunt tibi. Impii quippe de quibus dicitur, Nocti similaui matrem uestram , non seruiunt tibi.

4. [uers. 92.] Deinde respexit unde liberetur hec terra, ut fundata permaneat; atque subiecit, Nisi quod lex tua meditatio mea est, tunc forsitan perissem in humilitate mea. Ista lex fidei est; non inanis fidei, sed que per dilectionem operatur . Per hanc impetratur gratia, que fortes facit  in tribulatione temporali, ne pereant in humilitate mortali.

5. [uers. 93.] In eternum, inquit, non obliuiscar iustificationum tuarum, quoniam in ipsis uiuificasti me. Ecce unde factum est ut non periret in humilitate sua. Nam Deo non uiuificante, quid est homo, qui se occidere potuit, uiuificare autem non potest?

6. [uers. 94.] Subiicit deinde ac dicit: Tuus sum ego, saluum me fac, quoniam iustificationes tuas exquisiui. Non transeunter intelligendum est quod dictum est, Tuus sum ego. Quid enim non est eius? An forte quia in celis esse dicitur Deus, ideo putandum est aliquid non esse eius in terra; cum clamet alius psalmus, Domini est terra et plenitudo eius, orbis terre et omnes qui habitant in eo ? Quid est ergo quod iste ita se quodammodo familiarius Deo commendandum putauit, ut diceret, Tuus sum ego, saluum me fac; nisi intelligi uolens quod malo suo suus esse uoluerit, quod est inobedientie primum et maximum malum? Et tanquam dicens, Meus esse uolui, et perditum me feci: Tuus sum, inquit, saluum me fac, quia iustificationes tuas exquisiui; non uoluntates meas, quibus fui meus, sed iustificationes tuas, ut essem iam tuus.

7. [uers. 95.] Me, inquit, exspectauerunt peccatores, ut perderent me; testimonia autem tua intellexi. Quid est, exspectauerunt, ut perderent? an uelut insidiis obsederunt uiam, exspectantes ut quando transiret, occiderent? Numquid ergo morte corporis perire metuebat? Absit. Et quid est, me exspectauerunt, nisi ut eis ad malum consentiret? Tunc enim perderent. Unde autem non perierit dixit: Testimonia tua intellexi. Sed familiarius hic Ecclesie auribus grecum uerbum sonat, Martyria tua intellexi. Quia scilicet me sibi non consentientem etiamsi occiderent, tua martyria confitens non perirem: sed illi qui ut perderent, exspectabant quando consentirem, torquebant etiam cum confiterer. Nec tamen quod intellexerat relinquebat intuens et uidens utique sine fine finem, si perseueraret [1 1Kb] usque in finem.

8. [uers. 96.] Denique secutus adiunxit: Omnis consummationis uidi finem; latum mandatum tuum ualde. Intrauerat quippe in sanctuarium Dei, et intellexerat in nouissima . Omnis autem consummatio mihi uidetur hoc loco intelligenda, usque ad mortem pro ueritate certare , et pro uero ac summo bono mala omnia tolerare: cuius consummationis finis est excellere in regno Christi, quod non habet finem; et habere ibi sine morte, sine dolore, et cum magno honore uitam, morte huius uite ac doloribus et opprobriis acquisitam. Quod autem addidit, Latum mandatum tuum ualde; non intelligo nisi caritatem. Quid enim profuisset quacumque morte imminente, et inter quantacumque tormenta illa martyria confiteri, si caritas in confitente non esset? Audiamus Apostolum: Etsi tradidero, inquit, corpus meum ut ardeam, caritatem autem non  habeam, nichil mihi prodest . Charitas autem Dei diffusa est in cordibus nostris per Spiritum sanctum, qui datus est nobis . In hac diffusione latitudo est, in qua sine angustiis uia quoque ambulatur angusta, donante illo cui dictum est, Dilatasti gressus meos subter me, et non sunt infirmata uestigia mea . Latum est ergo mandatum caritatis, mandatum illud geminum, quo iubetur Deus et proximus diligi. Quid autem latius, quam ut ubi [1 1Kb] pendeat tota Lex et omnes Prophete ?



SERMO XXII.

1. [uers. 97.] Sepe admonuimus laudabilem latitudinem, in qua nullas, cum mandata Dei facimus, patiamur angustias, intelligendam esse caritatem. Propter quod etiam in magno isto psalmo cum superius dixisset, Latum mandatum tuum ualde; in hoc sequenti uersu ostendit unde sit latum, dicens: Quomodo dilexi legem tuam, Domine! Dilectio est igitur latitudo mandati. Unde quippe fieri potest ut diligatur qipd Deus iubet diligi, et ipsa iussio non diligatur? Ipsa est enim lex. Tota, inquit, die meditatio mea est. Ecce quomodo eam dilexi, ut tota die meditatio mea esset: uel potius, sicut grecus habet, totam diem  , ubi magis continuatio meditantis exprimitur. Id autem intelligitur per omne tempus, quod est semper. Tali expugnatur dilectione cupiditas, que sepe faciendis legis iussionibus contracdicit, concupiscente aduersus spiritum carne: aduersus quam spiritus concupiscens , ita debet diligere legem Dei, ut totam diem meditatio eius sit. Dicit autem Apostolus: Ubi est ergo gloriatio tua? Exclusa est. Per quam legem? factorum? Non, sed per legem fidei . Hec est fides que per dilectionem operatur ; quoniam querendo, petendo, pulsando, impetrat Spiritum bonum , per quem dilectio ipsa diffunditur in cordibus nostris . Hoc enim Spiritu Dei quicumque aguntur, hi filii sunt Dei : qui recipiuntur ut recumbant cum Abraham, Isaac et Iacob in regno celorum ; expulso seruo, qui non manet in domo in eternum ; id est Isrel secundum carnem, cui dictum est, »Cum uideritis Abraham, Isaac, et Iacob, et omnes Prophetas in regno Dei, uos autem expelli foras. Et uenient ab oriente, et occidente, et aquilone, et austro, et accumbent in regno Dei. Et ecce sunt nouissimi qui erant primi, et sunt primi qui erant nouissimi« . »Gentes« autem, sicut ait uas electionis, »que non sectabantur iustitiam, apprehenderunt iustitiam; iustitiam autem que ex fide est: Isrel autem persequens legem iustitie, in legem iustitie non peruenit. Quare? Quia non ex fide, sed quasi ex operibus, offenderunt in lapidem offensionis« . Ita facti sunt inimici huius qui hic in prophetia loquitur.

 2. [uers. 98.] Ac deinde coniungit: Super inimicos meos sapere fecisti me mandatum tuum, quoniam in eternum mihi est. Illi namque zelum quidem Dei habent, sed non secundum scientiam. Ignorantes enim Dei iustitiam, et suam querentes constituere, iustitie Dei non sunt subiecti . Iste uero qui super istos inimicos suos sapit mandatum Dei, inueniri uult cum Apostolo non habens iustitiam suam, que ex lege est, sed iustitiam per fidem Christi, que est ex Deo : non quia lex quam legunt inimici eius, non est ex Deo; sed quia eam non sapiunt, sicut iste qui super inimicos suos eam sapit, coherendo lapidi in quem illi offenderunt. Finis enim legis Christus, ad iustitiam omni credenti , ut iustificentur gratis per gratiam ipsius : non sicut illi qui uiribus suis se legem facere existimant, et ideo [1 1Kb] ex lege quidem Dei, sed suam iustitiam constituere querunt; sed quomodo filius promissionis, qui esuriens et sitiens eam , petendo, querendo, pulsando quodammodo a Patre mendicat , ut adoptatus per Unigenitum accipiat. Sic autem mandatum Dei quando sapuisset, nisi eum ipse sic sapere fecisset cui dicit: Super inimicos meos supere fecisti me mandatum tuum? Inimici quippe eius illi, uelut ex Agar, in seruitutem generati , ex eodem mandato temporalia premia quesierunt; et ideo non fuit illis in eternum, sicut est huic. Melius quippe intellexerunt qui interpretati sunt in eternum, quam qui in seculum, tanquam finito isto seculo nullum iam legis posset esse mandatum. Ita uero nullum erit, sed in tabulis uisibilibus librisque conscriptum: in tabulis uero cordis, dilectio Dei et proximi manebit in eternum; in quo mandato geminato tota Lex pendet et Prophete : eritque premium custoditi mandati huius ipse mandator, et premium dilectionis ipse dilectus, quando erit Deus omnia in omnibus .

3. [uers. 99.] Sed quid est hoc quod sequitur, Super omnes docentes me intellexi? Quis est iste qui super omnes docentes se intellexit? quis est, inquam, qui super omnes Prophetas, qui non solum loquendo eos qui secum uixerunt, uerum etiam scribendo posteros tam excellenti auctoritate docuerunt, audet se intelligendo preponere? Salomoni quidem tanta est donata sapienta, ut etiam his omnibus qui fuerunt ante illum, uideatur esse prelatus : sed non est credendum ipsum hic a patre suo Dauid potuisse prophetari; maxime quia dici non posset ex persona Salomonis quod hic dicitur, Ab omni uia maligna prohibui pedes meos. Porro si, quod est acceptabilius, Christum prenuntiat iste propheta, nunc a capite quod est ipse Saluator, nunc ab eius corpore quod est Ecclesia, uerba prophetica digerens, et tanquam unum loquentem faciens, propter magnum illud sacramentum, ubi dictum est, Erunt duo in carne una ; agnosco eum plane qui super  omnes docentes se intellexit, quando cum esset annorum duodecim, remansit puer iehsu in Ierusalem, et a parentibus suis [1 1Kb] post triduum inuentus est illic in templo sedens inter doctores, audiens illos et interrogans; ubi stupebant omnes qui eum audiebant, super prudentia et responsis eius . Nec immerito, qui per istam prophetiam tanto ante dixerat, Super omnes docentes me intellexi. Omnes enim utique homines uult intelligi, non Deum Patrem; de quo dicit ipse Filius, Sicut docuit me Pater, hec loquor . Quod difficillime ex persona uerbi intelligitur; nisi quis utcumque capere ualeat id esse Filium a Patre doctum, quod genitum. Cui enim non est aliud esse, aliud doctum esse, sed quod illi est esse, hoc est doctum esse; profecto a quo ei est esse, ab illo simul ei est doctum esse. Ex persona uero hominis, ubi formam serui accepit , facilius intelligitur a Patre didicisse que dixit: in qua forma serui constitutum, maxime puerum, potuerunt eum homines maioris etatis docendum putare, sed ille quem Pater docuit, super omnes docentes se intellexit. Quia testimonia, inquit, tua meditatio mea est. Ideo super omnes docentes se intelligebat, quia testimonia Dei meditabatur: que melius quam illi de seipso nouerat, qui dicebat, »uos misistis ad Ioannem, et testimonium perhibuit ueritati: ego autem non ab homine testimonium accipio, sed hec dico ut uos salui sitis. Ille erat lucerna ardens et lucens; uos autem uoluistis exsultare ad horam in luce eius: ego autem habeo testimonium maius Ioanne« . Talia testimonia meditabatur, quando super omnes docentes se intellexit.

4. [uers. 100.] Illi autem doctores non absurde intelliguntur etiam ipsi esse seniores, de quibus continuo dicit, Super seniores intellexi. Quod ideo mihi eo modo repetitum uidetur, ut nobis hec legentibus illa etas eius ueniret in mentem, que nobis innotuit ex Euangelio, qua etate puerili inter etate maiores, hoc est, iunior inter seniores sedebat, et super omnes docentes se intelligebat. Solent enim iunior et senior ad inuicem dici minor et maior, etsi neuter eorum senili accessit aut propinquauit etati: quanquam si et expressum nomen seniorum in Euangelio uelimus inquirere, supra quos intellexit, inuenimus quando ei dixerunt Scribe et Pharisei, Quare discipuli tui transgrediuntur traditionem seniorum? Non enim lauant manus suas, cum panem manducant. Ecce obiecta est ei transgressio traditionis seniorum. Sed qui super seniores intellexit, quid eis responderit, audiamus: Quare, inquit, et uos transgredimini mandatum Dei propter traditionem uestram? Deinde paulo post, ut non solum ipse qui est caput corporis, uerum etiam corpus ipsum et membra eius super seniores illos intelligerent, quorum traditio de lauandis manibus ferebatur; conuocatis ad se turbis dixit eis: Audite, et intelligite. Tanquam diceret: Super seniores illos et uos intelligite, ut etiam de uobis illa prophetia clareat esse premissa, Super seniores intellexi  nec solum capiti, uerum etiam corpori, ac sic uniuerso Christo aptata conueniat. Non quod intrat in os, coinquinat hominem; sed quod procedit ex ore, hoc coinquinat hominem. Hoc seniores illi non intelligebant, qui de lauandis manibus sua uelut magna mandata tradiderant. Ipsa quoque membra capitis huius super seniores intelligentis, nondum quod ab eo dictum est intellexerant. Denique post pauca respondens Petrus dixit ei: Edissere nobis parabolam istum. Putabat adhuc esse parabolam, quod Dominus sine figuris fuerat elocutus. At ille dixit: Adhuc et uos sine intellectu estis? Non intelligitis quia omne quod in os intrat, in uentrem uadit, et in secessum emittitur; que autem procedunt de ore, de corde exeunt, et ea coinquinant hominem ? Adhuc et uos sine intellectu estis, et super illos seniores non intelligitis? Sed plane iam nunc audito tali magistro, capite nostro, potest unusquisque nostrum dicere, Super seniores intellexi. Nam etiam corpori congruit quod secutus adiunxit, Quia mandata tua exquisiui. Mandata tua, non mandata hominum: mandata tua, non mandata seniorum, qui uolentes esse legis doctores, non intelligunt neque que loquuntur, neque de quibus affirmant . Merito de mandatis Dei, que sunt exquirenda, ut super seniores illos intelligantur, responsum est iis qui eorum auctoritatem ueritati preferebant, et dictum est, Cur et uos transgredimini mandatum Dei, ut traditiones uestras statuatis?

5. [uers. 101.] Iam uero quod adiungitur, non capiti uidetur conuenire, sed corpori: Ab omni uia maligna prohibui pedes meos, ut custodiam uerba tua. Neque enim caput illud nostrum, ipse Saluator corporis, in aliquam malignam uiam carnali cupiditate ferretur, ut ei necesse esset pedes suos inde prohibere, quasi illuc euntes motibus suis: quod nos facimus, quando ea que ille non habuit, ne uias malignas teneant, desideria nostra praua cohibemus. Sic enim uerba Dei possumus custodire, si post nostras malas concupiscentias non eamus , ut ad mala concupita perueniant; sed eas potius aduersus carnem spiritu concupiscente frenemus , ne nos raptos atque subuersos per malignas uias pertrahant.

6. [uers. 102.] A iudiciis, inquit, tuis non declinaui, quoniam tu legem posuisti mihi. Dixit quid timuerit, ut ab omni uia maligna prohiberet pedes suos. Quid est enim, A iudiciis tuis non declinaui; nisi quod alio loco dicit, A iudiciis autem tuis timui? Perseueranter eis credidi, quia tu legem posuisti mihi. Tu interior intimis meis, tu intus in corde legem posuisti mihi spiritu tuo, tanquam digito tuo; ut eam non tanquam seruus sine amore metuerem, sed casto timore ut filius [1 1Kb] diligerem, et dilectione casta timerem.

7. [uers. 103.] Et ideo uide quid sequitur: Quam dulcia faucibus meis uerba tua! uel, quod de greco est expressius, eloquia tua: super mel et fauum ori meo. Hec est illa suauitas quam Dominus dat, ut terra nostra det fructum suum ; ut bonum  uere bene, id est, non mali carnalis formidine, sed boni spiritualis delectatione [1 1Kb] faciamus. Nonnulli sane codices non habent; fauum, sed plures habent [2 1Kb] . Melli est autem similis aperta doctrina sapientie; fauo uero, que de abstrusioribus sacramentis, tanquam de cellis cereis, ore disserentis, uelut mandentis, exprimitur: uerum ori cordis, non carnis est dulcis.

8. [uers. 104.] Sed quid est quod ait, A mandatis tuis intellexi? Aliud enim est, Mandata tua intellexi; aliud est, A mandatis tuis intellexi. Nescio quid ergo aliud se significat intellexisse a mandatis Dei: hoc est, quantum mihi uidetur, faciendo mandata Dei peruenisse se dicit ad earum rerum intelligentiam, quas concupiuerat scire. Propter quod scriptum est, Concupisti sapientiam; serua mandata, et Dominus prebebit illam tibi : ne quisquam preposterus, antequam habeat humilitatem obedientie, uelit ad altitudinem sapientie peruenire, quam capere non potest, nisi ordine uenerit. Audiat ergo: Altiora te ne quesieris, et fortiora te ne scrutatus fueris; sed que precepit tibi Dominus, illa cogita semper . Sic homo ad occultorum sapientiam peruenit per obedientiam mandatorum. Cum autem dixisset, Que tibi precepit Dominus, illa cogita; ideo addidit, semper, quia et custodienda est obedientia, ut percipiatur sapientia, et percepta sapientia non est deserenda obedientia. Spiritualium itaque membrorum Christi uox ista est, A mandatis tuis intellexi. Hoc enim recte dicit Christi corpus in eis, quibus mandata seruantibus propter ipsam custodiam mandatorum prebetur uberior doctrina sapientie, Propterea, inquit, odio habui omnem uiam iniquitatis. Necesse est enim ut oderit omnem iniquitatem amor iustitie: qui tanto maior est, quanto eum magis inflammat amplioris dulcedo sapientie, que prebetur ei qui obtemperat Deo, et a mandatis eius intelligit.



SERMO XXIII.

1. [uers. 105.] Scrutandos atque tractandos pro uiribus quas Deus donat, nunc istos uersus psalmi huius aggredimur, quorum primus est, Lucerna pedibus meis uerbum tuum, et lumen semitis meis. Quod est, lucerna; hoc repetitum est, lumen: quod, pedibus meis; hoc, semitis meis. Quid est ergo, uerbum tuum? Numquidnam illud quod in principio erat Deus apud Deum, uerbum scilicet per quod facta sunt omnia? Non est ita. Nam illud uerbum lumen est, sed lucerna non est. Lucerna quippe creatura est, non Creator, que participatione incommutabilis lucis accenditur. Hoc erat Ioannes, de quo dicit uerbum Deus, Ille erat lucerna ardens et lucens . Sed lumen est et lucerna: et tamen in comparatione uerbi, de quo dictum est, Deus erat uerbum, non erat ille lumen; sed missus est, ut testimonium perhiberet de lumine. Erat enim lumen uerum, non quod illuminatur, ut homo, sed quod illuminat omnem hominem  . Nisi autem et lucerna lumen esset, non diceret Apostolis, uos estis lumen mundi. Quo audito ne id se putarent esse, quod ille qui hoc dixerat; nam et de seipso quodam loco dixit, Ego sum lumen mundi : ait illis de illis, Non potest ciuitas abscondi super montem constituta; neque accendunt lucernam et ponunt eam sub modio, sed super candelabrum, ut luceat omnibus qui in domo sunt: sic luceat lumen uestrum coram hominibus ; ut scirent se tanquam lucernas de illo lumine quod immutabiliter lucet, accensas. Nulla quippe creatura, quamuis rationalis et intellectualis, a seipsa illuminatur, sed participatione sempiterne ueritatis accenditur: etiamsi aliquando dies uocatur, non dies Dominus, sed quem fecit Dominus; et ideo audit [1 1Kb] , Accedite ad eum, et illuminamini . Propter quam participationem, in quamtum homo est et ipse Mediator, lucerna in Apocalypsi nuncupatur . Sed singularis est ista susceptio: de nullo enim sanctorum dici diuinitus potuit, aut dici ullo modo fas est; uerbum caro factum est , nisi de uno Mediatore Dei et hominum . Cum igitur lumen dicatur unigenitum uerbum equale gignenti, lumen dicatur et homo ab illo uerbo illuminatus, qui dicitur et lucerna, sicut Ioannes, sicut Apostoli, nec ullus eorum homo sit uerbum, et illud uerbum a quo illuminati sunt lucerna non sit; quid est hoc uerbum, quod ita lumen dicitur, ut lucerna sit , nisi uerbum intelligamus quod factum est ad Prophetas, uel quod predicatum est per Apostolos? Non uerbum Christum, sed uerbum Christi, de quo scriptum est, Fides ex auditu, auditus autem per uerbum Christi . Nam et uerbum propheticum lucerne comparans apostolus Petrus: Habemus, inquit, certiorem propheticum sermonem, cui benefacitis intendentes, uelut lucerne lucenti in obscuro loco . Quod itaque hic ait, Lucerna pedibus meis uerbum tuum, et lumen semitis meis, uerbum est quod in Scripturis sanctis omnibus continetur.

2. [uers. 106, 107.] Iuraui, inquit, et statui custodire iudicia iustitie tue: tanquam bene ambulans ad illam lucernam, et rectas semitas habens. Sequenti autem uerbo illud quod antecedit expositum est. Quasi enim quereremus quid esset, Iuraui; adiunxit, et statui. Hoc enim appellauit iuramentum quod statuit per sacramentum; quia ita debet esse mens fixa in custodiendis iudiciis iustitie Dei, ut sit omnino pro iuratione quod statuit.

3. Fide autem custodiuntur iudicia iustitie Dei; cum sub Deo iusto iudice, nec recte factum infructuosum, nec peccatum creditur impunitum: sed pro hac fide quia multa et grauissima mala corpus pertulit Christi, Humiliatus sum, inquit, usque ualde. Non enim ait, Humiliaui me; ut humilitatem que in precepto est, intelligi sit necesse: sed ait, Humiliatus sum usque ualde; maximam scilicet passus persecutionem,  pro eo quod iurauit et statuit custodire iudicia iustitie Dei. Et ne in tanta humiliatione fides ipsa deficeret, addidit, Domine, uiuifica me secundum uerbum tuum: hoc est secundum promissum tuum. Nam et uerbum promissorum Dei lucerna est pedibus, et semitis lumen. Sic et superius, ut eum Deus uiuificaret, orauit in humiliatione persecutionis, ubi ait: Paulo minus consummauerunt me in terra; ego autem non dereliqui mandata tua: secundum misericordiam tuam uiuifica me, et custodiam testimonia, id est martyria oris tui. Ubi intelligitur, si ipse non uiuificet donando patientiam, propter quod dictum est, In uestra patientia possidebitis animas uestras ; et de quo dictum est, Quoniam ab ipso est patientia mea : non corpus in persecutione mortificari, sed animam, non custodiendo martyria et iudicia iustitie Dei.

4. [uers. 108.] uoluntaria oris mei beneplacita fac, Domine: hoc est, placeant tibi; noli reprobare, sed approba. Bene autem intelliguntur oris uoluntaria, sacrificia laudis, confessione caritatis, non timore necessitatis oblata: unde dictum est, uoluntarie sacrificabo tibi . Sed quid est quod adiungit, Et iudicia tua doce me? Nonne ipse in uersibus superioribus dixerat, A iudiciis tuis non declinaui? Quomodo istud, si non ea nouerat? Porro si nouerat, quomodo hic dicit, Et iudicia tua doce me? An sicut illud est, Suauitatem fecisti cum seruo tuo; et postea dicit, Suauitatem doce me? Quod ita exposuimus, ut intelligeremus uerba proficientis, et addi sibi ad id quod acceperat postulantis.

5. [uers. 109.] Anima mea in manibus tuis semper. Nonnulli codices habent, in manibus meis: sed plures, in tuis; et hoc quidem planum est. Iustorum enim anime in manu Dei sunt ; in cuius manu sunt et nos et sermones nostri . Et legis, inquit, tue non sum oblitus: tanquam ad non obliuiscendam Dei legem manibus ipsius adiuuetur eius memoria, ubi eius est anima. Anima uero mea in manibus meis, quomodo intelligatur, ignoro. Iusti quippe ista uerba sunt, non iniusti; redeuntis ad Patrem, non discedentis a Patre. Nam potest uideri iunior ille filius animam suam in manibus suis habere uoluisse, quando dixit patri, Da mihi substantiam meam que me contingit: sed ideo mortuus erat, ideo perierat . An forte ita dictum est, Anima mea in manibus meis, tanquam eam uiuificandam offerret Deo? Unde alibi dicitur: Ad te leuaui animam meam . Dixerat enim et hic superius, uiuifica me.

6. [uers. 110.] Posuerunt, inquit, peccatores laqueum mihi, et a mandatis tuis non erraui. Unde hoc, nisi quia eius anima in manibus Dei, uel in suis uiuificanda offertur Deo?

7. [uers. 111.] Hereditate acquisiui testimonia tua in eternum. Nonnulli uno uerbo uolentes dicere quod uno uerbo in greco positum est, Hereditaui interpretati sunt. Quod etsi latinum esse posset, magis significaret cum qui dedit hereditatem, quam eum  qui accepit; ut sic esset hereditaui, quomodo, Ditaui. Melius ergo duobus uerbis insinuatur integer sensus; siue dicatur, Hereditate possedi; siue dicacatur, Hereditate acquisiui: non heriditatem, sed hereditate. Si autem queritur, quid acquisierit hereditate; Testimonia, inquit, tua. Quid uolens intelligi, nisi, ut testis Dei fieret, eiusque testimonia confiteretur; id est, ut martyr Dei fieret, atque eius martyria diceret, sicut martyres dicunt, a Patre sibi, cuius heres est [1 1Kb] , esse collatum? Multi quippe uoluerunt, neque potuerunt: nulli tamen potuerunt, nisi qui uoluerunt; quia non potuissent, si Dei testimonia [2 1Kb] negare uoluissent. Sed etiam ipsorum preparata est uoluntas a Domino. Ideo hec hereditate se acquisisse iste testatur, et hoc in eternum; quia non est in eis gloria temporalis hominum uana querentium, sed eterna gloria est breui tempore patientium, et sine fine regnantium. Unde sequitur, Quoniam exsultatio cordis mei sunt: etsi afflictio corporis, exsultatio tamen cordis.

8. [uers. 112.] Deinde subiecit: Inclinaui cor meum ad faciendas iustificationes tuas in eternum, propter retributionem. Qui dicit, Inclinaui cor meum; ipse iam dixerat, Inclina cor meum in testimonia tua; ut intelligamus simul hoc esse et diuini muneris et proprie uoluntatis. Sed numquid in eternum facturi sumus iustificationes Dei? Opera illa quidem que operamur circa proximorum necessitates, eterna esse non possunt, sicut nec ipse necessitates: sed si non diligendo ista faciamus, nulla est iustificatio; si autem diligendo, eterna est ipsa dilectio, eique eterna parata est retributio; propter quam retributionem dicit se inclinasse cor suum ad faciendas iustificationes Dei, ut in eternum diligens, in eternum mereatur habere quod diligit.



SERMO XXIu.

1. [uers. 113.] Psalmi huius locus de quo in uoluntate Dei disputaturi sumus, sic incipit: Iniquos odio habui, et legem tuam dilexi. Non ait, Iniquos odio habui, et iustos dilexi; aut, Iniquitatem odio habui, et legem tuam dilexi: sed cum dixisset, Iniquos odio habui, exposuit quare, addendo, et legem tuam dilexi, ut demonstraret, non se in hominibus iniquis odisse naturam, qua homines sunt; sed iniquitatem, qua legi quam diligit, inimici sunt.

2. [uers. 114.] Deinde sequitur, Adiutor meus et susceptor meus es tu: Adiutor, ad bona facienda; susceptor, ad mala euadenda. Quod autem adiungit, In uerbum tuum supersperaui, tanquam filius promissionis loquitur.

3. [uers. 115.] Sed quid sibi uult uersus qui sequitur: Declinate a me, maligni, et scrutabor mandata Dei mei? Non enim ait, faciam; sed, scrutabor. Ut ergo perfecte ea diligenterque nouerit, malignos a se declinare desiderat, eosque etiam compellendo a se  abigit. Nam maligni exercent ad facienda mandata, a scrutandis autem auocant; non solum cum persequuntur, aut litigare nobiscum uolunt; uerum etiam cum obsequuntur et honorant, et tamen suis uitiosis et negotiosis cupiditatibus adiuuandis ut occupemur, et eis nostra tempora impendamus, efflagitant; aut certe infirmos premunt, et causas suas ad nos deferre compellunt: quibus dicere non audemus, Dic, homo, quis me constituit iudicem aut diuisorem inter uos ? Constituit enim talibus causis ecclesiasticos [1 1Kb] Apostolus cognitores, in foro prohibens iurgare Christianos . Ne illis quidem qui non aliena rapiunt, sed sua cupide repetunt, dicimus, Cauete ab omni cupiditate, constituentes eis ante oculos hominem cui dictum est, Stulte, hac nocte auferetur a te anima tua; que preparasti cuius erunt ? quia et quando dicimus, non recedunt nec declinant a nobis; sed instant, urgent, precantur, tumultuantur, extorquent, ut ipsis potius ad ista que diligunt, quam scrutandis Dei mandatis que diligimus occupemur. O quanto tedio turbarum turbulentarum, et quanto desiderio diuinorum eloquiorum dictum est, Declinate a me, maligni, et scrutabor mandata Dei mei! Ignoscant obedientes fideles qui pro suis secularibus causis raro nos querunt, et iudiciis nostris facillime acquiescunt; nec nos conterunt litigando, sed obtemperando potius consolantur. Certe propter eos qui et inter se pertinaciter agunt, et quando bonos premunt, nostra iudicata contemnunt; faciuntque nobis perire tempora rebus eroganda diuinis, certe, inquam, propter istos et nobis liceat exclamare in hac uoce corporis Christi, Declinate a me, maligni, et scrutabor mandata Dei mei.

4. [uers. 116.] Deinde posteaquem uelut ab oculis cordis sui muscas irruentes abegit, redit ad eum cui dicebat »Adiutor meus et susceptor meus es tu; in uerbum tuum speraui;« precemque continuans, »Suscipe me,« inquit, »secundum eloquium tuum, et uiuam; et ne confundas me ab exspectatione mea.« Qui iam dixerat, Susceptor meus, poscit magis magisque suscipi, et ad illud propter quod tolerat tam multa molesta, perduci; uerius ibi se, quam in istis humanarum rerum somniis fidens esse uicturum. Sic enim de futuro dictum est, et uiuam, tanquam in hoc corpore mortuo non uiuatur. Corpus enim mortuum est propter peccatum: et exspectantes redemptionem corporis nostri, spe salui facti sumus, et quod non uidemus sperantes, per patientiam exspectamus . Sed spes non confundit, si caritas Dei diffunditur in cordibus nostris per Spiritum sanctum qui datus est nobis . Propter quem largius accipiendum clamatur ad Patrem, Ne confundas me ab exspectatione mea.

5. [uers. 117.] Et tanquam ei responsum fuerit in silentio [2 1Kb] , Non uis confundi ab exspectatione tua? non intermittas meditari iustificationes meas: sentiens  istam meditationem plerumque anime languoribus impediri, Adiuua me, inquit, et saluus ero; et meditabor in iustificationibus tuis semper.

6. [uers 118.] Spreuish omnes; uel, quod de greco diligentius uidetur expressum, Ad nichilum deduxisti omnes discendentes a iustificationibus tuis; quia iniusta cogitatio eorum. Ideo ergo clamauit: Adiuua me et saluus ero, et meditabor in iustificationibus tuis semper; quia in nichilum redigit Deus omnes discedentes a iustificationibus suis. Quare autem discedunt? Quia iniusta est, inquit, cogitatio eorum. Ibi acceditur, ibi disceditur. Omnia opera, uel mala, uel bona, a cogitatione procedunt: in cogitatione quisque innocens, in cogitatione reus est. Propter quod scriptum est: Cogitatio sancta seruabit te : et alibi legitur: In cogitationibus impii interrogatio erit : et Apostolus: Cogitationibus, ait, accusantibus aut etiam defendentibus . Ubi autem felix est qui in cogitatione miser est? aut quomodo ibi non miser est qui ad nichilum redactus est? Magna quippe est sterilitas, iniquitas. Merito dictum est: Confundantur iniqui facientes uane ; id est, inaniter, tanquam redacti ad nichilum.

7. [uers. 119.] Sequitur in Psalmo: Preuaricantes deputaui, uel putaui, uel existimaui omnes peccatores terre. Multis enim modis nostri interpretati sunt unum uerbum grecum, quod est : sed profunda est illa sententia, et si adiuuerit Dominus, operosius disputatione alia penetranda est. Nam et quod additum est: Propterea dilexi testimonia tua semper, multo amplius eam profundam facit. Dicit enim Apostolus: Lex iram operatur, huiusque dicti rationem reddens: Ubi enim non est lex, inquit, nec preuaricatio ; ita ostendens non omnes esse preuaricatores. Non enim omnes habent legem. Non autem omnes habere legem, alio loco euidentius ait: Qui sine lege peccauerunt, sine lege peribunt . Quid sibi ergo uult: Preuaricatores deputaui omnes peccatores terre? Sed hic questionem proposuisse suffecerit, alio, si Deus donauerit, sermone tractandam, ne huius prolixitas eam cogat angustius explicari, quam ut bene possit quod explicatur intelligi.



SERMO XXu. Psalmus cum Apostolo conciliandus.

1. [uers. 119.] Querimus, si Deo largiente inuenire possumus, quomodo intelligendum sit quod in isto psalmo magno dictum est: Preuaricatores, uel potius, preuaricantes; grecus enim ait, non : querimus ergo quomodo intelligendum sit, Preuaricantes deputaui omnes peccatores terre; propter quod ait Apostolus: Ubi enim lex non est, nec preuaricatio. Hoc autem dixit, cum a lege, promissa distingueret. Nam ut de superioribus sensus plenior colligatur: Non enim per legem, inquit, promissio Abrahe aut semini eius, ut heres esset mundi, sed per iustitiam fidei. Si enim qui per legem heredes sunt; exinanita est fides, et euacuata est promissio: lex enim iram operatur; ubi enim non est lex, nec preuaricatio.  Ideo ex fide, ut secundum gratiam firma sit promissio omni semini; non ei tantum quod ex lege est, sed et ei quod ex fide est Abraham, qui est pater omnium nostrum . Cur hoc Apostolus ait, nisi ut ostenderet legem sine promissionis gratia, non solum non auferre, uerum et augere peccatum? Unde et illud est: Lex subintrauit, ut abundaret delictum. Sed quia omnia per gratiam dimittuntur, non solum que sine lege, uerum etiam que in lege commissa sunt; ideo ibi secutus adiunxit: Ubi autem abundauit delictum, superabundauit gratia . Non itaque preuaricantes deputat omnes peccatores Apostolus, sed eos tantum preuaricantes deputat qui transgrediuntur legem. Ubi enim non est lex, inquit, nec preuaricatio. Ac per hoc secundum Apostolum, omnis quidem preuaricator peccator est, quia peccat in lege, sed non omnis peccator preuaricator est, quia peccant aliqui sine lege; Ubi autem non est lex, nec preuaricatio. Porro, si nemo sine lege peccaret, non idem ipse apostolus diceret, Quicumque sine lege peccauerunt, sine lege peribunt. Secundum istum uero psalmum, si preuaricantes sunt omnes peccatores terre, nullum est utique sine preuaricatione peccatum: nulla est autem preuaricatio sine lege; nullum est igitur nisi in lege peccatum. Qui ergo dicit: Preuaricantes deputaui omnes peccatores terre, nullos esse omnino, nisi qui legem transgressi sunt, uult intelligi peccatores; et ob hoc aduersatur illi qui dixit: Quicumque sine lege peccauerunt, sine lege peribunt. Secundum illum quippe sunt aliqui peccatores, quamuis non sint preuaricantes, id est, qui sine lege peccauerunt: Ubi enim non est lex, nec preuaricatio: secundum istum autem nullus est sine preuaricatione peccator; quia preuaricantes deputat omnes peccatores terre. Nullus ergo secundum istum sine lege peccauit; quia ubi non est lex, nec preuaricatio. An forte dicturi sumus, uerum quidem esse quod nec preuaricatio sit ubi non est lex, sed uerum non esse quod aliqui sine lege peccauerint; aut uerum quidem esse aliquos sine lege peccasse, sed uerum non esse, ubi lex non est, preuaricationem esse non posse? At utrumque Apostolus dixit: uerum est ergo utrumque, quia utrumque per Apostolum ueritas dixit. Quomodo ergo erit uerum quod in psalmo isto eadem procul dubio ueritas dixit, Preuaricantes deputaui omnes peccatores terre? Respondetur enim nobis: Qui sunt ergo illi qui secundum Apostolum sine lege peccauerunt? Non enim et eorum quisquam preuaricans deputandus est, cum secundum eumdem apostolum, preuaricatio non sit ubi lex non est.

2. Sed nimirum cum diceret Apostolus, Quicumque sine lege peccauerunt, sine lege peribunt, de illa lege agebat quam Deus dedit per Moysen famulum suum populo suo Isrel. Hoc ipsa que circumstant, uerba eius ostendunt. Disputabat enim de Iudeis et Grecis, id est Gentibus, non ad circumcisionem, sed ad preputium pertinentibus; ideo sine lege eos dicens, quia non acceperant legem quam se accepisse gloriabantur Iudei: unde illis ait, Si autem tu Iudeus  cognominaris, et requiescis in lege, et gloriaris in Deo. Denique unde ad hanc sententiam uenerit, intuendum est, ut diceret, Quicumque sine lege peccauerunt, sine lege peribunt. Ira, inquit, et indignatio, tribulatio et angustia in omnem animam hominis operantis malum, Iudei primum et Greci; gloria autem et honor et pax omni operanti bonum, Iudeo primum et Greco: Non est enim personarum acceptio apud Deum. Ad hec addidit unde nunc questio est, et ait, Quicumque enim sine lege peccauerunt, sine lege peribunt; et quicumque in lege peccauerunt, per legem iudicabuntur . Hos utique Iudeos, illos autem Grecos uolens intelligi, quoniam de his agebat; utrosque sub peccato esse demonstrans, ut egere se gratia utrique fateantur: propter quod dicit, Non enim est distinctio: omnes enim peccauerunt, et egent gloria Dei; iustificati gratis per gratiam ipsius, per redemptionem que est in Christo Iesu. Quos itaque dicit omnes peccasse, nisi Iudeos et Grecos, de quibus dixerat, Non enim est distinctio? Nam de his et paulo ante: Causati enim sumus, inquit, Iudeos et Grecos omnes sub peccato esse . Ac per hoc quicumque sine lege peccauerunt, illa scilicet de qua Iudei gloriabantur, sine lege peribunt; et quicumque in lege peccauerunt, id est ipsi Iudei, per legem iudicabuntur. Nec ideo non peribunt, nisi credant in eum qui uenit querere quod perierat .

3. Nonnulli quippe etiam catholici tractatores, in his Apostoli uerbis aliter quam se res habet, parum attendendo sapuerunt, ut dicerent illos perire qui sine lege peccauerunt; hos autem qui in lege peccauerunt, iudicari tantummodo, non perire: tanquam per penas transitorias credantur esse purgandi, sicut ille de quo dictum est, Ipse autem saluus erit, sic tamen quasi per ignem. Sed hoc merito fundamenti bene intelligitur, de quo agebat Apostolus, ut hoc diceret. Superius quippe dixerat, Ut sapiens architectus fundamentum posui; alius superedificat: unusquisque autem uideat quomodo superedificat. Fundamentum enim aliud nemo potest ponere preter id quod positum est, quod est Christus iehsu: et cetera usque ad eumdem locum, ubi eum dixit per ignem saluari, qui super hoc fundamentum, non aurum, argentum, lapides pretiosos, sed ligna, fenum, stipulam edificat ; non tamen respuit ne recipiat, nec receptum deserit fundamentum; idque omnibus carnalibus suis, quibus capitur atque succumbit, delectationibus anteponit, cum ad hunc articulum uentum fuerit, ut aut ille deserantur, aut Christus; ubi si non anteponitur Christus, non illi est fundamentum. Omnibus quippe structure posterioribus partibus anteponitur fundamentum. Nec cogitasse existimo eos qui senserunt non perire de quibus dictum est, Per legem iudicabuntur, nisi quia fundamentum habent Christum. Parum ergo attenderunt quod demonstrauimus; atque ipsa Scriptura clamat, de Iudeis hoc Apostolum dicere, qui sine fundamento sunt Christo. Quis autem Christianus dixerit  non perire Iudeum, si non credat in Christum, sed tantummodo iudicari: cum Christus ipse ad eamdem gentem, propter oues qua inde perierant, se missum esse testetur [1 1Kb] . ; et tolerabilius dicat futurum Sodomitis in die iudicii, qui utique sine lege perierunt, quam ciuitati Iudee que in eum non credidit tanta uirtute mirabilia facientem ?

4. Si ergo Apostolus secundum legem quam Deus per Moysen populo Isrel dedit, ceteris autem gentibus non dedit, sine lege dixit esse ceteras gentes; quid intellecturi sumus in isto psalmo dictum esse, Preuaricantes estimaui omnes peccatores terre, nisi intelligamus aliquam legem non per Moysen datam, secundum quam sunt preuaricantes ceterarum gentium peccatores? Ubi enim lex non est, nec preuaricatio. Que ista lex est, nisi forte illa de qua idem dicit apostolus, Gentes que legem non habent, naturaliter que legis sunt faciunt; hi legem non habentes, ipsi sibi sunt lex ? Secundum hoc ergo quod dicit, Legem non habentes; sine lege peccauerunt, et sine lege peribunt: secundum id uero quod ait, Ipsi sibi sunt lex; non immerito preuaricatores estimantur omnes peccatores terre. Nullus enim est qui faciat alteri iniuriam, nisi qui fieri nolit sibi: et in hoc transgreditur nature legem, quam non sinitur ignorare, dum id quod facit non uult pati. Numquid autem lex ista naturalis non erat in populo Isrel? Erat plane, quoniam et ipsi homines erant: sine lege autem naturali essent, si preter naturam humani generis esse potuissent. Multo magis ergo preuaricatores facti sunt lege diuina, qua naturalis illa siue instaurata, siue aucta, siue firmata est.

5. Iamuero si in omnibus peccatoribus terre non incongrue deputantur et paruuli, propter originalis uincula peccati, etiam ipsi in similitudine preuaricationis Ade , ad illam preuaricationem pertinere monstrantur, que, data lege in paradiso, prima commissa est : ac per hoc recte, nullo prorsus excepto, preuaricatores estimantur omnes peccatores terre. Omnes autem peccauerunt, et egent gloria Dei. Omnes igitur preuaricantes gratia Saluatoris inuenit, alios magis, alios minus. Quanto enim legis maior in quocumque cognitio, tanto minor peccati excusatio: quanto minor peccati excusatio [2 1Kb] , tanto manifestior preuaricatio. Restabat ergo, ut omnibus [3 1Kb] non sua, sed Dei, id est a Deo donata, iustitia subueniret. Unde ait Apostolus: Per legem cognitio peccati. Non ergo ablatio, sed cognitio. Nunc autem sine lege, inquit, iustitia Dei manifestata est, testificata per Legem et Prophetas . Proinde etiam iste subiunxit: Propterea, inquit, dilexi testimonia tua. Tanquam diceret: Quoniam lex siue in paradiso data, siue naturaliter insita, siue in litteris promulgata, preuaricatores fecit omnes peccatores terre; Propterea dilexi testimonia tua,  que sunt in lege tua, de gratia tua; ut non sit in me iustitia mea, sed tua. Lex enim ad hoc prodest, ut mittat ad gratiam. Non solum enim quod attestatur manifestande iustitie Dei, que sine lege est; uerum etiam hoc ipso quod preuaricantes facit, ita ut etiam littera occidat; ad uiuificantem Spiritum  confugere timore compellit, per quem peccatorum deleatur uniuersitas, et recte factorum caritas inspiretur: Propterea, inquit, dilexi testimonia tua. Quidam codices habent, semper, quidam non habent. Sed si est, sic accipiendum est semper, ut sic intelligatur, Quamdiu hic uiuitur. Hic sunt enim testimonia necessaria, de Lege et Prophetis, attestantia iustitie Dei, qua iustificamur gratis: hic sunt et nostra testimonia necessaria, pro quibus ipsam que hic agitur, uitam martyres finierunt.

6. [uers. 120.] Cognita itaque Dei gratia, que sola liberat a preuaricatione, que legis cognitione committitur, orando dicit: Confige clauis a timore tuo carnes meas. Sic euim expressius interpretati sunt quidam nostri, quod grece uno uerbo dici potuit, id est, . Hoc alii confige dicere uoluerunt, nec addiderunt clauis; atque ita dum uolunt uno uerbo greco unum latinum interpretando reddere, sententiam minus explicauerunt: quoniam in eo quod est confige, non sonant claui; autem sine clauis intelligi non potest, nec nisi duobus uerbis latine dici potest, sicut dictum est, confige clauis. Ubi quid uult intelligi, nisi quod ait Apostolus: Mihi autem absit gloriari, nisi in cruce Domini nostri Iesu Christi; per quem mihi mundus crucifixus est, et ego mundo ? Et iterum: Christo, inquit, confixus sum cruci; uiuo autem iam non ego, uiuit uero in me Christus . Quod quid est aliud, nisi, Non est in me iustitia mea, que ex lege est, in qua preuaricator effectus sum; sed iustitia Dei, id est, que mihi ex Deo est , non ex me? Sic quippe in me uiuit, non ego, sed Christus, »qui factus est nobis sapientia a Deo, et iustitia, et sanctificatio, et redemptio: ut, quemadmodum scriptum est, Qui gloriatur, in Domino glorietur« . Item dicit, »Qui autem sunt Iesu Christi, carnem crucifixerunt cum passionibus et concupiscentiis« . Cum hic dictum sit quod ipsi crucifixerunt carnem suam, in isto tamen psalmo Deus rogatur ut id faciat, cui dicitur, Confige clauis a timore tuo carnes meas; ut intelligamus etiam id quod recte facimus, gratie Dei esse tribuendum, qui in nobis operatur et uelle et operari, pro bona uoluntate .

7. Sed quid sibi uult, quod cum dixisset, Confige clauis a timore tuo carnes meas; addidit, a iudiciis enim tuis timui? Quid est, Confige a timore tuo; timui enim? Si iam timuerat, uel timebat, cur adhuc, ut a timore suo Deus crucifigeret carnes eius, orabat? An addi sibi uolebat timorem, ut tantum timeret, quantum sufficeret crucifigendis suis carnibus, id est concupiscentiis affectibusque carnalibus: tanquam dicens, Perfice in me timorem tuum; timui enim a iudiciis  tuis? Sed est hic alius altior sensus, quantum Deus donat, scrutato sinu Scripture huius eruendus. Confige, inquit, clauis a timore tuo carnes meas; a iudiciis enim tuis timui: hoc est, a timore tuo casto, qui permanet in seculum seculi , carnalia mea desideria comprimantur; a iudiciis enim tuis timui, cum mihi lex minaretur penam, que mihi non poterat dare iustitiam. Sed hunc timorem, quo pena metuitur, consummata caritas foras mittit ; que non timore pene, sed delectatione iustitie liberos reddit. Timor namque iste, quo non amatur iustitia, sed timetur pena, seruilis est, quia carnalis est; et ideo non crucifigit carnem. uiuit enim peccandi uoluntas, que tunc apparet in opere, quando speratur impunitas. Cum uero pena creditur secutura, latenter uiuit: uiuit tamen. Mallet enim licere, et dolet non licere quod lex uetat; quia non spiritualiter delectatur eius bono, sed carnaliter malum metuit quod minatur. Timore autem casto ipsa, que hunc timorem foras mittit, peccare timet caritas, etiamsi sequatur impunitas; quia nec impunitatem iudicat secuturam, quando amore iustitie peccatum ipsum deputat penam. Tali timore carnes crucifiguntur; quoniam carnales delectationes, que legis littera uetantur potiusquam uitantur, spiritualium bonorum delectatione uincuntur, et eadem usque ad perfectionem crescente uictoria perimuntur. Confige ergo clauis, inquit, a timore tuo carnes meas; a iudiciis enim tuis timui: hoc est, Da mihi castum timorem, ad quem petendum me tanquam pedagogus timor legis ille perduxit, quo timore a iudiciis tuis timui.



SERMO XXuI.

1. [uers. 121.] Istos magni psalmi huius uersus considerandos nunc suscepimus atque tractandos: Feci iudicium et iustitiam; ne tradas me nocentibus me. Non mirum est eum fecisse iudicium et iustitiam, qui superius poposcerat a timore Dei, utique casto, configi clauis carnes suas, hoc est carnales concupiscentias, que solent, quominus rectum sit, nostrum impedire iudicium. Quamuis autem siue rectum, siue prauum, in nostri sermonis usu iudicium nuncupetur unde hominibus in Euangelio dicitur, Nolite iudicare personaliter, sed rectum iudicium iudicate : tamen hoc loco ita positum est iudicium, tanquam si rectum non fuerit, non debeat iudicium nominari; alioquin non sufficeret dicere, Feci iudicium, sed diceretur, Feci rectum iudicium. Hoc genere locutus est Dominus iehsu, ubi ait: Reliquistis grauiora Legis; iudicium, et misericordiam, et fidem . Et hic enim iudicium sic positum est, tanquam non sit iudicium, si peruersum est. Et multis diuinarum Scripturarum locis ita ponitur, quale illud est: Misericordiam et iudicium cantabo tibi, Domine . Et illud apud Isaiam: Exspectaui ut faceret iudicium; fecit autem iniquitatem . Non ait, Exspectaui ut faceret iudicium iustum, fecit autem iniquum: sed tanquam ideo iam iudicium sit, quia iustum est; nec sit iudicium, quod iniustum est. Iustitia uero non solet  dici bona iustitia, uel mala iustitia, sicut aliquando dicitur bonum malumue iudicium; sed eo ipso iam bona est, quia iustitia est. Sic ergo habet consuetudo loquendi, ut dicatur et bonum iudicium, et malum iudicium; quemadmodum habet, ut dicatur et bonus iudex, et malus iudex: sic autem non dicitur bona iustitia, uel mala iustitia, sicut non dicitur, bonus iustus, et malus iustus, quia continuo bonus quisque, si iustus. Iustitia ergo uirtus est animi magna precipueque laudabilis, de qua nunc non est copiosius disputandi necessitas. Iudicium uero, quando nonnisi in bono ponit distinctior [1 1Kb] loquendi ratio, huius uirtutis est operatio. Qui enim habet iustitiam, recte iudicat: imo secundum istam locutionem, qui habet iustitiam, iudicat; quia nec iudicat, si non recte iudicat. Et iustitie nomine hoc loco, non ipsa uirtus, sed opus eius significatum est. Quis enim facit in homine iustitiam, nisi qui iustificat impium, hoc est, per gratiam suam ex impio facit iustum? Unde ait Apostolus: Iustificati gratis per gratiam ipsius . Facit ergo iustitiam, id est, opus iustitie, qui habet in se iustitiam, id est opus gratie.

2. Feci, inquit, iudicium et iustitiam: ne tradas me nocentibus me: id est, Feci iudicium iustum; ne tradas me illis qui propterea me persequuntur. Nam etiam quidam codices habent, Ne tradas me persequentibus me: quod enim grece dictum est, , quidam interpretati sunt, nocentibus; quidam, persequentibus; quidam, calumniantibus. Miror autem omnium quos in promptu habere potui codicum nusquam me legisse aduersantibus; cum sine controuersia quod grece , hoc latine aduersarius appelletur. Orans itaque ne tradatur a Domino aduersantibus sibi, quid orat, nisi quod oramus cum dicimus, Ne nos inferas in tentationem ? Aduersarius est enim de quo dicit Apostolus, Ne forte tentauerit uos qui tentat . Ei tradit [2 1Kb] Deus quem deserit. Eum quippe ille non decipit, quem iste non deserit, in uoluntate sua prestans decori hominis uirtutem: ab illo autem qui dixerat in abundantia sua, Non mouebor in eternum, auertit faciem suam, et factus est conturbatus , sibique monstratus. Quisquis igitur a timore Dei casto crucifixas habet carnes suas, et nulla carnali corruptus illecebra facit iudicium opusque iustitie, orare debet ne aduersantibus tradatur; id est, ne timendo perpeti mala, ad facienda mala persequentibus cedat. A quo enim accipit uictoriam concupiscentie, ne uoluptate pertrahatur; ab illo etiam robur patientie, ne dolore frangatur: quoniam de quo dicitur, Dominus dabit suauitatem ; de illo etiam dicitur, Ab ipso est enim patientia mea .

3. [uers. 122, 123.] Denique sequitur: Excipe seruum tuum in bonum; non calumnienter mihi superbi. Illi impellunt, ut cadam in malum; tu excipe in bonum. Qui autem interpretati sunt, Non calumnientur me, grecam locutionem secuti sunt, latine lingue minus  usitatam. An forte habet uim cum dicitur, Non calumnientur me, quam haberet si diceretur, Non me capiant calumniando?

4. Multe autem possunt intelligi calumnie superborum, a quibus humilitas christiana despicitur; sed illa uel maxima est, si homines hoc loco accipiuntur superbi; quod a nobis mortuum calumniantur coli. Humilitas quippe ipsa christiana, Christi morte insinuatur, commendaturque diuinitus. Hec autem calumnia utrisque infidelibus, id est, Iudeis Gentibusque communis est. Habent calumnias suas etiam heretici, singulis quibusque heresibus proprias: habent et schismatici, quos omnes superbia de membrorum Christi compage precidit. Ipsius autem diaboli calumnia quanta uel qualis est, qua calumniatus est iusto, dicens, Numquid gratis colit Iob Dominum ? Quorum omnium calumnie superborum tanquam colubrorum uenena uincuntur, cum uigilantissima et diligentissima pietate Christus crucifixus attenditur. Propter quod prefigurandum Moyses Deo miserante ac iubente exaltauit in eremo similitudinem serpentis in ligno , ut similitudo carnis peccati crucifigenda prefiguraretur in Christo. Hanc intuentes salutiferam crucem, omne calumniantium superborum uirus expellimus: quam prorsus etiam iste quodammodo ualde intente intuens, ait, Oculi mei defecerunt in salutare tuum, et in eloquium iustitie tue. Christum quippe ipsum Deus propter similitudinem carnis peccati , peccatum pro nobis fecit, ut nos simus iustitia Dei in ipso . In huius igitur eloquium iustitie Dei defecisse dicit oculos suos, ardenter et sitienter intuendo, dum memor infirmitatis humane, diuinam in Christo [1 1Kb] desiderat gratiam.

5. [uers. 124.] Propter quod sequitur, Fac cum seruo tuo secundum misericordiam tuam: non utique secundum iustitiam meam. Et iustificationes, inquit, tuas doce me: illas procul dubio, quibus Deus facit iustos, non ipsi se.

6. [uers. 125.] Seruus tuus ego sum. Neque enim bene mihi cessit, quando esse uolui liber meus, non seruus tuus. Da mihi intellectum, et sciam testimonia tua. Nunquam intermittenda est ista petitio. Non enim sufficit accepisse intellectum, et Dei testimonia didicisse, nisi semper accipiatur, et quodam modo semper bibatur de fonte lucis eterne. Testimonia quippe Dei, quanto fit quisque intelligentior, tanto magis magisque sciuntur.

7. [uers. 126.] Tempus, inquit, faciendi Domino. Id enim plures codices habent; non, ut quidam, Domine. Quod ergo tempus, uel quid faciendi uoluit intelligi Domino? Illud quidem quod paulo ante dixerat, Fac cum seruo tuo secundum misericordiam tuam: hoc faciendi tempus Domino. Quid est autem, nisi gratia que in Christo suo tempore reuelata est? De quo tempore ait Apostolus, Cum autem uenit plenitudo temporis, misit Deus Filium suum . Propter quod alibi etiam testimonium propheticum adiungens, ubi  dixit, Tempore acceptabili exaudiui te, et in die salutis adiuui te; Ecce nunc, inquit, tempus acceptabile, ecce nunc dies salutis . Sed quid est quod tanquam uolens ostendere tempus Domino esse faciendi, continuo subiunxit, Dissipauerunt legem tuam: uelut propterea tempus esset faciendi Domino, quia eius legem dissipauerunt superbi, qui ignorantes Dei iustitiam et suam uolentes constituere, iustitie Dei non sunt subiecti ? Quid est enim, Dissipauerunt legem tuam, nisi, Preuaricationis iniquitate, eius integritatem non custodierunt? Oportebat ergo ut superbis et de libertate sui arbitrii presumentibus lex daretur, qua preuaricata quicumque compuncti humiliarentur, non iam per legem, sed per fidem ad subuenientem currerent gratiam. Dissipata ergo lege, tempus fuit ut per unigenitum Filium Dei misericordia mitteretur. Lex enim subintrauit, ut abundaret delictum: quo delicto lex dissipata est; et opportuno iam tempore Christus aduenit, ut ubi abundauit delictum, superabundaret gratia .

8. [uers. 127.] Ideo, inquit, dilexi mandata tua super aurum et topazion. Id agit gratia, ut dilectione impleantur mandata Dei, que timore non poterant. Gratia quippe Dei diffunditur caritas in cordibus nostris per Spiritum sanctum, qui datus est nobis . Propter quod et ipse Dominus dicit, Non ueni legem soluere, sed implere ; et idem apostolus, Plenitudo legis caritas . Ideo, super aurum et topazion. Hoc enim et in alio psalmo legitur: Super aurum et lapidem pretiosum multum . Topazion quippe lapidem multum perhibent esse pretiosum. In testamento autem ueteri latentem gratiam, tanquam uelo interposito, non intelligentes, quod significabatur quando in faciem Moysi intendere non ualebant , propter mercedem terrenam atque carnalem Dei mandata facere conabantur, neque faciebant; quia non ipsa, sed aliud diligebant. Unde illa non erant opera uolentium, sed onera potius inuitorum. Cum uero ipsa mandata diliguntur super aurum et lapidem pretiosum multum, omnis pre ipsis mandatis terrena uilis est merces; nec ulla ex parte comparantur quecumque alia hominis bona, his bonis quibus ipse homo fit bonus.

9. [uers. 128.] Propterea, inquit, ad omnia mandata tua corrigebar. Utique corrigebar, quia diligebam; atque illis rectis ut etiam ipse rectus fierem, dilectione coherebam. Iam illud quod adiungit, consequens erat: Omnem, inquit, uiam iniquam odio habui. Unde enim fieri poterat, ut iniquam uiam non odisset diligens rectam? Nam sicut aurum et lapidem pretiosum si diligeret, odisset profecto quidquid ei talium rerum damnum posset inferre: ita quoniam Dei mandata diligebat, oderat iniquitatis uiam, quemadmodum aliquod immanissimum marini itineris saxum, ubi tam pretiosarum rerum necesse est pati naufragium. Quod ut non contingat, longe inde uelificat, qui in ligno crucis cum mandatorum diuinorum mercibus nauigat.



SERMO XXuII.


1. [uers. 129.] uerba Psalmi hec sunt de quibus, adiuuante Domino, disputaturi sumus: Mirabilia testimonia tua; propter hoc scrutata est ea anima mea. Quis enumerat saltem generatim testimonia Dei? Celum et terra, uisibilia et inuisibila opera eius, dicunt quodammodo testimonium bonitatis et magnitudinis eius; et ipse cursus frequens usitatusque nature, quo temporum rapacitas uoluitur, in rerum quarumque generibus, quamuis temporalibus atque mortalibus, que certe consuetudine uiluerunt, si pius considerator aduertat, perhibet testimonium Creatori. Quid autem horum est quod non sit mirabile, si unum quodque non usu, sed ratione metiamur? Si uero tanquam sub unius contemplationis aspectu uelut audeamus cuncta contueri, nonne fit in nobis quod ait propheta: Consideraui opera tua, et expaui ? Et tamen iste non est ipsa rerum admiratione perterritus, sed eam potius dixit esse causam cur ea debuerit scrutari, quia mira sunt. Cum enim dixisset, Mirabilia testimonia tua: secutus adiunxit, propter hoc scrutata est ea anima mea; quasi factus sit ipse peruestigandi difficultate curiosior. Quanto enim queque res abstrusiores habet causas, tanto est mirabilior.

2. Si ergo nobis homo talis occurrat, qui propter hoc dicat se scrutari testimonia Dei, quia mirabilia sunt, cum plena sit eis et que conspicitur, et que non conspicitur, uniuersa creatura; nonne compescimus eum, dicentes: Altiora te ne quesieris, et fortiora te ne scrutatus fueris; sed que tibi precepit Dominus, illa cogita semper ? Sed si nobis respondeat, et dicat, Hec ipsa que precepit Dominus, et que iubetis ut cogitem, mirabilia sunt eius testimonia; eum quippe et Dominum, quia iubet, et bonum et magnum, quia talia iubet, esse testantur: numquid audebimus hominem ab eorum scrutatione reuocare, ac non potius ut sedulo id agat, et tante rei operam quantam potest impendat, hortabimur? An forte Dei precepta testimonia quidem bonitatis eius esse fatebimur, sed mirabilia esse negabimus? Quid enim mirum, si bona imperat bonus Dominus? Imo uero idipsum est omnino mirandum, et cur ita sit perscrutandum, quod cum Deus bonus bona preceperit, eis tamen dederit bonam legem, quos eadem lex uiuificare non posset, nec ulla esset ex bona lege iustitia. Si enim data esset lex que posset uiuificare, omnino ex lege esset iustitia. Cur ergo data est que uiuificare non posset, et ex qua esset nulla iustitia? Nempe mirandum est, nempe stupendum. Hec sunt ergo mirabilia testimonia Dei: propter hoc huius anima scrutata est ea, quoniam de his non ei dici posset, Fortiora te ne scrutatus fueris; sed que precepit tibi Dominus, illa cogita semper. Ipsa sunt enim que precepit nobis Dominus; et ideo cogitanda sunt semper. Potius itaque uideamus huius anima que scrutata est, quid inuenerit.

3. [uers. 130.] Manifestatio, inquit, uerborum tuorum illuminat, et intelligere facit paruulos. Quid est paruulus, nisi humilis et infirmus? Noli ergo superbire,  noli de tua, que nulla est, uirtute presumere; et intelliges quare sit a bono Deo bona lex data, que tamen uiuificare non possit. Ad hoc enim data est, ut te de magno paruulum faceret, ut te ad faciendam legem uires de tuo non habere monstraret; ac sic opis indigus et egenus ad gratiam confugeres, et clamares: Miserere mei, Domine, quoniam infirmus sum . Hoc ergo scrutando intellexit hic paruulus, quod minimus Apostolorum Paulus, id est paruulus, ostendit, ideo datam legem que uiuificare non posset, quia conclusit Scriptura omnia sub peccato, ut promissio ex fide Iesu Christi daretur credentibus . Ita, Domine, ita fac, misericors Domine; impera quod non possit impleri, imo impera quod nonnisi per tuam gratiam possit impleri: ut cum homines per suas uires id implere nequiuerint, omne os obstruatur, et nemo sibi magnus uideatur. Sint omnes paruuli, et reus fiat omnis mundus tibi: quia »non iustificabitur ex lege omnis caro coram te; per legem enim cognitio peccati. Nunc autem sine lege iustitia tua manifestata est, testimonium habens a Lege et Prophetis« . Hec sunt mirabilia testimonia tua, que scrutata est anima paruuli huius; et ideo inuenit, quia humiliatus est, et paruulus factus est. Quis enim facit mandata tua sicut facienda sunt, id est, ex fide que per dilectionem operatur , nisi eius in corde per Spiritum sanctum ipsa dilectio diffundatur ?

4. [uers. 131.] Hoc etiam iste paruulus confitetur: Os meum, inquit, aperui, et attraxi spiritum, quoniam mandata tua desiderabam. Quid desiderabat, nisi facere mandata diuina? Sed non erat unde faceret infirmus fortia, paruulus magna: aperuit os, confitens quod per se ipse non faceret; et attraxit unde faceret: aperuit os petendo, querendo, pulsando; et sitiens hausit Spiritum bonum, unde faceret, quod per seipsum non poterat, mandatum sanctum et iustum et bonum . Si enim nos cum simus mali, nouimus bona data dare filiis nostris; quanto magis Pater noster de celo dat Spiritum bonum petentibus eum ? Non enim qui spiritu suo agunt, sed quotquot Spiritu Dei aguntur, hi filii sunt Dei : non quia ipsi nichil agunt; sed ne nichil boni agant, a bono aguntur ut agant. Nam tanto magis efficitur quisque filius bonus, quanto largius ei datur a Patre Spiritus bonus.

5. [uers. 132.] Denique iste adhuc petit. Os quidem aperuit, et attraxit spiritum; sed adhuc ad Patrem pulsat, et querit: bibit, sed quanto suauius sensit, tanto ardentius adhuc sitit. Audi uerba sitientis: Respice, inquit, in me, et miserere mei secundum iudicium diligentium nomen tuum: id est, secundum iudicium quod in eos fecisti, qui diligunt nomen tuum; quoniam ut diligerent te, prius dilexisti eos. Sic enim Ioannes apostolus ait, Nos diligimus, inquit, Deum: et uelut causa quereretur, que nos diligere fecit; adiunxit, Quoniam ipse prior dilexit nos .

6. [uers. 133.] uide et iste quid apertissime dicat: Gressus meos dirige secundam eloquium tuum, et non  dominetur mei omnis iniquitas. Ubi quid aliud dicit quam, Rectum et liberum me fac secundum promissum tuum? Quanto autem magis regnat in quocumque Dei caritas, tanto minus ei dominatur iniquitas. Quid ergo aliud petit, quam ut donante Deo diligat Deum? Diligendo enim Deum, diligit seipsum, ut diligere salubriter possit et proximum sicut seipsum: in quibus preceptis tota Lex pendet et Prophete . Quid igitur orat, nisi ut precepta que Deus imponit iubendo, impleri faciat adiuuando?

7.[uers. 134.] Sed quid est quod dicit, Redime me a calumniis hominum, et custodiam mandata tua? Si uera illi homines crimina obiiciunt, non calumniantur: si falsa, quid est quod se redimi desiderat a calumniis, id est a criminibus falsis, que illi nocere non possunt? Crimen quippe falsum, quod est calumnia, reum non facit hominem, nisi apud iudicem hominem: ubi autem Deus iudex est, nullus falso crimine leditur; quia non cui obiicitur, sed obiicienti potius imputatur. An hic Ecclesie presignatur oratio, et uniuersi populi christiani, qui redemptus est a calumniis hominum, quibus exagitabantur usquequaque Christiani? Sed numquid propterea Dei mandata custodit [1 1Kb] ? Nonne inter ipsas calumnias, quando feruebant, multo gloriosius populus sanctus in tribulationibus Dei mandata seruabat, cum ad perpetrandas impietates persequentibus non cedebat? Sed nimirum hoc est, Redime me a calumniis hominum, et custodiam mandata tua: Tu age infuso Spiritu tuo, ne me calumnie hominum terroribus uincant, et a tuis mandatis ad sua mala facta traducant. Si enim hoc mecum egeris, id est, hoc modo me ab eorum calumniis, ne criminationes falsas quas obiiciunt pertimescam, patientia donata redemeris; inter ipsas calumnias custodiam mandata tua.

8. [uers. 135.] Faciem tuam, inquit, illumina super seruum tuum: id est, tuam manifesta, subueniendo et opitulando, presentiam. Et doce me iustificationes tuas. Doce utique ut faciam: quod euidentius alibi legitur, Doce me ut faciam uoluntatem tuam . Qui enim audiunt, licet memoria teneant quod audiunt, nequaquam didicisse putandi sunt, si non faciunt. ueritatis namque uerbum est, Omnis qui audiuit a Patre et didicit, uenit ad me . Qui ergo non facit, id est non uenit, non didicit.

9. [uers. 136.] Recolens autem iste dolorem penitentie preuaricationis sue, Exitus aquarum, inquit, descenderunt oculi mei, quia non custodierunt legem tuam: id est, ipsi oculi mei. Nam in quibusdam codicibus et hoc legitur, Quia non custodiui legem tuam. Descenderunt ergo exitus aquarum, id est effusiones lacrymarum. Et ea locutione qua dicere potuit, Montes descenderunt pedes mei; etsi non diceret, per montes, uel, in montes: ea locutione dicitur, Scalas descendit, etsi non dicatur, per scalas; aut, Piscinam descendit, etsi non dicatur, in piscinam. Et bene ait, descenderunt, humilitate scilicet penitendi. Ascenderunt  enim, quando per superbiam contumacem erecti fuerant et elati. Sursum enim sibi esse uidebantur, quando ignorantes Dei iustitiam, constituere uolebant suam : in qua fatigati et legis preuaricatione confusi, ab illa elatione descenderunt flendo, ut iustitiam Dei potius impetrarent penitendo [1 1Kb] . Sunt codices qui non habent descenderunt, sed transierunt, tanquam exaggeranter diceret transisse se flendo fontes aquarum; ut hoc intelligamus exitus aquarum: id est [2 1Kb] , plus fleuisse, quam manant aque de suis exitibus. Cur autem non custodita lege sic fletur, nisi ut impetretur gratia, que penitentis delet iniquitatem, et credentis adiuuat uoluntatem?



SERMO XXuIII.

1. [uers. 137, 138.] Dixerat superius qui cantat hunc psalmum, Exitus aquarum descenderunt oculi mei, quoniam non custodierunt legem tuam: ubi se multum fleuisse testatus est preuaricationem suam. Proinde, uelut rationem reddens cur multum flere debuerit et suum grauiter dolere peccatum, Iustus es, inquit, Domine, et rectum iudicium tuum. Mandasti iustitiam testimonia tua, et ueritatem tuam ualde. Hec utique iustitia Dei rectumque iudicium et ueritas, omni est metuenda peccanti: hac enim damnantur diuinitus quicumque damnantur; nec est omnino qui de sua damnatione contra Deum iustum recte conqueri possit. Inde fletus rectus est penitentis; quoniam si cor eius impenitens damnaretur, iustissime utique damnaretur. Sane iustitiam dicit testimonia Dei: iustum quippe se probat mandando iustitiam. Est etiam hec ueritas, ut Deus testimoniis talibus innotescat.

2. [uers. 139.] Sed quid est quod sequitur: Tabefecit me zelus meus; uel, sicut alii codices habent, zelus tuus? Habent nonnulli etiam, domus tue: et non, tabefecit me; sed, comedit me. Quod ex alio psalmo, quantum mihi uidetur, putatum est emendandum, ubi scriptum est, Zelus domus tue comedit me: quod commemoratum etiam in Euangelio nouimus . Simile tamen aliquid est, tabefecit, ei quod ibi est, comedit. Zelus autem meus, quod plures codices habent, nullam ingerit questionem: quid enim mirum est si zelo suo quisque tabescit? Quod uero habent aliqui, zelus tuus, significat hominem Deo zelantem, non sibi; sed non repugnat si ipse dicatur et meus. Nam quid aliud dicit Apostolus, Aemulor enim uos Deo, emulatione Dei? Nam dicendo, Aemulor uos, quid, nisi emulationem demonstrat suam? Sed quia dixit, Deo, id est, non sibi, sed Deo; ideo addidit, emulatione Dei. Hanc quippe suo Spiritu fidelibus suis inspirat Deus: amoris enim est, non liuoris. Nam que fuit cura [3 1Kb] ut hoc Apostolus diceret? »Aptaui enim uos,« inquit, »uni uiro uirginem castam exhibere Christo: timeo autem ne sicut serpens Euam seduxit uersutia sua, sic et uestre mentes corrumpantur a simplicitate et castitate que est in Christo« . Comedebat eum zelus domus Dei, quam tamen  zelabat Christo, non sibi. Sponsus enim sibi zelat sponsam suam: amicus autem sponsi non eam sibi zelare debet, sed sponso. Bonus ergo et huius intelligendus est zelus: causam namque subiungit et dicit, Quia obliti sunt uerborum tuorum inimici mei. Retribuebant ergo mala pro bonis; quoniam zelabat illos Deo tam uehementer et ardenter, ut eo zelo tabefactum se diceret; illi autem ob hoc in ipsum [1 1Kb] inimicitias exercebant: quia utique ut Deum amarent uolebat, quos amando zelabat. Non ingratus enim gratie Dei, per quam fuerat ex inimico reconciliatus Deo, etiam ipse suos diligebat inimicos, et eos zelabat Deo, dolens et tabescens quod essent uerborum eius obliti.

3. [uers. 140.] Deinde considerans ipse, in uerbis Dei qua flamma dilectionis arderet: Ignitum, inquit, eloquium tuum ualde, et seruus tuus dilexit illud. Merito zelabat in suis inimicis cor impenitens, qui fuerant obliti uerborum Dei: ad hoc enim flagrabat eos adducere, quod ipse flagrantissime diligebat.

4. [uers. 141.] Iunior ego sum, inquit, et contemptus; iustificationes tuas non sum oblitus: non sicut inimici mei, qui obliti sunt uerborum tuorum. uidetur autem minor etate non oblitus iustificationes Dei dolere pro inimicis suis etate maioribus qui obliti sunt. Nam quid est, Iunior ego non sum oblitus, nisi, Illi maiores obliti sunt? est enim grece, quod est etiam in illo loco ubi dictum est, In quo corrigit iunior uiam suam? Hoc autem nomen comparatiuum est, et ideo bene intelligitur in comparatione maioris. Duos ergo populos hic agnoscamus, qui etiam in Rebecce utero luctabantur; quando non ex operibus, sed ex uocante dictum est ei, Maior seruiet minori . Sed contemptum se dicit hic minor; ideo factus est maior: quia ignobilia et contemptibilia mundi elegit Deus, et ea que non sunt, tanquam sint, ut que sunt euacuentur ; et ecce sunt nouissimi qui erant primi, et primi qui erant nouissimi .

5. [uers. 142.] Nec immerito obliti sunt uerborum Dei, qui suam iustitiam constituere uoluerunt, ignorantes iustitiam Dei : iste autem iunior non est oblitus, qui non suam uoluit habere iustitiam, sed Dei, de qua etiam nunc dicit, Iustitia tua iustitia in eternum, et lex tua ueritas. Quomodo enim non ueritas lex, per quam cognitio peccati, et que testimonium perhibet iustitie Dei? Sic enim dicit Apostolus: Iustitia Dei manifestata est, testificata per Legem et Prophetas .

6. [uers. 143.] Propter hanc passus est persecutionem iunior a maiore, ut diceret iunior quod sequitur: Tribulatio et necessitas inuenerunt me, mandata tua meditatio mea est. Seuiant, persequantur; dum tamen mandata Dei non relinquantur, et ex ipsis mandatis etiam qui seuiunt diligantur.

7. [uers. 144.] Iustitia testimonia tua in eternum, intellectum da mihi, et uiuam. Intellectum poscit iste iunior; quem si non haberet; non super seniores  intelligeret: sed eum poscit in tribulatione et necessitate, quo intelligat quam sit contemnendum quod ei possunt auferre persequentes inimici, a quibus se dicit esse contemptum. Ideo dixit, et uiuam: quia si eo usque tribulatio necessitasque peruenerit, ut per inimicorum persequentium manus uita ista finiatur; uiuet in eternum, qui temporalibus preponit iustitiam, que manet in eternum. Que iustitia in tribulatione et necessitate martyria sunt Dei, hoc est testimonia, pro quibus sunt martyres coronati.



SERMO XXIX.

1. [uers. 145] Clamor ad Dominum, qui fit ab orantibus, si sonitu corporalis uocis fiat, non intento in Deum corde; quis dubitet inaniter fieri? Si autem fiat corde, etiam silente corporis uoce; alium quemlibet hominem potest latere, non Deum. Siue ergo cum uoce carnis, quando id opus est, siue cum silentio, ad Deum, cum oramus, corde clamandum est. Est autem clamor cordis magna cogitationis intentio; que cum est in oratione, magnum exprimit desiderantis et petentis affectum, ut non desperet effectum: Tunc porro in toto corde clamatur, quando aliunde non cogitatur. Tales orationes rare sunt multis, crebre autem paucis; omnes uero utrum cuiquam, nescio. Talem suam commemorat orationem, qui cantat hunc psalmum, dicens: Clamaui in toto corde meo; exaudi me, Domine. Cui autem rei suus clamor proficiat, adiunxit: Iustificationes tuas exquiram. Ad hoc ergo clamauit in toto corde suo, et hoc sibi desiderauit a Domino exaudiente prestari, ut iustificationes eius exquirat. Proinde quod ut faciamus iubetur, ut exquiramus oratur. Quam longe est adhuc a faciente qui exquirit? Non enim est consequens ut qui exquirit, inueniat; aut qui inuenit, faciat: non potest autem nisi inuenerit, facere; et nisi quesierit, inuenire. Sed magnam spem Dominus iehsu dedit dicendo: Querite, et inuenietis. Rursus autem dicit sapientia , Querent me mali, et non inuenient. Non ergo malis, sed bonis dictum est, Querite, et inuenietis. Imo uero eis dictum est, quibus eodem loco paulo post, Si ergo uos, inquit, cum sitis mali, nostis bona data dare filiis uestris . Quomodo igitur malis dicitur, Querite, et inuenietis; cum rursus dicatur, Querent me mali, et non inuenient? An aliud eos Dominus quam sapientiam querere uolebat, quando eos inuenturos si quererent promittebat? In ea quippe sunt omnia, que ab eis qui beati esse cupiunt, inquirenda sunt. Ibi ergo sunt et iustificationes Dei. Quapropter restat ut intelligamus, non omnes malos non inuenire sapientiam, si quesierint; sed eos qui in tantum sunt mali, ut oderint eam. Sic enim et dixit: Querent me mali, et non inuenient; oderunt enim sapientiam . Ideo ergo non inueniunt, quia oderunt. Sed rursus si oderunt, quomodo querunt; nisi quia non eam querunt propter ipsam, sed propter aliquid quod mali amant, et ad hoc se facilius putant peruenturos per ipsam? Multi enim sunt qui dicta sapientie studiosissime inquirunt, eamque in doctrina, non in uita uolunt habere; ut non per  mores quos iubet sapientia, perueniant ad Dei lucem, quod est ipsa sapientia, sed per sermones quos habet sapientia, perueniant ad hominum laudem, quod est uana gloria. Non ergo sapientiam querunt et quando eam querunt; quia non querunt ipsam, alioquin uiuerent secundum ipsam: sed uolunt uerbis eius inflari; et quanto magis inflantur, tanto magis efficiuntur extra ipsam. Iste autem hoc ipsum poscens a Domino, quod eum iubet facere Dominus, ut ipse in illo etiam quod imperat operetur; Deus est enim qui operatur in nobis et uelle et operari, pro bona uoluntate : Clamaui, inquit, in toto corde meo; exaudi me, Domine: iustificationes tuas exquiram: utique faciendas, non tantummodo sciendas; ne similis fiat illi seruo duro; qui etiamsi intellexerit, non obaudiet .

2. [uers. 146.] Clamaui; saluum me fac: uel, sicut nonnulli codices habent et greci et latini, Clamaui te; saluum me fac. Quid est, Clamaui te, nisi, clamando inuocaui te? Sed cum dixisset, saluum me fac, quid adiunxit? Et custodiam testimonia tua: ne te scilicet per infirmitatem negem. Salus quippe anime facit ut fiat quod faciendum esse cognoscitur, et usque ad mortem corporis, si hoc flagitat extrema tentatio, pro testimoniorum diuinorum ueritate certetur: ubi autem non est salus, succumbit infirmitas, et deseritur ueritas.

3. [uers. 147.] Sed quod sequitur habet aliquid obscuritatis, quod aliquando diutius exponendum est. Preueni intempesta nocte, et clamaui. Plures codices non habent, intempesta nocte; sed, immaturitate: uix autem unus inuentus est qui haberet geminatam prepositionem, id est, in immaturitate. Immaturitas itaque hoc loco nocturnum tempus est, quod non est maturum, id est, opportunum ut agatur aliquid uigilando: quod etiam uulgo dici solet, hora inopportuna [1 1Kb] . Nox quoque intempesta, id est media, quando quiescendum est, hinc procul dubio nuncupata est, quia inopportuna est actionibus uigilantium. Tempestiuum enim dixerunt ueteres opportunum; et intempestiuum, inopportunum: a tempore ducto uocabulo, non ab illa tempestate, que consuetudine latine lingue celi perturbatio iam uocatur. Quanquam isto uerbo libenter utuntur historici, ut dicant, Ea tempestate, quod uolunt Eo tempore intelligi: et quod ait locutor egregius,

   Unde hec tam clara repente
Tempestas? 
non celum nimbis uentisue turbatum, sed magis subita et splendida serenitate fulgidum significauit hoc nomine. Quod ergo grece dictum est , non uno uerbo, sed duobus, id est, prepositione et nomine; hoc interpretes nostri quidam dixerunt, intempesta nocte, plures, immaturitate, non duobus uerbis, sed uno, cuius uocabuli nominatiuus est immaturitas; nonnulli uero in duobus uerbis, sicut grecus posuit, in immaturitate; quippe immaturitas est, , in immaturitate: tanquam si uellet etiam ille qui dixit,  intempesta nocte, prepositione dicere geminata, in intempesta; ut una prepositio significet in qua hora, altera pertineat ad compositionem nominis. Nihil sane interest ad sententiam, utrum quis dicat egisse se aliquid galli cantu, an, in galli cantu: ita nichil interesset, utrum intempesta, an uero in intempesta nocte, id est, in nocte intempesta clamasse se diceret. Grecus tamen in nocte intempesta dixit, quod idem ualet si dicatur, in immaturitate, id est, in tempore nocturno immaturo. Hactenus de obscuro uerbo fuerit disputatum; nunc uideamus quis ipse sit sensus.

4. Preueni, inquit, in nocte intempesta, et clamaui; in uerbis tuis speraui. Si hoc ad unumquemque fidelium referamus, et ad proprietatem rei geste; sepe contingit ut tali noctis tempore uigilet amor Dei, et magno urgente [1 1Kb] orationis affectu, non exspectetur sed preueniatur quod post galli cantum consueuit esse tempus orandi. Si autem accipiamus hoc totum seculum noctem; utique intempesta nocte clamamus ad Deum, et preuenimus maturitatem temporis in quo nobis redditurus est quod promisit, sicut alibi legitur: Preueniamus faciem eius in confessione . Quanquam si uelimus intelligere immaturum tempus noctis huius, antequam uenisset plenitudo temporis, id est, ipsa maturitas, quando Christus manifestaretur in carne ; nec tunc Ecclesia tacuit, sed preueniens Istam maturitatem, prophetando clamauit, et in uerbis Dei sperauit potentis facere quod promisit, ut in semine Abrahe benedicerentur omnes gentes .

5. [uers. 148.] Ipsa et quod sequitur dicit, Preuenerunt oculi mei ad matutinum, ut meditarer eloquia tua. Ponamus enim matutinum, quando qui sedebant in umbra mortis, lux orta est eis ; nonne in sanctis qui prius erant in terra, ad hoc matutinum oculi Ecclesie preuenerunt, quia hoc futurum antea preuiderunt, ut meditarentur eloquia Dei, que tunc erant, et in Lege ac Prophetis hec futura nuntiabant?

6. [uers. 149.] uocem meam, inquit, exaudi, Domine, secundum misericordiam tuam: et secundum iudicium tuum uiuifica me. Prius enim Deus secundum misericordiam aufert a peccatoribus penam, eisque postea iustis secundum iudicium dabit uitam; quia non frustra illi hoc ordine dicitur, Misericordiam et iudicium cantabo tibi, Domine : quamuis et ipsum tempus misericordie non est sine iudicio, de quo dicit Apostolus, Si enim nos ipsos iudicaremus, a Domino non iudicaremur: cum iudicamur autem, a Domino corripimur, ne cum mundo damnemur ; et eius coapostolus, Tempus est, inquit, ut iudicium incipiat a domo Domini: et si initium a nobis [2 1Kb] ; qualis finis erit eis qui non credunt Domini Euangelio . Et ultimum tempus iudicii non erit sine misericordia, quia coronat te, ait psalmus, in miseratione et misericordia  . Iudicium autem sine misericordia sed sinitris qui non fecerunt misericordiam .

7. [uers. 150.] Appropinquauerunt, inquit, persequentes me iniquitate; uel, sicut nonnulli codices habent, inique. Tunc appropinquant qui persequuntur, quando usque ad carnem cruciandam perimendamque perueniunt. Unde psalmus uicesimus primus, ubi passio Domini prophetata est, Ne discedas, inquit, a me, quoniam tribulatio proxima est ; cum ea dicantur que non imminente, sed iam presente ipsa passione perpessus est. Sed proximam dixit tribulationem, que fiebat in carne; nichil est quippe anime propius carne quam gestat. Propinquauerunt ergo persequentes, affligendo eorum carnem, quos persequebantur. Sed attende quod sequitur: A lege autem tua longe facti sunt. Quanto magis propinquauerunt persequendis iustis, tanto magis longe facti sunt a iustitia. Sed quid nocuerunt eis, quibus persequendo propinquauerunt; quando interior est propinquatio Domini eorum, a quo nullatenus deseruntur?

8. [uers. 151.] Denique sequitur: Prope es tu, Domine, et omnes uie tue ueritas. Etiam in tribulationibus suis, quod eas non immerito patiuntur, tribuere Deo ueritatem, sanctorum est usitata confessio. Ita regina Esther , ita sanctus Daniel , ita tres uiri in camino , ita eorum sanctitatis alii socii confitentur. Queri autem potest quomodo hic dictum sit, Omnes uie tue ueritas; cum in alio psalmo legatur, Uniuerse uie Domini misericordia et ueritas . Sed erga sanctos et uniuerse uie Domini misericordia, et uniuerse uie Domini ueritas: quia et in iudicando subuenit, atque ita non deest misericordia; et in miserando id exhibet quod promisit, ne ueritas desit. Erga omnes autem et quos liberat, et quos damnat, omnes uie Domini misericordia et ueritas; quia ubi non miseretur, uindicte ueritas exhibetur. Multos quippe immeritos liberat, immeritum autem neminem damnat.

9. [uers. 152]. Ab initio cognoui, inquit, de testimoniis tuis, quia in eternum fundasti ea. Quod grecus ait, , aliqui nostri ab initio, aliqui initio, aliqui in initiis interpretati sunt. Sed qui pluraliter hoc dicere maluerunt, grecam locutionem secuti sunt. Latine autem lingue illud potius usitatum est, ut ab initio uel initio dicatur, quod grece quasi pluraliter, sed aduerbialiter dicitur: quale est apud nos, cum dicimus, Alias hoc facio; pluralem numerum feminini generis dicere uidemur, sed aduerbium est, et significat Alio tempore. Quid est ergo, Ad initio cognoui, uel potius, ut et nos aduerbialiter id dicamus, Initio cognoui de testimoniis tuis, quia in eternum fundasti ea? Testimonia Domini in eternum ab illo dicit esse fundata, et hoc se initio cognouisse testatur, nec aliunde cognouisse quam de ipsis utique testimoniis. Que sunt ista testimonia, nisi quibus testatus est Deus daturum se regnum suis  filiis sempiternum? Et quia hoc in Unigenito se daturum esse testatus est, de quo dictum est, Et regni eius non erit finis ; ipsa testimonia dixit in eternum esse fundata, quia id quod per ea Deus promisit, eternum est. Nam per se ipsa testimonia tunc non erunt necessaria, quando res ipsa uidebitur, propter quam credendam nunc testimonia requiruntur. Et ideo bene intelligitur dictum, fundasti ea, quia in Christo uera monstrantur. Fundamentum enim aliud nemo potest ponere, preter id quod positum est, quod est Christus iehsu . Unde hoc ergo iste initio cognouit, nisi quia Ecclesia loquitur, que terris non defuit ab initio generis humani, cuius primitie Abel sanctus est, immolatus et ipse  in testimonium futuri sanguinis Mediatoris ab impio fratre fundendi? Nam et illud ab initio dictum est, Erunt duo in carne una : quod magnum sacramentum apostolus Paulus exponens, Ego, inquit, dico in Christo et in Ecclesia .



SERMO XXX.

1. [uers. 153.] Nemo in Christi corpore constitutus a se alienam arbitretur esse hanc uocem , unde psalmi huius incipit lectio, de qua nunc disputare suscepimus: uide humilitatem meam, et eripe me; quia legem tuam non sum oblitus. Hoc loco nullam Dei legem conuenientius intelligimus, nisi qua immobiliter fixum est ut omnis qui se exaltat, humilietur, et omnis qui se humiliat, exaltetur . Superbus ergo malis, ut humilietur, innectitur; humilis a malis, ut exaltetur, eripitur.

2. [uers. 154.] Iudica, inquit, iudicium meum, et redime me. Superior quodammodo sententia repetita est. Quod enim ait, uide humilitatem meam; hoc est, Iudica iudicium meum: et quod ait, et eripe me; hoc est, et redime me. Quod uero supra dictum est, quia legem tuam non sum oblitus; huic congruit quod infra est, propter eloquium tuum uiuifica me. Ipsum enim eloquium est lex Dei, quam non est oblitus, ut se exaltandus humiliaret. Ad ipsam uero exaltationem pertinet quod ait, uiuifica me; quia sanctorum exaltatio uita eterna est.

3. [uers. 155.] Longe est, inquit, a peccatoribus salus; quia iustificationes tuas non exquisierunt. Quis enim te discernit, o tu qui dixisti, Longe est a peccatoribus salus? quis te discernit a peccatoribus, ut non a te longe, sed tecum sit salus? Hoc te nempe discernit, quia id quod isti non egerunt, ipse fecisti, hoc est, Dei iustificationes exquisisti. Quid autem habes quod non accepisti ? Nonne tu es qui paulo ante dicebas, Clamaui in toto corde meo; exaudi me, Domine: iustificationes tuas exquiram? Ergo ab illo ad quem clamasti, ut eas exquireres accepisti. Ipse te igitur discernit ab eis a quibus propterea longe est salus, quia iustificationes Dei non exquisierunt.

4. [uers. 156.] uidit hoc etiam ipse. Neque enim  ego id uiderem, nisi in ipso uiderem, nisi in ipso essem. Corporis enim Christi uerba ista sunt, cuius membra sumus. uidit hoc, inquam, continuoque subiecit: Miserationes tue multe, Domine. Etiam hoc ergo quod exquirimus iustificationes tuas, pertinet ad miserationes tuas. Secundum iudicium tuum uiuifica me. Noui enim quia et iudicium tuum sine tua miseratione non erit super me.

5. [uers. 157.] Multi persequentes me et tribulantes me; a testimoniis tuis non declinaui. Factum est, nouimus, recolimus, agnoscimus. Purpurata est uniuersa terra sanguine martyrum; floret celum coronis martyrum, ornate sunt Ecclesie memoriis martyrum, insignita sunt tempora natalibus martyrum, crebrescunt sanitates meritis martyrum. Unde hoc, nisi quia completum est quod predictum est de homine isto toto terrarum orbe diffuso, Multi persequentes me et tribulantes me; a testimoniis tuis non declinaui? Agnoscimus, et gratias agimus Domino Deo nostro. Tu namque homo, tu in alio psalmo, tu ipse dixisti: Nisi quia Dominus erat in nobis, fortasse uiuos absorbuissent nos . Ecce quare ab eius testimoniis non declinasti, et ad palmam superne uocationis inter manus multorum persequentium tribulantiumque uenisti.

6. [uers. 158.] uidi, inquit, insensatos, et tabescebam: uel, sicut alii codices habent, uidi non seruantes pactum; et hoc plures habent. Sed qui sunt qui pactum non seruauerunt, nisi qui declinauerunt a testimoniis Dei, tribulationes multorum persequentium non ferentes? Hoc est autem pactum, ut qui uicerit, coronetur. Hoc pactum non seruauerunt qui persecutionem non tolerantes, a testimoniis Dei negando declinauerunt. Hos ergo iste uidit, et tabescebat, quia diligebat. Zelus ille est enim bonus, de amore ueniens, non liuore. In quo enim non seruauerunt pactum, secutus adiunxit: Quia eloquia tua non custodierunt. Ea quippe in tribulationibus negauerunt.

7. [uers. 159.] Et commendat se iste differens ab eis, ac dicit, uide quoniam mandata tua dilexi. Non ait, Eloquia uel testimonia tua non negaui, quod martyres facere cogebantur, et non facientes intolerabilia patiebantur: sed hoc dixit ubi fructus est omnium passionum; quia si tradidero corpus meum ut ardeam, caritatem autem non habeam, nichil mihi prodest . Hanc iste commendans ait, uide quoniam mandata tua dilexi. Deinde postulauit premium: Domine, in tua misericordia uiuifica me. Isti mortificant, tu uiuifica. Sed si premium poscitur in misericordia, quod reddere debet iustitia; quanto magis impensa est misericordia, ut obtineretur cui premium deberetur, ipsa uictoria?

8. [uers. 160.] Principium, inquit, uerborum tuorum ueritas, et in eternum omnia iudicia iustitie tue. A ueritate, inquit, tua uerba procedunt, et ideo ueracia sunt, et neminem fallunt, quibus prenuntiatur uita iusto, pena impio. Hec sunt quippe in eternum iudicia iustitie Dei.



SERMO XXXI.


1. [uers. 161.] Quas persecutiones a regibus terre corpus Christi, hoc est sancta Ecclesia pertulerit, nouimus. Agnoscamus ergo hic etiam eius uerba dicentis, Principes persecuti sunt me gratis, et a uerbis tuis formidauit cor meum. Quid enim Christiani leserant regna terrena, quamuis eis regnum celorum promiserit rex eorum? quid, inquam, leserant regna terrena? Numquid eorum rex milites suos prohibuit impendere et exhibere que debentur regibus terre? Nonne de hoc sibi calumniam molientibus Iudeis ait: Reddite Cesari que Cesaris sunt, et Deo que Dei sunt ? Nonne tributum de ore piscis etiam ipse persoluit ? Nonne precursor eius, militibus regni huius quid facere deberent pro eterna salute querentibus, non ait, Cingulum soluite, arma proiicite, regem uestrum deserite, ut possitis Domino militare; sed ait, Neminem concusseritis, nulli calumniam feceritis; sufficiat uobis stipendium uestrum ? Nonne unus militum eius et dilectissimus comes eius, commilitonibus suis, et quodammodo Christi prouincialibus dixit: Omnis anima potestatibus sublimioribus subdita sit? Et paulo post ait: Reddite omnibus debita: cui tributum, tributum; cui uectigal, uectigal; cui timorem, timorem; cui honorem, honorem. Nemini quidquam debeatis, nisi ut inuicem diligatis . Nonne precepit ut pro ipsis etiam regibus oraret Ecclesia ? Quid ergo eos Christiani offenderunt? quod debitum non reddiderunt? in quo Christiani non sunt terrenis regibus obsecuti? Ergo terreni reges Christianos gratis persecuti sunt. Sed quod subiecit, attende: Et a uerbis tuis formidauit cor meum. Habuerunt quidem et illi uerba minacia, Expello, proscribo, occido, ungulis torqueo, ignibus torreo, bestiis subrigo [1 1Kb] , membra dilanio: sed tua me potius uerba terruerunt, Nolite timere eos qui corpus occidunt, et postea non habent quid faciant; sed eum timete qui habet potestatem et corpus et animam perdere in gehennam . Ab his uerbis tuis formidauit cor meum; et contempsi hominem persecutorem meum, et uici diabolum seductorem meum.

2. [uers. 162.] Denique sequitur: Exsultabo ego super eloquia tua, sicut qui inuenit spolia multa. Per ea uerba uicit, a quibus formidauit. uictis enim spolia detrahuntur; sicut uictus et spoliatus est ille de quo dicitur in Euangelio, Nemo intrat in domum fortis, ut uasa eius diripiat, nisi prius alligauerit fortem . Sed spolia multa inuenta sunt, quando patientiam mirati martyrum, etiam qui persecuti sunt crediderunt; et qui regem nostrum detrimento militum eius sunt damnificare moliti, ab illo sunt insuper acquisiti. Quisquis ergo a uerbis Dei, ne in certamine uincatur formidat, super eadem uerba uictor exsultat.

3. [uers. 163.] Nam ne putaremus ex illa formidine odium uerborum Dei potuisse subrepere: quamuis iam dixerit, Exultaui super eloquia tua, quod utique  non diceret, si odisset ea; tamen adhuc addidit, et dicit: Iniustitiam odio habui, et abominatus sum; legem autem tuam dilexi. Nempe a uerbis eius illa formido non fecit eorumdem uerborum odium, sed integram tenuit caritatem. Neque enim lex Dei non sunt uerba et eloquia Dei. Absit ergo ut timore pereat amor ubi castus est timor. Sic patres a filiis piis et timentur et amantur; sic pudica coniux uirum et timet, ne ab illo deseratur, et amat, ut fruatur. Si ergo et pater homo, et coniux homo, et timeri et amari debet; multo magis Pater noster qui in celis est , et ille sponsus, non carne pre filiis hominum, sed uirtute formosus . A quibus enim diligitur lex Dei, nisi a quibus diligitur Deus? Et quid habet bonis filiis triste lex patris? An quoniam quem diligit corripit, et flagellat omnem filium quem recipit ? At qui hec iudicia respuit, promissa non recipit. Paterna ergo iudicia laudentur et in flagello, si promissa diligantur in premio.

4. [uers. 164.] Ita plane facit iste, qui dicit, Septies in die laudaui te, super iudicia iustitie tue. Septies in die quod ait, significat Semper. Solet esse quippe iste numerus uniuersitatis indicium: propter quod sex diebus diuine operationis, septimus adiectus est quietis ; et per septem dies currentes et recurrentes, tempora uniuersa uoluuntur. Nec ob aliud dictum est, Septies cadet [1 1Kb] iustus, et resurget: id est, non perit iustus, modis omnibus humiliatus, sed non preuaricatus, alioquin non erit iustus. Nam pro omni genere tribulationis, qua in conspectu hominum deiicitur, positum est, septies cadit; et pro eo quod ex ipsis omnibus tribulationibus proficit, positum est, resurget. Satis illustrat in eo libro consequens sententia precedentem: ibi enim sequitur, Impii autem infirmabuntur in malis . Hoc est itaque iusto septies cadere et resurgere, in omnibus malis non infirmari. Merito igitur septies in die laudauit Ecclesia Deum super iudicia iustitie ipsius; quia cum tempus esset ut iudicium inciperet a domo Domini , in omnibus tribulationibus suis non infirmata, sed coronis martyrum glorificata est.

5. [uers. 165.] Pax multa, inquit, diligentibus legem tuam, et non est eis scandalum. Utrum ipsa lex diligentibus se scandalum non est, an diligentibus eam nullum est undecumque scandalum? Sed utrumque recte intelligitur. Qui enim diligit Dei legem, etiam quod in ea non intelligit honorat; et quod ei sonare uidetur absurde, se potius non intelligere, et aliquid magnum latere ibi iudicat: ideo lex Dei non est ei scandalum. Ut autem nullum scandalum omnino patiatur, non sic homines sancte cuiusque professionis attendat, ut fides eius ex eorum moribus pendeat; ne aliquibus cadentibus quos pro magno habebat, ipse scandalo pereat: sed ipsam Dei legem diligat, et erit ei pax multa, nullumque scandalum. Securus enim diligit eam, in qua etiamsi multi peccant, peccare ipsa non nouit.

6. [uers. 166.] Exspectabam, inquit, salutare tuum;  Domine, et mandata tua dilexi. Quid enim iustis profuisset antiquis Dei dilexisse mandata, nisi cos Christus qui est Dei salutare, liberasset; cuius etiam spiritu impertito mandata Dei diligere potuerunt? Si ergo exspectabant salutare Dei, qui mandata eius dilexerunt; quanto magis necessarius erat iehsu, hoc est salutare Dei, saluis faciendis eis qui mandata eius non dilexerunt? Potest ista etiam sanctis istorum temporum, ex quo gratia reuelata Euangelium predicatur, congruere prophetia: exspectant enim Christum qui mandata Dei diligunt, ut cum Christus apparuerit uita nostra, tunc et nos appareamus cum illo in gloria .

7. [uers. 167, 168.] Custodiuit, inquit, anima mea testimonia tua, et dilexi ea ualde: uel, sicut nonnulli codices habent, dilexit, ut subaudiatur, anima mea. Custodiuntur testimonia Dei, dum non negantur. Hoc est martyrum officium, quia testimonia grece martyria nuncupantur. Sed quia pro testimoniis Dei etiam flammis concremari sine caritate nichil prodest , ideo addidit, Et dilexi ea ualde. Supra autem dixerat, Mandata tua dilexi; deinde sequenti uersu, Testimonia tua, et custodiui, et dilexi: postea, Et mandata tua, et testimonia tua custodiui; ait enim, Custodiui mandata tua et testimonia tua. Qui enim diligit, ipsa [1 1Kb] ueraciter libenterque custodit. Plerumque autem dum mandata Dei custodiuntur, fiunt inimici contra quorum uoluntatem custodiuntur: tunc uero fortiter et testimonia custodienda sunt, ne persequentibus inimicis negentur.

8. Cum ergo se iste utrumque fecisse dixisset, Deo tribuit unde fecit, adiungendo atque dicendo: Quia omnes uie mee in conspectu tuo, Domine. Ideo, inquit, custodiui madata tua et testimonia tua; quia omnes uie mee in conspectu tuo. Tanquam diceret: Si auertisses a me faciem tuam, fierem conturbatus, nec tua mandata et testimonia custodirem. Custodiui ergo, quia omnes uie mee in conspectu tuo. Propitio quippe et adiuuante conspectu, uoluit intelligi Deum uidere uias suas; sicut orauit qui dixit, Ne auertas faciem tuam a me . Nam utique facies Domini est et super facientes mala, sed ut perdat de terra memoriam eorum . Non sic profecto iste dixit uias suas ab illo uideri; sed sicut nouit Dominus uias iustorum , et sicut ait Moysi, Scio te pre omnibus . Nam si hoc cum non adiuuaret gradientem, quod eius uie sunt in conspectu Dei, non diceret ideo se custodisse mandata et testimonia eius, quia omnes uie sue sunt in conspectu Domini. Nouit enim audire, Seruite Domino in timore, et exsultate ei cum tremore: apprehendite disciplinam, nequando irascatur Dominus, et pereatis de uia iusta : quia nisi in conspectu Domini esset, uia iusta non esset. Nam hunc timorem et tremorem apostolus etiam Paulus imponit eis quibus dicit, Cum timore et tremore uestram ipsorum salutem operamini: et cur hoc dixerit aperiens, Deus est enim, inquit, qui operatur in uobis et uelle et operari, pro bona  uoluntate . Ad hoc sunt ergo in conspectu Domini uie iustorum, ut dirigat gressus eorum, quoniam ipse sunt uie de quibus scriptum est in Prouerbiis, uias autem que a dextris sunt, nouit Dominus: peruerse autem sunt, inquit, que a sinistris: ut intelligeremus quod eas non nouerit Dominus, propter quod peruersis dicturus est, Non noui uos . Porro ut ostenderet quo fructu uias que a dextris sunt, id est iustorum, nouerit Dominus, continuo subiecit: Ipse enim rectos faciet gressus tuos, et itinera tua in pace producet . Ecce quare ait etiam iste, Custodiui mandata tua et testimonia tua. Et uelut quereremus hoc unde potuerit: Quia omnes, inquit, uie mee in conspectu tuo, Domine.



SERMO XXXII.

1. [uers. 169.] uocem nunc orantis audiamus: quoniam quis oret nouimus, et nos ipsos si reprobi non sumus, in membris huius orantis agnoscimus. Appropinquet oratio mea in conspectu tuo, Domine: id est oratio mea, que fit in conspectu tuo, appropinquet tibi. Prope est enim Dominus his qui obtriuerunt cor . Secundum eloquium tuum da mihi intellectum. Promissum petit. Nam hoc ait, Secundum eloquium tuum; tanquam diceret, secundum promissum tuum. Promisit enim hoc Dominus, ubi ait, Intellectum dabo tibi .

2. [uers. 170.] Intret postulatio mea in conspectu tuo, Domine; secundum eloquium tuum eripe me. Repetit quodammodo quod petiuit. Nam quod prius dixerat, Appropinquet oratio mea in conspectu tuo, Domine; huic simile est quod ait posterius, Intret postulatio mea in conspectu tuo, Domine; et quod prius, Secundum eloquium tuum da mihi intellectum; huic congruit quod posterius, Secundum eloquium tuum eripe me. Accipiendo quippe intellectum eripitur, qui per seipsum non intelligendo decipitur.

3. [uers. 171.] Eructabunt, inquit, labia mea hymnum, cum docueris me iustificationes tuas. Nouimus quemadmodum doceat eos Deus qui sunt docibiles Deo. Omnis enim qui audiuit a Patre et didicit, uenit ad eum qui iustificat impium : ut non solum memoria retinendo, uerum etiam faciendo custodiat iustificationes Dei. Sic enim qui gloriatur, non in seipso, sed in Domino gloriatur , hymnusque eructatur.

4. [uers. 172.] Sed iam quia didicit et laudauit doctorem Deum, deinde uult docere. Pronuntiabit, inquit, lingua mea eloquia tua, quia omnia mandata tua iustitia [1 1Kb] . Cum hec se pronuntiaturum dicit, utique minister fit uerbi. Quamuis enim Deus doceat intrinsecus; tamen fides ex auditu est: et quomodo audiunt sine predicante ? Neque enim quia Deus dat incrementum , ideo non est plantandum et rigandum.

5. [uers. 173, 174.] Scit autem que pericula secutura  sint a contradicentibus et persequentibus, cum fuerit pronuntiator eloquiorum Dei: propter quod adiunxit, Fiat manus tua, ut saluum me faciat; quia mandata tua elegi. Ut non timerem, nec solum cor meum teneret [1 1Kb] , sed lingua etiam pronuntiaret eloquia tua; mandata tua elegi, timoremque amore compressi. Fiat ergo manus tua, ut saluum me de manu facias aliena. Sic autem Deus saluos martyres fecit, cum eos in anima non permisit occidi: nam secundum carnem uana salus hominis . Potest et sic accipi. Fiat manus tua, ut manus Dei Christus intelligatur; iuxta illud Isaie, Et brachium Domini cui reuelatum est ? Non enim erat factus Unigenitus, cum per eum facta sint omnia ; sed factus est ex semine Dauid , ut esset iehsu, id est Saluator, qui iam erat Creator. Sed cum familiare sit Scripture, Fiat manus tua; et, Facta est manus Domini : nescio utrum possit hic sensus in eis locis omnibus obtineri. Sane ubi audimus quod sequitur, Concupiui salutare tuum, Domine; etiam nolentibus omnibus inimicis, salutare Dei nobis Christus occurrat: ipsum se concupisse iusti antiqui ueracissime confitentur, ipsum concupiuit Ecclesia uenturum de uisceribus matris, ipsum concupiscit Ecclesia uenturum a dextera Patris. Subiungitur autem huic sententie, Et lex tua meditatio mea est: quia lex perhibet testimonium Christo.

6. [uers. 175.] Sed in hac fide, cum corde creditur ad iustitiam, ore autem confessio fit ad salutem ; fremant gentes, populi meditentur inania , occidatur certe caro dum predicat te: uiuet anima mea, et laudabit te, et iudicia tua adiuuabunt me. Iudicia quippe illa sunt, que tempus erat ut inciperent a domo Domini . Sed adiuuabunt me, inquit. Et quis non uideat quantum adiuuerit Ecclesiam sanguis Ecclesie? quanta ex illa semente seges toto orbe surrexerit?

7. [uers. 176.] Nouissime prorsus aperit se, et que persona per totum Psalmum loquebatur, ostendit. Erraui, inquit, sicut ouis perdita; quere seruum tuum, quia mandata tua non sum oblitus. Nonnulli codices non habent quere, sed uiuifica. Una quippe syllaba interest, qua inter se in greco distant et : unde et ipsi codices greci uariant. Sed quodlibet horum sit, ouis perdita queratur, ouis perdita uiuificetur, propter quam pastor eius nonaginta nouem dimisit in montibus, et eam querens , Iudaicis laceratus est uepribus. Sed adhuc queritur, adhuc queratur, ex parte inuenta adhuc queratur. Ex ea namque parte, qua dicit iste, Mandata tua non sum oblitus, inuenta est; sed per eos qui mandata Dei eligunt, colligunt [2 1Kb] , diligunt, adhuc queritur, et per sui pastoris sanguinem fusum atque dispersum, in omnibus gentibus inuenitur.

8. Ut potui, quantum a Domino adiutus sum, psalmum istum magnum pertractaui et exposui. Quod  profecto melius sapientiores doctioresque fecerunt, siue facturi sunt; nec ideo tamen ei nostrum deesse debuit ministerium, maxime id de me flagitantibus fratribus, quibus sum debitor huius officii. Quod autem de alphabeto hebreo, ubi octoni uersus singulis subiacent litteris, atque ita Psalmus totus contexitur, nichil dixi, non sit mirum, quoniam nichil quod ad istum proprie pertineret inueni: non enim solus habet has litteras. Illud sane sciant qui hoc in greca et latina scriptura, quoniam non illic seruatum est, inuenire non possunt, omnes octonos uersus in hebraicis codicibus ab ea que illis preponitur, littera incipere; sicut nobis ab eis qui illas nouerunt litteras, indicatum est. Quod multo diligentius factum est, quam nostri uel latine uel punice, quos abecedarios uocant psalmos, facere consueuerunt. Non enim omnes uersus donec claudatur periodus, sed solos primos ab eadem littera incipiunt, quam preponunt.



IN PSALMUM CXIX ENARRATIO.



SERMO AD PLEBEM.

1. [uers. 1.] Breuis Psalmus est, et ualde utilis, quem modo nobis cantatum audiuimus, et cantando respondimus. Non diu laborabitis in audiendo, nec infructuose laborabitis in operando. Est enim, sicut eius titulus prenotatur, Canticum graduum. Grece scriptum est, . Gradus uel descendentium sunt uel ascendentium: sed gradus quomodo in his psalmis positi sunt, ascendentes significant. Intelligamus ergo tanquam ascensuri: nec ascensiones pedibus corporalibus queramus, sed sicut in alio psalmo scriptum est, »Ascensiones in corde eius disposuit, in conualle plorationis, in locum quem disposuit« . Dixit »ascensiones;« ubi? Id est, »in corde.« Unde? A »conualle plorationis.« Et iam quo ascendatur, tanquam deficit sermo humanus, nec explicari potest, forte nec cogitari. Audistis modo, cum Apostolus legeretur, »Quod oculus non uidit, nec auris audiuit, nec in cor hominis ascendit« . »In cor hominis non ascendit;« cor hominis illuc ascendat. Ergo quia »oculus non uidit, nec auris audiuit, nec in cor hominis ascendit;« quomodo dici posset quo ascendendum est? Ideo cum dici non posset, ait, In locum quem disposuit. Quid tibi plus dicturus sum, ait homo per quem Spiritus sanctus loquebatur? in locum talem, aut locum talem? Quidquid dixero, terrenum cogitas, humi [1 1Kb] repis, carnem portas: corpus quod corrumpitur aggrauat animam, et deprimit terrena inhabitatio sensum multa cogitantem . Cui loquar? quis auditurus est? quis capiet ubi erimus post hanc uitam, si in corde ascenderimus? Quia ergo nemo, spera [2 1Kb] aliquem ineffabilem beatitudinis locum, quem  tibi [1 1Kb] disposuit qui ascensiones etiam in corde tuo disposuit. Sed ubi? In conualle plorationis. Conuallis humilitatem significat; mons celsitudinem significat. Est mons quo ascendamus, spiritualis quedam celsitudo. Et quis est iste mons quo ascendimus, nisi Dominus iehsu Christus? Ipse tibi fecit, patiendo, conuallem plorationis, qui fecit, manendo, montem ascensionis. Quid est uallis plorationis? uerbum caro factum est, et habitauit in nobis. Quid est uallis plorationis? Prebuit percutienti se maxillam; saturatus est opprobriis . Quid est uallis plorationis? Colaphizatus est, sputis illinitus, spinis coronatus, crucifixus est. Hec est uallis plorationis unde tibi ascendendum est. Sed in quo ascendendum est? In principio erat uerbum, et uerbum erat apud Deum, et Deus erat uerbum. Ipsum enim uerbum caro factum est, et habitauit in nobis . Sic descendit ad te, ut maneret in se: descendit ad te, ut fieret tibi conuallis plorationis; mansit in se, ut esset tibi mons ascensionis. Erit, inquit Isaias, in nouissimis diebus manifestus mons [2 1Kb] Domini, paratus in cacumine montium . Ecce quo ascendendum est. Sed noli aliquid terrenum cogitare, nec quia montem audisti, alta quedam cogites terre: nec cum saxum audis aut petram, duritia a te intelligatur; nec cum audis leonem, cogites feritatem; nec cum audis agnum, cogites pecus. Nihil horum est in se, et omnia factus est pro te. Hinc ergo ascendendum est, illuc ascendendum; ab exemplo ipsius, ad diuinitatem ipsius. Exemplum enim tibi fecit humiliando se. Nam qui nolebant a conualle plorationis ascendere, compressi sunt ab ipso. Prepropere enim uolebant habere ascensum, honores altos cogitabant, uiam humilitatis non cogitabant. Intelligat Charitas uestra quod dico, duos discipulos uoluisse ad latera Domini, unum ad dexteram, alterum ad sinistram sedere: uidit eos Dominus prepropere et prepostere de honoribus cogitare, cum prius discere deberent humiliari, ut exaltarentur; et ait eis Dominus: Potestis bibere calicem quem ego bibiturus sum ? Ipse enim in conualle plorationis bibiturus erat calicem passionis: illi autem non attendentes humilitatem Christi, comprehendere uolebant altitudinem Christi. Reuocauit illos ad uiam, tanquam aberrantes; non ut negaret illis quod uellent, sed ut ostenderet qua uenirent.

2. Itaque, fratres mei, hunc psalmum ascensionis cantemus ascensuri in corde; quia ut ascendamus descensum est ad nos. Nam uidit scalas Iacob, et in ipsis scalis demonstrati sunt ei ascendentes et descendentes : utrumque uidit. Possumus putare ascendentes uisos, proficientes; descendentes, deficientes: quia et reuera inuenimus hoc in populo Dei; alii proficiunt, alii deficiunt. Poterant istos significare ille scale, sed forte melius intelliguntur omnes boni in illis scalis, et ascendentes et descendentes.  Non enim frustra non dictum est cadentes, sed descendentes. Multum autem interest inter descendere et cadere. Nam quia cecidit Adam, ideo descendit Christus: ille cecidit, ille descendit; ille cecidit superbia, ille descendit misericordia. Non autem ipse solus descendit: et quidem de celo ipse solus descendit; sed multi imitantes eum sancti descendunt ad nos, et descenderunt ad nos. Nam in quadam altitudine cordis habitabat Apostolus, cum diceret: Siue enim mente excessimus Deo. Iam quod mente excesserat, Deo excesserat. Excedens enim mente omnem humanam fragilitatem, omnem seculi temporalitatem, omnia quecumque nascendo et occidendo uanescunt, transeuntia hec; habitabat corde in quadam ineffabili contemplatione, quantum poterat, de qua dicit quia audiuit ineffabilia uerba que non licet homini loqui . Sed tibi illa loqui non posset: ipse autem uidere illa utcumque posset, que tibi loqui non posset. Itaque si semper manere uellet in eo quod uidebat, et loqui non poterat, te non leuaret ubi et tu posses uidere. Quid autem fecit? Descendit. Nam ibi ait: Siue enim mente excessimus Deo, siue temperantes sumus uobis . Quid est, temperantes sumus? Sic loquimur, ut capere possitis. Quia et Christus talem se fecit nascendo et patiendo, ut possent de illo homines loqui: quia de homine homo facile loquitur. De Deo homo quando loquitur sic, quomodo Deus est? Homo autem de homine facile loquitur. Ut ergo magni descenderent ad paruos, et non illis tamen loquerentur nisi magnum; ipse qui magnus erat, factus est paruus, ut de illo magni [1 1Kb] paruis loquerentur. Audistis modo quod dico, cum Apostolus legeretur. Si autem aduertistis [2 1Kb] , dixit hoc: Non potui uobis loqui quasi spiritualibus, sed quasi carnalibus. Ergo spiritualibus in excelsis loquitur; carnalibus autem ut loquatur, descendit. Nam ut sciatis quia cum descendit, de illo qui descendit loquitur; ecce Ioannes manentem in se loquitur: »In principio erat uerbum, et uerbum erat apud Deum, et Deus erat uerbum; hoc erat in principio apud Deum. Omnia per ipsum facta sunt, et sine ipso factum est nichil.« Cape, si potes; arripe, cibus est. Sed dicturus es mihi, Ille quidem cibus est, sed ego infans sum, lactandus sum, ut idoneus fieri possint ad manducandum cibum. Ergo quia tu lacte nutriendus es, ille autem cibus est, ipse cibus per carnem tibi traiectus est ad fauces. Quomodo ergo cibum mater comedit, ut per carnem traiiciat ad infantem lac factum; sic cibus Angelorum Dominus uerbum caro factum est, et factus est lac: et dicit Apostolus, Lac uobis potum dedi, non escam; nondum enim poteratis, sed nec adhuc quidem potestis . Ergo dando lac descendit ad paruulos; et quia descendit, descendentem dedit [3 1Kb] . Ait enim: Numquid dixi me aliquid inter uos scire, nisi Iesum Christum, et hunc crucifixum ? Quia si diceret tantum,  Iesum Christum, est iehsu Christus etiam secundum diuinitatem, secundum id quod erat uerbum apud Deum, Filius Dei iehsu Christus: sed hunc, id est, hoc modo dictum, paruuli non capiunt. Quomodo ergo capiunt qui lac capiunt? Iesum Christum, inquit, et hunc crucifixum. Suge quod pro te factus est, et crescis ad id quod est. Sunt ergo ascendentes et descendentes. In illis scalis et ascendentes sunt et descendentes. Ascendentes qui sunt? Qui proficiunt ad intellectum spiritualium. Descendentes qui sunt? Qui quamuis, quantum homines possunt, fruantur intelligentia spiritualium; tamen descendunt ad paruulos, ut talia eis dicant, qualia possunt capere, et lacte nutriti possint idonei fieri et ualidi ad capiendum cibum spiritualem. Isaias, fratres, etiam ipse ad nos de descendentibus fuit: nam et ipsi gradus eius descendentis apparent. Cum enim diceret de Spiritu sancto, »Requiescet,« inquit, »super eum Spiritus sapientie et intellectus, Spiritus consilii et fortitudinis, Spiritus scientie et pietatis, et Spiritus timoris Domini« : a sapientia cepit, et usque ad timorem descendit: Quomodo ille qui docebat, a sapientia descendit usque ad timorem; tu qui discis, si proficis, a timore ascende ad sapientiam: scriptum est enim, Initium sapientie timor Domini . Iam ergo Psalmum audite. Ecce ante oculos nostros ponamus ascensurum hominem: ubi ascensurum? In corde. Unde ascensurum? Ab humilitate, id est a conualle plorationis. Quo ascensurum? Ad illud ineffabile quod cum dici non posset, dictum est, In locum quem disposuit.

3. Cum ergo sic homo ceperit disponere ascensum; hoc dico apertius, cum ceperit homo christianus cogitare proficere, incipit pati linguas aduersantium. Quicumque illas nondum passus est, nondum profecit: quicumque illas non patitur, nec conatur proficere. uult nosse quid dicamus? Imo quid audiamus simul, experiatur. Incipiat proficere, incipiat uelle ascendere, uelle contemnere terrena, fragilia, temporalia [1 1Kb] , felicitatem seculi pro nichilo habere, Deum solum cogitare, lucris non gaudere, damnis non contabescere, omnia etiam sua uelle uendere et pauperibus tribuere, et sequi Christum; uideamus quemadmodum patiatur linguas detrahentium [2 1Kb] et multa contradicentium, et quod est grauius, quasi consulendo a salute auertentium. Qui enim consulit alicui, ad salutem consulit, ad id quod prodest consulit; ille autem quasi consulens, retrahit a salute. Quia ergo uidetur habere pallium consulentis, et habet uenenum perimentis, lingua dolosa dicta est. Ascensurus ergo, contra ipsas linguas primo Deum deprecatur: ait enim, Ad te, Domine, cum tribularer clamaui, et exaudisti me. Unde illum exaudiuit? Ut iam constitueret eum ad gradus ascendendi.

4. [uers. 2.] Et quia iam ascensurus est exauditus, quid orat? Domine, erue animam meam a labiis iniustis et a lingua dolosa. Que est lingua dolosa? Subdola,  habens imaginem consulendi, et perniciem nocendi. Ipsi sunt qui dicunt: Et tu hoc facturus es, quod nemo fecit? et tu solus eris christianus? Et si ostenderit alios hoc facere, et legerit Euangelium ubi precepit Dominus fieri, et legerit Actus Apostolorum; illi quid dicunt in lingua subdola et labiis iniquis? Non poteris forte implere; multum est quod aggrederis. Alii prohibendo deterrent, alii laudando plus premunt. Quia enim talis est uita que iam occupauerit mundum, tanta auctoritas Christi est, ut reprehendere iam Christum nec paganus audeat. Legitur ille qui reprehendi non potest, quia dixit, uade, uende omnia que habes, et distribue pauperibus, et sequere me : Christo contradici non potest, Euangelio contradici non potest, reprehendi Christus non potest; conuertit se lingua dolosa ad laudem prohibentem. Si laudas, hortare. Quare laudando premis? Melius uituperares, quam dolose laudares. Quid enim diceres uituperando? Absit: feda uita ista est, mala uita ista est. Sed quia nosti, cum hec dixeris, premi te posse auctoritate euangelica; conuertis te ad aliud dissuadendi genus, ut laudando falso, me a uera [1 1Kb] laude prohibeas; imo laudando Christum, a Christo prohibeas, dicens: Quid est hoc? Ecce illi fecerunt, forte tu non poteris: incipis ascendere, cadis. Monere uidetur; serpens est, dolosa lingua est, uenenum habet. Roga contra illam, si uis ascendere, et dic Deo tuo: Domine, erue animam meam a labiis iniustis et a lingua dolosa.

5. [uers. 3-5.] Et dicit tibi Dominus tuus, Quid dabitur tibi, aut quid apponetur tibi ad linguam dolosam? Id est, quod habeas aduersus linguam dolosam, quod opponas lingue dolose, quo te munias aduersus linguam dolosam, quid tibi dabitur, aut quid apponetur tibi? Interrogauit exercens; nam ipse dicturus est quod interrogat. Respondit enim, subiiciens sibi interroganti, Sagitte potentis acute, cum carbonibus desolatoriis; uel, uastatoribus. Siue desolatoriis dicas, siue uastatoribus dicas , idem significat. uidete: uastatores carbones dicuntur, quia uastando et desolando ad desolationem facile perducunt. Qui sunt isti carbones? Intelligat Charitas uestra primo que sunt sagitte. Sagitte potentis acute, uerba Dei sunt. Ecce iaciuntur, et transfigunt corda: sed cum transfixa fuerint corda sagittis uerbi Dei, amor excitatur [2 1Kb] , non interitus comparatur. Nouit Dominus sagittare ad amorem; et nemo pulchrius sagittat ad amorem, quam qui uerbo sagittat; imo sagittat cor amantis, ut adiuuet amantem; sagittat, ut faciat amantem. Sagitte autem sunt, cum agimus uerbis. Carbones autem uastatores qui sunt? Parum est uerbis agere contra linguam subdolam et labia iniqua, parum est uerbis agere; et exemplis agendum est. Exempla sunt carbones uastatores. Et quare uastatores dicuntur, breuiter accipiat Charitas uestra. Primo, quomodo exemplis agendum sit, uidete. Lingua subdola nichil sic nouit dicere, quo magis subdola est, nisi, uide ne non possis implere;  multum est ad te hoc aggredi. Accepisti tu preceptum euangelicum, habes sagittam; sed carbones nondum habes. Timendum ne sagitta sola non ualeat aduersus linguam dolosam: sunt et carbones. Utputa, incipit enim tibi dicere Deus, Tu non potes, quare ille potest? quare alter potuit? Numquid tu delicatior es illo senatore? numquid tu infirmior es illo, aut illo in ualetudine [1 1Kb] ? numquid tu infirmior es feminis? Femine potuerunt, uiri non possunt? delicati diuites potuerunt, pauperes non possunt? Sed ego, inquit, multum peccaui, et multum peccator sum. Numerantur etiam qui multum peccauerunt; et eo plus amauerunt, quo plura illis dimissa sunt: quomodo dictum est in Euangelio, Cui modicum dimittitur, modicum diligit . Cum ergo fuerint ista enumerata, et nominatim dicti fuerint homines qui potuerunt, ille accepta sagitta in corde, accedentibus etiam carbonibus desolatoriis, desolatur in illo terrena cogitatio. Quid est enim, desolatur? Ad desolationem perducitur. Erant autem in illo multa que male fronduerant, multe carnales cogitationes, seculares multi amores: ipsi uruntur carbonibus desolatoriis, ut fiat purus locus desolatus, in cuius loci puritate faciat Deus edificium suum; quia facta erat ibi ruina diaboli, et edificatur ibi Christus: nam quamdiu manet ibi diabolus, non potest edificari Christus. Accedunt carbones desolatorii, et deiiciunt quod male fuerat edificatum, et desolato loco accedit structura felicitatis perpetue. uidete ergo quare dicti sunt carbones. Quia qui se conuertunt ad Dominum, de mortuis reuiuiscunt. Carbones autem quando accenduntur, antequam accenderentur, exstincti erant. Nam exstincti carbones, mortui dicuntur; ardentes, uiui appellantur. Exempla ergo multorum iniquorum qui conuersi sunt ad Dominum, carbones dicti sunt. Audis homines mirari, et dicere, Ego illum noui, quam ebriosus fuit, quam sceleratus, qualis amator circi aut amphitheatri, qualis fraudator: modo quomodo Deo seruit, quam innocens factus est! Noli mirari; carbo est. uiuum gaudes, quem exstinctum plangebas. Sed quando laudas uiuum, si nosti laudare, adhibe illum mortuo ut accendatur; id est, quicumque adhuc piger est sequi Deum, admoue illi carbonem qui erat exstinctus, et habeto sagittam uerbi Dei, et carbonem uastatorem, ut occurras labiis iniquis et lingue subdole.

6. Quid sequitur? Accepit iste sagittas ardentes, accipiat carbones uastatores. Iam repellit linguam subdolam et labia iniqua, iam ascendit gradum, incipit proficere: sed adhuc uiuit inter malos, inter iniquos; nondum est area uentilata: puta quia triticum factum est, numquid iam in horreo est? Adhuc necesse est multa palea prematur; et quantum proficit, tantum uidet maiora scandala in populo. Nam si non proficiat, non uidet iniquitates; si non sit uerax christianus, non uidet fictos. Etenim, fratres, et de illa similitudine hoc nos docet Dominus, de frumentis et  zizaniis. Cum autem creuisset herba et fructum fecisset, tunc apparuerunt et zizania : id est quia nulli homini apparent mali, nisi factus fuerit ipse bonus; quia cum creuisset herba et fructum fecisset, tunc apparuerunt zizania. Iam ergo iste cepit proficere, et cepit uidere malos, et multa mala que ante non nouerat, et clamat ad Dominum: Heu me, quod incolatus meus longinquus, inquit, factus est! Multum a te recessi, peregrinatio mea facta est longinqua. Nondum ueni in patriam illam, ubi cum nullo malo uicturus sum; nondum ueni ad illam societatem Angelorum, ubi scandala non timebo. Quare autem nondum sum ibi? Quia incolatus meus longinquus factus est. Incolatus peregrinatio est: incola dicitur qui habitat in terra aliena, non in ciuitate sua. Longinquus, inquit, factus est incolatus meus. Et ubi longinquus? Aliquando, fratres mei, cum peregrinatur homo, inter meliores uiuit, quam in patria sua forte uiueret: sed non sic est, quando de illa Ierusalem celesti peregrinamur. Mutat enim homo patriam, et aliquando in peregrinatione illi bene est: inuenit amicos fideles peregrinando, quos in patria inuenire non potuit. Inimicos habuit, ut de patria pelleretur; et cum peregrinaretur, inuenit quod non habebat in patria. Non sic est patria illa Ierusalem, ubi omnes boni: quicumque inde peregrinatur, inter malos est; nec recedere a malis potest, nisi cum redierit ad societatem Angelorum, ut ibi sit unde peregrinatur. Ibi omnes iusti et sancti, qui fruuntur uerbo Dei sine lectione, sine litteris: quod enim nobis per paginas scriptum est, per faciem Dei illi cernunt. Qualis patria! Magna patria, et miseri sunt peregrini ab illa patria.

7. Sed quod ait iste, Longinqua facta est peregrinatio mea; maxime eorum uox est, id est, ipsius Ecclesie, que laborat in hac terra. Illius uox est, que clamat a finibus terre in alio psalmo dicens: A finibus terre ad te clamaui. Quis nostrum clamat a finibus terre? Nec ego, nec tu, nec ille: sed a finibus terre ipsa tota [1 1Kb] Ecclesia, tota hereditas Christi clamat; quia Ecclesia hereditas eius, et de Ecclesia dictum est, Postula a me, et dabo tibi gentes hereditatem tuam, et possessionem tuam terminos terre . Si ergo possessio Christi usque ad fines terre, et possessio Christi omnes sancti [2 1Kb] , et omnes sancti unus homo in Christo, quia unitas sancta in Christo est; ipse unus homo dicit, A finibus terre ad te clamaui, dum angeretur cor meum . Huius ergo hominis longinqua peregrinatio facta est inter malos. Et tanquam diceretur illi, Cum quibus ergo habitas, ut gemas? Peregrinatio, inquit, mea longinqua facta est. Sed quid, si cum bonis esset? Si cum bonis esset; non diceret, Heu me! Heu, uox est miserie, uox est calamitatis et infelicitatis; sed tamen in spe, quia iam uel gemere didicit. Multi enim et miseri sunt, et non gemunt, et peregrinantur, et redire nolunt. Iste iam uolens redire, cognoscit infelicitatem peregrinationis sue: quia agnouit illam, redit; et ascendere incipit,  quia Canticum graduum cepit cantare. Ubi ergo gemit, et inter quos habitat? Inhabitaui cum tabernaculis Cedar. uerbum hoc quia hebreum est, procul dubio non intellexistis. Quid est, Inhabitaui cum tabernaculis Cedar? Cedar, quantum meminimus ex interpretatione nominum hebreorum, Tenebras significat. Interpretatum Cedar latine, Tenebre dicuntur. Nostis autem duos filios habuisse Abraham, quos quidem commemorat Apostolus, et ad imaginem duorum testamentorum esse dicit: unus de ancilla erat, et alter de libera. Ex ancilla, Ismel erat; de libera Sara, quem suscepit ex desperatione per fidem, Isaac erat. Uterque ex semine Abrahe, sed non uterque heres Abrahe. De Abraham natus unus, sed tamen non hereditat: alter etiam heres; non solum filius, sed et heres. In Ismel sunt omnes qui carnaliter colunt Deum. Ad ipsos enim et uetus testamentum pertinet: quia sic dixit Apostolus, Sub Lege uolentes esse, Legem non audistis? Scriptum est enim quod Abraham duos filios habuit, unum de ancilla, et unum de libera; que sunt in allegoria. Hec enim sunt duo testamenta. Que sunt duo testamenta? Unum uetus, et alterum nouum. uetus testamentum a Deo, et nouum testamentum a Deo; quomodo de Abraham et Ismel et Isaac. Sed Ismel ad terrenum, Isaac ad celeste regnum. Ideo uetus testamentum promissiones habet terrenas, terrenam Ierusalem, terrenam Palestinam, regnum terrenum, salutem terrenam, hostium subiugationem, abundantiam filiorum, fecunditatem frugum [1 1Kb] . Omnia ista promissiones sunt terrene. In figura spiritualiter intelliguntur, quomodo Ierusalem terrena umbra erat regni celestis, et regnum terrenum umbra erat regni celorum. Ismel in umbra, Isaac in luce. Si ergo Ismel in umbra, non mirum quia ibi tenebre. Pinguiores etenim umbre tenebre sunt. Ergo Ismel in tenebris, Isaac in luce. Quicumque hic etiam in Ecclesia terrenam felicitatem querunt a Deo, adhuc ad Ismel pertinent. Ipsi sunt qui contradicunt spiritualibus proficientibus, et detrahunt illis, et habent labia iniqua et linguas subdolas. Contra quos rogauit iste ascendens, et appositi sunt ei carbones desolatorii, et sagitte potentis acute. Inter illos enim adhuc uiuit, donec tota area uentiletur: ideo dixit, Inhabitaui cum tabernaculis Cedar. Nam et ipsa tabernacula Ismel, Cedar dicta sunt. Sic habet liber Geneseos; sic habet, quod Cedar ad Ismel pertinet . Ergo Isaac cum Ismel; id est, qui pertinent ad Isaac, inter illos uiuunt, qui pertinent ad Ismel. Isti sursum uolunt ascendere, illi deorsum uolunt premere: isti uolunt uolare ad Deum, illi conantur pennas euellere. Namque apud Apostolum ita dicitur: Sed sicut tunc, qui secundum carnem natus erat, persequebatur eum qui secundum spiritum; ita et nunc. Spirituales ergo persecutionem patiuntur a carnalibus. Sed quid dicit Scriptura? Eiice ancillam et filium eius; non enim heres erit filius ancille cum filio meo Isaac . Sed hoc quod dicit, Eiice, quando erit? Quando area ceperit uentilari.  Modo autem antequam eiiciatur, Heu me, quod incolatus meus longinquus factus est! inhabitaui cum tabernaculis Cedar. Et exponit nobis, qui sunt isti qui pertinent ad tabernacula Cedar.

8. [uers. 6.] Multum peregrinata est anima mea. Ne peregrinationem corporalem intelligeres, animam dixit peregrinari. Corpus peregrinatur locis, anima peregrinatur affectibus. Si amaueris terram, peregrinaris a Deo: si amaueris Deum, ascendis ad Deum. In caritate Dei et proximi exerceamur, ut redeamus ad caritatem. Si cadamus in terram, marcescimus et putrescimus. Iste autem qui ceciderat, descensum est ad eum, ut ascenderet. Intendens tempus peregrinationis sue, dixit se peregrinari in tabernaculis Cedar. Quare? Quia multum peregrinata est anima mea. Ibi peregrinatur, ubi ascendit. Non corpore peregrinatur, non corpore ascendit. Sed ubi ascendit? Ascensiones, inquit, in corde. Si ergo ascendit in corde, non ascendit per ascensiones cordis nisi anima que peregrinatur. Sed donec perueniat, multum peregrinata est anima mea. Ubi? In tabernaculis Cedar.

9. [uers. 7.] Cum his qui oderunt pacem, eram pacificus. uerum ut audiatis, fratres karissimi, non poteritis probare quam uera cantetis, nisi ceperitis facere quod cantatis. Quantumlibet illud dicam, quomodolibet exponam, qualibuscumque uerbis uersem, non intrat in cor eius in quo non est opus eius. Incipite agere, et uidete quid loquamur. Tunc ad singula uerba lacryme profluunt, tunc Psalmus cantatur, et facit cor quod in Psalmo cantatur. Quam multi enim sonant uoce, et corde muti sunt? Et quam multi tacent labiis, et clamant affectu? Quia ad cor hominis aures Dei: sicut aures corporis ad os hominis, sic cor hominis ad aures Dei. Multi clauso ore exaudiuntur, et multi in magnis clamoribus non exaudiuntur. Affectibus orare debemus, et dicere, Multum peregrinata est anima mea: cum his qui oderunt pacem, eram pacificus. Quid enim aliud dicimus istis heriticis, nisi, Cognoscite pacem, amate pacem? Iustos uos dicitis. Sed si iusti essetis, inter paleam grana gemeretis. Nam quia grana sunt in Catholica, et uera grana sunt; ideo tolerant paleam, donec uentiletur area; quia inter paleam clamant, Heu me, quod incolatus meus longinquus factus est! inhabitaui cum tabernaculis Cedar. Inhabitaui, inquit, cum paleis. Sed quomodo de palea multus fumus exit, sic de [1 1Kb] Cedar tenebre. Inhabitaui cum tabernaculis Cedar: multum peregrinata est anima mea. Frumentorum uox est, inter paleas gementium. Hec loquimur illis qui oderunt pacem; et dicimus, Cum his qui oderunt pacem, eram pacificus. Qui sunt qui oderunt pacem? Qui conscindunt unitatem. Si enim pacem non odissent, in unitate mansissent. Sed uidelicet propterea se separauerunt, ut iusti essent, ut non haberent mixtos iniustos. Aut nostra est ista uox, aut illorum; elige cuius sit. Catholica dicit: Non est dimittenda unitas, non est precidenda Ecclesia Dei. Iudicabit Deus de malis et bonis postea. Si nunc mali a bonis separari non possunt, ferendi  sunt ad tempus: mali in area nobiscum esse possunt, in horreo non possunt. Et forte hodie qui mali apparent, cras boni erunt; et qui de bonitate hodie superbiunt, cras mali inuenientur. Quisquis ergo humiliter malos ad tempus fert, ipse perueniet ad requiem sempiternam. Hec uox catholica [1 1Kb] est. Illorum autem uox qualis est, non intelligentium neque que loquuntur, neque de quibus affirmant ? Ne tangas immundum ; et, Qui tetigerit immundum, inquinabitur : separemus nos, ne commisceamur malis. Et nos illis: Aniate pacem, diligite unitatem. Nescitis a quam multis bonis separamini, dum quasi malis calumniamini? Furunt, seuiunt, quando ista dicimus: nam querunt et mortificare nos. Apparuerunt sepe impetus eorum, apparuerunt insidie. Cum ergo inter insidias illorum uiuimus, et quibus dicimus, Amate pacem, aduersantur nobis; nonne uox ista nostra est, Cum his qui oderunt pacem, eram pacificus? Cum loquerer illis, debellabant me gratis. Quid est autem, fratres, debellabant me? Et parum erat, si non adderet, gratis. Quibus dicimus, Amate pacem, Christum amate: numquid dicimus, Amate et honorate nos? Sed, Honorate Christum. Nos nolumus honorari, sed illum. Nam nos quid sumus ad apostolum Paulum? Qui tamen dicebat illis paruulis, quos mali homines et mali suasores precidere ab unitate in schismata uolebant; quid eis dicebat ille? Numquid Paulus pro uobis crucifixus est? aut in nomine Pauli baptizati estis ? Hoc et nos dicimus: Amate pacem, amate Christum. Si enim amant pacem, Christum amant. Cum ergo dicimus, Amate pacem; hoc dicimus, Amate Christum. Quare? Quia de Christo ait Apostolus, Ipse est enim pax nostra, qui fecit utraque unum . Si ergo Christus ideo pax, quia fecit utraque unum, quare uos de uno fecistis duo? Quomodo ergo pacifici estis, ut cum Christus faciat unum de duobus, uos faciatis de uno duo? Sed quia hec dicimus, cum his qui oderunt pacem sumus pacifici; et tamen illi qui oderunt pacem, cum loqueremur eis, debellabant nos gratis.



IN PSALMUM CXX ENARRATIO.



SERMO  .

1. Secundus est iste psalmus eorum quorum titulus est, Canticum graduum. Plures enim sunt significantes, ut iam in primo eorum audistis, ascensum nostrum, qui fit in corde ad Deum, a conualle plorationis, id est, ab humilitate contribulationis. Ascensus enim utilis nobis non potest esse, nisi primo humiliati [2 1Kb] , a conualle nobis ascendendum esse meminerimus ; ne dum prepropere et prepostere querimus exaltari, non ascendamus, sed ruamus.  Docuit autem ipse Dominus a conualle plorationis ascendendum, quando pro nobis humiliari usque ad mortem crucis et pati dignatus est. Hoc exemplum non relinquamus: istam conuallem plorationis martyres intellexerunt. Unde intellexerunt? unde? Quia et ipsi de conualle plorationis, ut coronarentur, ascenderunt.

2. Congruit et hodierno diei psalmus iste Canticum graduum: de illis enim dictum est, Euntes ibant et flebant, mittentes semina sua. Hec est conuallis plorationis, ubi a flentibus mittuntur semina. Que sunt autem semina? Bona opera in ista tribulatione terrena. Qui bene operatur in conualle plorationis, similis est homini seminanti per hiemem. Numquid frigore ab opere deterretur? Sic pressuris mundi non debemus a bono opere deterreri; quia uides quid sequitur: Euntes, inquit, ibant et flebant, mittentes semina sua. ualde miseri, si semper flebant; ualde miseri, si nunquam de lacrymis liberandi. Sed uide quid sequitur: uenientes autem uenient in exsultatione, portantes germina sua [1 1Kb] .

3. Nihil aliud istis canticis docemur, fratres, quam ascendere; sed ascendere in corde, in affectu bono, in fide, spe et caritate, in desiderio perpetuitatis et uite eterne. Sic ascenditur. Congruit nos dicere quomodo ascendendum sit. Quanta terribiliora lecta de Euangelio audiuit Charitas uestra! uidetis certe quia hora Domini, sicut fur in nocte, ita ueniet. Si sciret, inquit, paterfamilias qua hora fur ueniret, amen dico uobis, quia non pateretur perfodi parietem suum. Dicitis modo: Quis ergo nouit qua hora ueniet, quia hora sicut fur erit? Nescis qua hora ueniat, semper uigila; ut quia nescis quando ueniat, paratum te inueniat, cum uenerit. Et ad hoc forte nescis quando uenturus est, ut semper paratus sis. Illum enim patremfamilias subito occupabit [2 1Kb] hora illa, qui paterfamilias, superbus significatus est. Noli uelle esse paterfamilias, et non te subito illa hora occupabit. Et quid ero, inquis? Qualem audisti de psalmo, Pauper et dolens ego sum . Si enim pauper et dolens eris, non eris paterfamilias, quem illa hora subito inueniet, et subito premet. Patresfamilias enim sunt illi qui presumentes de cupiditatibus suis, et in deliciis huius seculi diffluentes, tument; et eriguntur aduersus humiles, et insultant sanctis intelligentibus angustam uiam, que ducit ad uitam . Talibus enim ueniet illa hora subito; quia tales erant et in diebus Ne, quorum dierum commemorationem audistis factam in Euangelio. Sic erit aduentus Filii hominis, inquit, quomodo in diebus Ne. Manducabant, bibebant, nubebant, uxores ducebant, nouellabant, edificabant, donec introiit Ne in arcam; et uenit diluuium, et perdidit omnes . Quid ergo? omnes peribunt qui ista faciunt, qui nubunt, qui uxores ducunt, qui nouellant, qui edificant? Non: sed qui de his presumunt, sed qui ista Deo preferunt, sed qui propter hec offendere Deum cito parati sunt.  At uero qui istis omnibus [1 1Kb] aut non utuntur, aut utuntur tanquam non utentes, plus presumentes de illo qui dedit, quam de his que data sunt, et intelligentes in his eius consolationem et misericordiam, et non occupati donis, ne a donatore ruant; qui tales sunt, non illos inueniet imparatos hora illa sicut fur. Talibus dixit Apostolus: uos autem non estis in tenebris, ut dies ille uos tanquam fur comprehendat; omnes enim uos filii lucis estis, et filii diei. Ideo Dominus cum diceret timendam esse horam sicut furem, noctem posuit; et Apostolus ita ait, Quia hora Domini sicut fur in nocte, ita ueniet. Non uis ut te inueniat? Noli esse in nocte. Quid est, Noli esse in nocte? Filii lucis estis et filii diei; non sumus noctis neque tenebrarum . Qui sunt filii noctis et tenebrarum? Iniqui, impii, infideles.

4. [uers. 1.] Sed et ipsi audiant antequam ueniat hora, et dicat illis Apostolus, Fuistis aliquando tenebre; nunc autem lux in Domino . Sicut iste psalmus habet, euigilent. Iam illuminati sunt montes, quid adhuc dormiunt? Leuent oculos suos in montes, unde ueniet auxilium illis. Quid est, Iam illuminati sunt montes? Iam ortus est sol iustitie, iam ab Apostolis predicatum est Euangelium, predicate sunt Scripture, patuerunt omnia sacramenta, conscissum est uelum , patuit secretum templi: iam tandem leuent oculos in montes, unde ueniet auxilium illis. Hoc enim precipit iste psalmus, secundus de his qui inscribuntur, Canticum graduum. Sed non rursus presumant de montibus; quia ipsi montes non a se lucent, sed ab illo lucent de quo dictum est, Erat lumen uerum, quod illuminat omnem hominem uenientem in hunc mundum . Montes possunt intelligi, homines magni, homines clari. Et quis maior Ioanne Baptista? Qualis ille mons erat, de quo Dominus ipse dicit, In natis mulierum nemo exsurrexit maior Ioanne Baptista ? uides certe istum magnum montem lucentem; audi confitentem. Quid confitentem? Nos omnes, inquit, de plenitudine eius accepimus . De cuius ergo plenitudine acceperunt montes, ab illo est tibi auxilium, non a montibus [2 1Kb] ; in quos tamen nisi leuaueris oculos per Scripturas, non admoueberis [3 1Kb] ; ut ab illo illumineris.

5. [uers. 3.] Canta ergo quod sequitur: si uis audire ut firmissime ponas pedes in gradibus, ne in illa ascensione aut fatigeris, aut lapsus cadas [4 1Kb] , dic  quod sequitur, Ne des ad mouendum pedem meum. Unde mouentur pedes? Unde motus est pes illi qui erat in paradiso. Sed prius attende unde motus est illi qui erat inter Angelos, et moto pede cecidit, et de angelo factus est diabolus: moto enim pede cecidit. Quere unde cecidit: superbia cecidit [1 1Kb] . Non ergo mouet pedem, nisi superbia: ad ruinam non mouet pedem, nisi superbia. Ad ambulandum et proficiendum et ascendendum caritas mouet; ad cadendum superbia mouet [2 1Kb] . Ideo et ille quid dicit in psalmo? Filii autem hominum sub tegmine alarum tuarum sperabunt. Si sub tegmine, semper humiles, semper de Deo sperantes, semper de se non presumentes. Sub tegmine alarum tuarum sperabunt: non enim a se satiantur ut beati sint. Sed quid sequitur? Inebriabuntur ab ubertate domus tue, et torrente deliciarum tuarum potabis eos. Ecce sitientes, ecce inebriati; ecce sitiunt, ecce bibunt: sed non a se bibunt, nec ipsi sibi sunt fons. Sed unde bibunt? Sub tegmine alarum tuarum sperabunt. Si sub alis, humiles sunt. Quare? Quia apud te, inquit, fons uite. Non ergo a se irrigantur montes, sicut a se non illuminantur montes. Nam uide quid sequitur: In lumine tuo uidebimus lumen. Si ergo in lumine ipsius uidebimus lumen, quis cadit a lumine, nisi cui ipse non est lumen? Et qui uoluerit sibi esse lumen, ipse cadit a lumine quo illuminatur. Ideo sciens non cadere nisi eum qui sibi uult lucere, cum sit per se tenebre; statim subiecit, Non ueniat mihi pes superbie, et manus peccatorum non moueat me: id est, imitatio peccatorum non moueat me, ut cadam a te. Quare timuisti, et dixisti, Non ueniat mihi pes superbie? Sequitur, Ibi ceciderunt omnes qui operantur iniquitatem . Quos modo uides operari iniquitatem, iam damnati sunt: sed ut damnarentur, ibi ceciderunt, cum illis uenit pes superbie. Recte ergo iste audiens ut ascendat et non cadat, ut a conualle plorationis proficiat, non in tumore superbie deficiat, ait Deo: Ne des ad mouendum pedem meum. Et Deus illi: Neque dormitet qui custodit te. Intendat Charitas uestra. Quasi una sententia facta est ex duabus uocibus. Homo dixit ascendens et cantans Canticum graduum, Ne des ad mouendum pedum meum: et Deus tanquam diceret, Ne des ad mouendum pedem meum, dicis mihi; adde, Neque dormitet qui custodit te, et non mouebitur pes tuus.

 6. [uers. 4.] Dixerit autem ille: Numquid in potestate mea est ut non dormitet qui custodit me? uolo ut non dormiat, neque dormitet. Ergo illum tibi elige, qui non dormiet, neque dormitabit, et non mouebitur pes tuus. Deus nunquam est dormiens: si uis habere custodem non dormientem, Deum elige custodem. Ne des ad mouendum pedem meum, dicis tu; bene, optime: sed et ille dicit tibi, Neque dormitet qui custodit te. Tu forte conuersurus te eras ad homines custodes, et dicturus: Quem sum inuenturus non dormientem? quis homo non dormitabit? quem inuenio? quo ibo? quo reuertar [1 1Kb] ? Iste tibi ostendit: Ecce non dormitabit, neque obdormiet, qui custodit Isrel. uis habere ergo custodem non dormientem neque dormitantem? Ecce non dormiet, neque dormitabit, qui custodit Isrel: Christus enim custodit Isrel. Esto ergo Isrel. Quid est, Isrel? Isrel interpretatur uidens Deum. Et quomodo uidetur Deus? Primo per fidem, postea per speciem. Si per speciem nondum potes, per fidem uide. Si faciem eius uidere non potes, quoniam ibi species; posteriora eius uide. Hoc dictum est Moysi a Domino: Non potes uidere faciem meam, posteriora mea uidebis, cum transiero . Exspectas forte ut transeat: iam transiit; tu uide posteriora ipsius. Ubi transiit? Audi Ioannem; Cum uenisset, inquit, hora, ut transiret de mundo ad Patrem . Dominus noster iehsu Christus iam fecit Pascha. Pascha autem Transitus interpretatur. Nam uerbum est hebreum: et putant homines grecum esse, quasi Passionem, sed non est. A diligentioribus et a doctioribus inuentum est quia Pascha hebreum uerbum est; et non interpretantur passionem, sed transitum. Per passionem enim transiit Dominus a morte ad uitam; et fecit nobis uiam credentibus in resurrectionem eius, ut transeamus et nos de morte ad uitam. Non magnum est credere quia mortuus est Christus: hoc et Pagani, et Iudei, et omnes iniqui credunt. Hoc omnes credunt, quia mortuus est: fides Christianorum, resurrectio Christi est; hoc pro magno habemus, quia credimus eum resurrexisse. Ergo tunc se uoluit uideri, cum transiret, hoc est, cum resurrexisset. Tunc in se uoluit credi, cum transiret; quia traditus est propter delicta nostra, et resurrexit propter iustificationem nostram . Et ipsam fidem in resurrectionem Christi maxime commendauit Apostolus: ait enim, Si credideris in corde tuo quia Deus eum suscitauit a mortuis, saluus eris . Non dixit, Si credideris quia mortuus est Christus, quod et Pagani, et Iudei, et omnes inimici eius crediderunt: sed ait, Si credideris in corde tuo quia Deus illum suscitauit a mortuis, saluus eris. Hoc credere, hoc est esse Isrel, hoc est uidere Deum: quamuis adhuc posteriora eius, tamen cum credideris in posteriora, peruenies ad uisionem faciei. Quid est hoc? Cum credideris in id quod posterius pro te factus est Christus; cum credideris in id quod posterius suscepit  Christus. Nam in principio facies eius que est? In principio erat uerbum, et uerbum erat apud Deum, et Deus erat uerbum. Posteriora eius que sunt? Et uerbum caro factum est, et habitauit in nobis . Cum ergo credis in hoc quod pro te factum est uerbum, et resurrexit in carne, ne tu de tua carne desperares, efficeris Isrel. Factus autem Isrel cum fueris, non dormitabit, neque dormiet, qui custodit te; quia iam Isrel es, et audisti in Psalmo, Ecce non dormitabit, neque obdormiet, qui custodit Isrel. Christus enim ipse dormiuit, sed resurrexit. Quid enim ait ipse in psalmo? Ego dormiui, et somnum cepi. Numquid remansit in somno? Exsurrexi, inquit, quoniam Dominus suscipiet me . Si ergo iam resurrexit, iam transiit; si iam transiit, uide posteriora eius. Quid est, uide posteriora eius? Crede in resurrectionem eius. Et quia ait Apostolus, Et si crucifixus est ex infirmitate, sed uiuit in uirtute Dei ; et iterum ait, Christus surgens a mortuis iam non moritur, et mors ei ultra non dominabitur : recte tibi cantat, Ecce non dormitabit, neque obdormiet, qui custodit Isrel. Adhuc forte queris carnali sensu, Quis est, qui non dormitabit, neque obdormiet? Et cum queris inter homines, falleris; nunquam inuenturus es. Noli ergo presumere de quoquam homine: omnis homo dormit, et dormitabit. Quando dormitat? Cum portat carnem infirmitatis. Quando dormiet? Cum fuerit mortuus. Noli ergo presumere de homine. Potest dormitare mortalis: dormit moriens. Noli querere inter homines.

7. [uers. 5.] Et quis, inquis, custodiet me, qui non dormitat, neque dormiet? Audi quid sequitur: Dominus custodiet [1 1Kb] te. Non ergo homo dormitans et dormiens, sed Dominus custodit te. Quomodo te custodit? Dominus tegumentum tuum super manum dextere tue. Eia, fratres, intelligamus adiuuante Domino quid sibi uelit, Dominus tegumentum tuum super manum dextere tue. uidetur enim mihi habere sensum occultum, quare non dixerit, Dominus custodiet te, absolute et simpliciter; sed addidit, super manum dextere tue. Quid enim? dexteram nostram Deus custodit, et sinistram non custodit? Nonne ipse nos totos fecit? nonne qui fecit nobis dexteram, ipse fecit et sinistram? Postremo si placuit dici de dextera sola, quare dixit, super manum dextere tue, et non iam, super dexteram tuam? Cur hoc diceret, nisi aliquid hic occultum, quo pulsando perueniremus, absconderet? Diceret enim, aut, Dominus custodiet te, et nichil adderet; aut, si dexteram addere uoluit, Dominus custodiet te super dexteram tuam; aut certe, quia addidit manum, hoc diceret, Dominus custodiet te super manum dexteram tuam, non, super manum dextere tue. Quod Dominus ipse suggerere dignatur, promam uobis; qui et in uobis habitat, sine dubio facit uos approbare uerum esse quod dico. Nam quid dicturi  sumus ignoratis; sed cum dixerimus, non ab ipsis nobis uobis ostendemus uerum esse quod dicimus, sed uos ipsi agnoscetis uerum esse quod dicimus. Unde autem agnoscetis, nisi demonstrante illo qui in uobis habitat, in quantum de illo numero estis, quorum uox est, Ne des ad mouendum pedem meum; et quibus dicitur, Neque dormitet qui custodit te? Oportet enim ut Christus non dormiat in uobis, et modo intelligetis uerum esse quod dicimus. Quomodo inquies? Quia si dormiat fides uestra, dormit Christus in uobis. Christus enim in corde uestro, fides Christi est. Ait Apostolus: Habitare Christum per fidem in cordibus uestris . In quo non dormit fides, uigilat Christus. Et si forte dormiebat fides tua, et ideo in ista questione fluctuabas, quasi nauis illa que tempestatem patiebatur, ubi Christus dormiebat; excita Christum, et sedabuntur tempestates .

8. Fidem ergo uestram interrogo, karissimi: quoniam filii estis Ecclesie, et in Ecclesia profecistis, et in Ecclesia proficietis qui nondum profecistis, et in Ecclesia proficiendi estis qui iam profecistis [1 1Kb] , interrogo uos quid soletis intelligere quod dictum est in Euangelio, Nesciat sinistra tua quid faciat dextera tua . Hoc enim intellecto inuenietis que sit dextera, et que sit sinistra: simul intelligetis et utramque partem Deum fecisse, et dexteram et sinistram; et tamen non debet scire sinistra quid faciat dextera. Sinistra nostra dicitur, quidquid temporaliter habemus: dextera nostra dicitur, quidquid nobis eternum et incommutabile Dominus pollicetur. Si autem ille qui dabit eternam uitam, ipse et de istis temporalibus consolatur presentem uitam, ipse fecit dexteram et sinistram. Dicit de quibusdam psalmus apud Dauid: Quorum os locutum est uanitatem, et dextera eorum dextera iniquitatis. Inuenit ergo quosdam quos reprehendit, qui dexteram ueram pro sinistra habebant, et ueram sinistram dexteram sibi fecerant: qui sint isti exponit consequenter. Omnis homo qui felicitatem non putat esse hominis, nisi solum in istis temporalibus facultatibus et deliciis, et affluentia et copia mundi huius, iste est stultus atque peruersus, qui sinistram sibi facit dexteram: tales illi erant de quibus dicit psalmus; non quia a Deo non acceperant etiam que temporaliter possidebant, sed quia ipsam solam putabant esse beatam uitam, et nichil aliud requirebant. Audite enim quid de illis consequenter dicit: »Quorum os locutum est uanitatem, et dextera eorum dextera iniquitatis.« Et sequitur: »Quorum filii eorum uelut nouelle constabilite; filie eorum ornate sicut similitudo templi: cellaria eorum plena, eructantia ex hoc in hoc; oues eorum fecunde, multiplicantes in exitibus suis; boues eorum crassi: non  est ruina sepis, nec exitus; neque clamor in plateis eorum.« Magnam felicitatem quorumdam descripsit. Posset tamen istam felicitatem et aliquis iustus habere, sicut habuit Iob: sed Iob pro sinistra illam habebat, non pro dextera; nam dexteram non habebat nisi apud Deum perpetuam et sempiternam felicitatem. Ideo concessa est percutienda sinistra, et suffecit ei dextera. Quomodo percussa est sinistra? Tentationibus diaboli. Abstulit subito diabolus; permissus quidem a Deo, ut iustus probaretur, impius puniretur; abstulit omnia: sed Iob qui nouerat sinistram sinistram esse, et dexteram nonnisi dexteram, quomodo se tenuit ad dexteram? Exsultauit in Domino, consolatus est damna, quia non est passus damnum de interioribus diuitiis; Deo [1 1Kb] plenum cor habebat. Dominus, inquit, dedit, Dominus abstulit; sicut Domino placuit ita factum est: sit nomen Domini benedictum . Hec erat dextera ipsius, ipse Dominus, ipsa uita eterna, illa lucis possessio, fons uite, lumen in lumine. Inebriabuntur ab ubertate domus tue: ipsa erat dextera. Sinistra uero erat pro adiutorio consolationis, non ad firmamentum felicitatis. Nam felicitas eius uera atque germana Deus erat. Isti autem de quibus dicit Dauid quia os eorum locutum est uanitatem, et dextera eorum dextera iniquitatis; non hinc eos reprehendit, quia his omnibus abundabant, sed quia os eorum locutum est uanitatem. Quid enim sequitur? Cum enumerasset copias eorum, ait: Beatum dixerunt populum cui hec sunt. Hec est uanitas quam locutum est os eorum, quod beatum dixerunt populum cui hec sunt. Tu quid dicis, qui nosti quid est sinistra, et quid est dextera? Sequitur et dicit: Beatus populus cuius est Dominus Deus ipsius .

9. Intendat ergo Charitas uestra. uidimus sinistram, uidimus et dexteram. Audi hoc confirmatum in Canticis canticorum: Sinistra eius, inquit, sub capite meo. Sponsa dicit de sponso, de Christo Ecclesia in amplexu pietatis et caritatis [2 1Kb] . Quid ait? Sinistra eius sub capite meo, et dextera eius complectetur me . Quid autem, quia sursum erat dextera, deorsum sinistra, et sic complectebatur sponsus sponsam, supponens sinistram ad consolationem, imponens dexteram ad protectionem? Sinistra, inquit, eius sub capite meo. Deus illam dat: ideo sinistra eius, quia omnia ista temporalia Deus dat. Quam uani sunt, quam impii, qui ab idolis, a demonibus ista petunt! Quam multi a demonibus ista petunt, et non illa habent? et rursus, qui illa non petunt a demonibus, habent ea; sed non a demonibus ista dantur. Item multi petunt a Deo, et non habent. Nouit enim ille dispensare sinistram, qui uocat ad dexteram. Ergo si est sinistra, sit sinistra; sed sub capite sit: supra illam sit caput tuum, id est, supra illam sit fides tua, ubi habitat Christus. Noli temporalia preponere fidei tue; et non erit sinistra super caput tuum: sed omnia temporalia subde fidei tue, et fidem tuam prepone  omnibus temporalibus; et erit sinistra sub capite tuo, et recte dextera eius complectetur te.

10. Audi hoc ipsum exponi in Prouerbiis, quid est sinistra ipsa, quid est dextera: cum de Sapientia diceret, Longitudo, inquit, dierum et anni uite in dextera eius; in sinistra autem eius diuitie et gloria . Longitudo illa dierum, eternitas est. Hoc enim proprio modo dicit Scriptura longum, quod eternum est: nam quidquid finem habet, breue est. Alio loco: Longitudine, inquit, dierum replebo eum. . Et numquid aliter pro magno diceretur, Honora patrem tuum et matrem tuam, ut longeuus sis super terram ? Super quam enim terram, nisi de qua dicit: Spes mea es tu, portio mea in terra uiuentium ? Ibi esse longeuum quid est, nisi ibi uiuere in eternum? Nam hic esse longeuum quid est, nisi ad senectutem peruenire? Etsi longa uidetur etas, cum peruenerit [1 1Kb] , breuis conuincitur; quia finitur. Et multi maledicentes parentibus, senescunt in hac terra; multi autem obsequentes parentibus, cito eunt ad Dominum. Numquid ergo impletur, ut longeuus sit secundum hanc uitam? Sed longeuum pro eternitate illa positum est. Longeuitas [2 1Kb] est in dextera eius; at uero diuitie et gloria, id est sufficientia uite huius, ea que bona existimantur ab hominibus, sinistra est. Nescio quis uenit, et uult tibi percutere dexteram, id est, tollere tibi fidem tuam: tu accepisti alapam in dexteram, prebe sinistram , id est, ut illud tollat quod temporale est, et non ea que eterna habes. Audite Paulum apostolum hoc facientem. Homines persequebantur in eo quod christianus erat; percutitur illi dextera, ille sinistram opponebat: Ciuis Romanus sum, ait . Dexteram contemnebant illi, et de sinistra terrebat ille: quia illi dexteram eius timere non poterant; nondum enim Christo crediderant. Quid ergo, si dextera amplectitur, sinistra sub capite est; quid est, Nesciat sinistra tua quid faciat dextera tua? Id est, quando facis bonum opus, propter uitam eternam fac. Nam si opus bonum in terra propterea feceris, ut terrena tibi abundent; scit sinistra tua quid faciat dextera tua, miscuisti dexteram sinistre. Noli facere nisi propter uitam eternam. Ideo fac, et securus facies: hoc enim mandauit Deus [3 1Kb] . Si propter solas res humanas et solam uitam istam facis quod facis, sinistra sola operatur; si autem propter uitam eternam operaris, dextera sola operatur: si autem habes intentionem ad uitam eternam, sed subrepit tibi cupiditas uite temporalis, ut attendas etiam istam quando facis opus bonum, ut hic tibi aliquid retribuatur, miscet se sinistra operibus dextere: hoc uetat Deus.

11. ueniamus nunc ad illud quod ait Psalmus: Dominus tegumentum tuum super manum dextere tue. Manum potestatem dicit. Unde probamus? Quia et  manus Dei, potestas Dei dicta est. Nam diabolus, qui tentauit Iob, hoc ait Deo: Mitte manum tuam, et tange omnia que habet; et uide, si in faciem benedicet tibi . Quid est, Mitte manum tuam, nisi, da potestatem? Euidentius audi, frater, ne forte carnali sensu adhuc cogites quia membris distinctus est Deus; audi euidenter quomodo dicatur manus potestas. Ait quodam loco Scriptura: Mors et uita in manibus lingue . Nouimus linguas frustra quedam carnis; in ore mouentur, et percutiendo palatum et dentes, distinguunt sonos quibus loquimur: ostendantur mihi manus lingue. Lingua ergo non habet manus, et habet manus. Que sunt manus lingue? Potestas lingue. Quid est, Mors et uita in manibus lingue? Ex ore tuo iustificaberis, et ex ore tuo condemnaberis . Ergo si manus potestas, quid est manus dextere? Nihil arbitror intelligi congruentius, nisi ut intelligamus manum dextere, potestatem quam tibi dedit Deus, ut si uelis, donante Deo, ad dexteram sis. Erunt enim impii omnes ad sinistram; erunt autem omnes filii boni ad dexteram, quibus dicetur: uenite, benedicti Patris mei, percipite regnum quod uobis paratum est ab origine mundi . Ut autem sis ad dexteram, id est, ut possis Dei filius fieri, potestatem accepisti. Quam potestatem? De qua dicit Ioannes, Dedit eis potestatem filios Dei fieri. Unde accepisti hanc potestatem? Credentibus, inquit, in nomine eius . Si ergo credis, ipsa tibi potestas data est, ut sis inter filios Dei. Esse autem inter filios Dei, hoc est ad dexteram pertinere. Ergo fides tua, manus dextere tue; id est, potestas que tibi data est, ut sis inter filios Dei, manus est dextere tue. Sed quid ualet ipsa potestas quam accepit homo, nisi Dominus protegat? Ecce credidit, iam ambulat in fide: infirmus est, inter tentationes agitatur, inter molestias, inter carnales corruptiones, inter suggestiones cupiditatis, inter uersutias et laqueos inimici. Quid ualet ergo, quia habet potestatem, et credidit in Christum, ut sit inter filios Dei? ue homini illi, nisi et ipsius fidem Dominus protegat: id est, ut non te permittat tentari supra quam potes ferre; sicut dicit Apostolus, Fidelis Deus, qui non uos permittet tentari supra quam potestis ferre . Ille ergo qui non sinit tentari supra quam possumus ferre, quamuis iam fideles simus, quamuis iam manus dextere nostre sit in nobis, protegit nos Deus super manum dextere nostre. Non nobis sufficit habere manum dextere, nisi ille et ipsam manum dextere protegat.

12. [uers. 6.] Ecce hoc de tentationibus dixi: intendite quid sequatur. Protegat [1 1Kb] te Dominus super manum dextere tue. Dixi, et, quod arbitror, recognouistis. Si enim non recognouissetis, et de Scripturis non recognouissetis, non uocibus uestris intellectum uestrum mihi significaretis. Ergo quia intellexistis, fratres, uidete quid sequitur; quare protegat Dominus et super manum dextere, id est, super ipsam fidem, in qua potestatem accepimus esse filios Dei, et esse ad dexteram: quare oportet ut protegat Dominus?  Propter scandala. Unde sunt scandala? De duobus timenda sunt scandala, quia et duo sunt precepta in quibus tota Lex pendet et Prophete, dilectio Dei et proximi . Ecclesia propter proximum diligitur [1 1Kb] , Deus autem propter Deum. In Deo, intelligitur figurate dictus sol: in Ecclesia, intelligitur figurate dicta luna. Quisquis potest errare, ut aliud de Deo credat quam oportet, non credat Patrem et Filium et Spiritum sanctum unius esse substantie, deceptus est uersutia hereticorum, maxime Arianorum. Si [2 1Kb] aliquid minus in Filio, aut minus in Spiritu sancto quam in Patre crediderit, passus est scandalum in Deo; a sole uritur. Quisquis rursus putauerit Ecclesiam in una parte esse, et non eam cognouerit diffusam toto orbe terrarum, et crediderit eis qui dicunt, Ecce hic est Christus, et ecce illic , sicut modo audistis cum Euangelium legeretur; cum ille totum orbem emerit, quia tantum pretium dedit: ille tanquam in proximo scandalizatur; a luna uritur. Quisquis ergo errat in ipsa substantia ueritatis, a sole uritur, et per diem uritur; quia in ipsa sapientia errat, de qua dictum est, Dies diei eructat uerbum: unde dicit et Apostolus, Spiritualibus spiritualia comparantes. Dies diei eructat uerbum; Spiritualibus spiritualia comparantes. Dies diei eructat uerbum; Sapientiam loquimur inter perfectos . Quid est, Et nox nocti annuntiat scientiam ? Paruulis predicatur humilitas Christi, et caro Christi, et crucifixio Christi; quia ipsum est lac quod sufficit paruulis. Et ideo non relinquuntur in nocte paruuli, quia lucet et luna etiam in nocte; id est, per carnem Christi predicatur Ecclesia, quia ipsa caro Christi caput Ecclesie est. Quisquis ibi non scandalizatur, in ipsa Ecclesia et carne Christri, a luna non uritur. Quisquis scandalizatus non fuerit in ueritate illa incommutabili et incontaminabili, a sole non uritur [3 1Kb] : non isto sole non uritur, quem nobiscum uident musce et pecora; sed illo sole de quo dicunt impii in fine, Quid nobis profuit superbia? et diuitiarum iactatio quid contulit nobis? Transierunt omnia tanquam umbra. Et cum ista dixissent: Ergo, inquiunt, errauimus a uia ueritatis et iustitie lumen non luxit nobis, et sol non ortus est nobis . Numquid non iste sol omnibus impiis oritur, illo instituente de quo dictum est: Qui facit solem suum oriri super bonos et malos ? Ergo alium solem fecit Deus, qui oritur super bonos et malos, istum quem uident et boni et mali; alius est autem ille sol, non factus, sed genitus, per quem  facta sunt omnia, ubi est intelligentia incommutabilis ueritatis: de ipso dicunt impii, Et sol non ortus est nobis [1 1Kb] . Quisquis in ipsa sapientia non errat, non uritur a sole. Quisquis in Ecclesia, et in carne Domini, et in his que pro nobis temporaliter gesta sunt, non errat, non uritur a luna. Omnis autem homo quamuis iam crediderit in Christum, aut ibi errat, aut ibi [2 1Kb] , si non in illo fit quod dictum est, Dominus tegumentum tuum super manum dextere tue [3 1Kb] . Ideo enim cum dixisset, Dominus tegumentum tuum super manum dextere tue; quasi quesisset ille et dixisset, Iam ecce est manus dextere mee, iam elegi credere in Christum, accepi potestatem inter filios Dei esse, quid est quod Deus tegumentum meum est adhuc supra, id est, super manum dextere mee? sequitur, Per diem sol non uret te, neque luna per noctem. Ad hoc igitur tegumentum tuum est super manum dextere tue, ut non te urat sol per diem, neque luna per noctem. Nam hinc intelligite, fratres, quia figurate dictum est. Etenim reuera, solem uisibilem si cogitemus, urit per diem: numquid luna urit per noctem? Sed quid est ustio? Scandalum. Audi Apostolum dicentem, Quis infirmatur, et ego non infirmor? quis scandalizatur, et ego non uror ?

13. [uers. 7.] Per diem ergo sol non uret te, neque luna per noctem. Quare? Quia Dominus custodiet [4 1Kb] te ab omni malo. A scandalis in sole, a scandalis in luna, ab omni malo te custodiet, qui est tegumentum tuum super manum dextere tue, qui non dormit, neque dormitabit. Et ad quam rem? Quia in tentationibus sumus: Dominus custodiet te ab omni malo. Custodiat animam tuam Dominus: etiam ipsam animam. Custodiat introitum tuum et exitum tuum, ex hoc nunc et usque in seculum. Non quasi corpus tuum [5 1Kb] ; nam in corpore perempti sunt martyres: sed custodiat animam tuam Dominus; quia de anima non cesserunt martyres. Et seuiebant persecutores in Crispinam [6 1Kb] , cuius hodie natalitia celebramus; seuiebant in feminam diuitem et delicatam: sed fortis erat, quia Dominus tegumentum eius super manum dextere eius, ille qui eam custodiebat. Hanc enim, fratres, numquid est qui in Africa ignoret? Clarissima enim fuit,  nobilis genere, abundans diuitiis: sed hec omnia sinistra erant, sub capite erant. uenit inimicus qui feriret caput, et sinistra illi obiecta est, que erat sub capite. Caput supra erat, dextera desuper complectebatur. Quid poterat facere persecutor, quamuis delicate femine? Erat quidem illa sexu infirma, et diuitiis forte languidior, et consuetudine corporali infirmior; sed quid ad tanta munimenta? quid ad illum sponsum mittentem sinistram sub caput, et dextera sua complectentem? Quando sic munitam percuteret inimicus? Et tamen percussit, sed in corpus. Quid autem dicit Psalmus? Custodiat animam tuam Dominus. Anima non cessit, corpus percussum est. Et corpus ad tempus percussum est: nam in fine resurrecturum est. Quia et ipse qui dignatus est esse caput Ecclesie, prebuit corpus suum ad tempus percutiendum: sed carnem suam ille triduo resuscitauit; carnem nostram in fine resuscitaturus est. Ideo suscitatum est caput, quod attenderet corpus, ut non deficeret. Custodiat animam tuam Dominus. Ipsa non cedat, ipsa non frangatur scandalis [1 1Kb] ; in persecutionibus, in tribulationibus, ipsa non cedat [2 1Kb] deficiendo: sicut Dominus dicit, Nolite timere eos qui corpus occidunt, animam autem non possunt occidere: sed eum timete, qui habet potestatem corpus et animam occidere in gehenna ignis [3 1Kb] . Hanc ergo animam tuam custodiat Dominus, ne cedas persuasori malo, ne cedas promittenti falsa, ne cedas minanti temporalia, et custodiat animam tuam Dominus.

14. [uers. 8.] Et deinde: Custodiat Dominus introitum tuum et exitum tuum, ex hoc nunc et usque in seculum. Nam introitum tuum ad tempus attende. Custodiat Dominus introitum tuum et exitum tuum, ex hoc nunc et usque in seculum. Exitum idem custodiat. Quid est, introitum? quid est, exitum? Quando tentamur, intramus: quando uincimus tentationem, eximus. Audi, introitum; audi, exitum. uasa figuli probat fornax, ait Scriptura, et homines iustos tentatio tribulationis . Si sic sunt homines iusti, quomodo uasa figuli; necesse est ut uasa figuli fornacem intrent. Et non quando intrant, iam securus est figulus, sed cum exierint. Dominus autem securus est, quia nouit qui sunt eius , et nouit qui in fornace non crepent. Illi non crepant, qui non habent uentum superbie. Humilitas ergo custodit in omni tentatione: quia a conualle plorationis ascendimus cantantes Canticum graduum; et custodit Dominus introitum, ut salui intremus. Sana fide simus quando accidit tentatio, et custodit exitum ex hoc nunc et usque in seculum. Cum enim exierimus ab omni tentatione, iam in eternum nulla nos tentatio terrebit, nulla concupiscentia saltem sollicitabit. Audi Apostolum idipsum commemorantem, quod paulo ante commemoraui: Fidelis Deus, qui non permittet uos tentari supra quam potestis ferre. Ecce introitus tuus custoditur; quando non tibi sinit Deus accidere  tentationem quam non potes ferre, introitum tuum custodit: uidete si custodit et exitum. Sed faciet, inquit, cum tentatione etiam exitum, ut possitis sustinere . Numquid possumus nos, fratres, interpretari aliter, quam ipsa uerba Apostoli docuerunt? Custodite ergo uos, sed non a uobis, quia Dominus tegumentum, qui custodit, qui non dormitat nec dormit. Semel dormiuit pro nobis: surrexit; iam non dormiet. Nemo de se presumat. De conualle plorationis ascendimus, non remaneamus in uia. Gradus in uia restant; non debemus pigri remanere, non debemus superbi cadere: dicamus Deo, Non moueatur pes noster. Non dormiet, qui custodit nos. In nostra potestate est, Deo donante [1 1Kb] , si eum nobis faciamus custodem qui non dormit neque dormitat, qui custodit Isrel. Quem Isrel? uidentem Deum. Ita erit auxilium tuum a Domino, ita erit tegumentum tuum super manum dextere tue; ita custoditur introitus tuus et exitus tuus ex hoc nunc et usque in seculum. Nam si de te presumpseris, motus est pes tuus; si motus est pes tuus, iam putas te in aliquo gradu esse: inde cadis, si superbus es; quia humilis in conualle plorationis dicit, Ne des ad mouendum pedem meum.

15. Etsi breuis Psalmus est, longa tamen tractatio, et longus sermo. Putate, fratres, quia per natalem beate Crispine inuitaui uos, et immoderatior fui in conuiuio producendo. Nonne posset hoc uobis fieri, si quis uos militaris inuitaret, et ad mensam sine mensura bibere cogeret? Liceat nobis hoc facere in diuino sermone, ut inebriemini et satiemini, quemadmodum et Dominus pluuia sua temporali dignatus est terram irrigare, ut cum maiore gaudio nos sineret ire ad locum martyrum, sicut hesterno die promiseramus. Illi enim martyres sine labore hic sunt nobiscum.



IN PSALMUM CXXI ENARRATIO.



SERMO AD PLEBEM.

1. Sicut amor immundus inflammat animam, et ad terrena concupiscenda et peritura sectanda perituram uocat, et in ima precipitat, atque in profunda demergit: sic amor sanctus ad superna leuat, et ad eterna inflammat, et ad ea que non transeunt neque moriuntur, excitat animam, et de profundo inferni leuat ad celum. Habet tamen omnis amor uim suam, nec potest uacare amor in anima amantis; necesse est ducat. Sed uis nosse qualis amor sit? uide quo ducat. Non ergo monemus ut nichil ametis; sed monemus ne mundum ametis, ut eum qui fecit mundum, libere ametis. Obligata enim anima amore terreno, quasi uiscum habet in pennis; uolare non potest. Mundata uero ab affectibus sordidissimis seculi, tanquam extensis pennis et duabus alis resolutis ab omni impedimento, id est, duobus preceptis dilectionis Dei et dilectionis proximi uolat. Quo, nisi ad Deum ascendens uolando, quia ascendit amando? Quod antequam possit,  gemit in terra, si iam inest ei uolandi desiderium; et dicit: Quis dabit mihi pennas sicut columbe, et uolabo, et requiescam ? Quo autem uolabit, nisi de mediis scandalis, ubi gemebat etiam iste cuius hec uox est quam commemoraui? De mediis ergo scandalis, a commixtione malorum hominum, a paleis quibus grana commixta sunt, uolare uult, ubi non patiatur coniunctionem et societatem iniqui alicuius, sed uiuat in sancta societate Angelorum ciuium in eterna Ierusalem.

2. [uers. 1.] Ideo psalmus iste, quem hodie suscepimus tractandum Sanctitati uestre, ipsam Ierusalem desiderat, id est, iste qui ascendit in hoc psalmo: est enim, Canticum graduum; quod sepe diximus Charitati uestre, quia non sunt gradus isti descendentium, sed ascendentium  . Ascendere ergo uult iste. Et quo uult ascendere, nisi in celum? Quid est, in celum? Utrum ideo uult ascendere, ut sit cum sole et luna et stellis? Absit. Sed est in celo eterna Ierusalem, ubi sunt ciues nostri Angeli: ab ipsis ciuibus nostris peregrinamur in terra. In peregrinatione suspiramus; in ciuitate gaudebimus. Inuenimus autem et socios in ista peregrinatione, qui iam uiderunt ipsam ciuitatem, et inuitant nos ut curramus ad illam. Ad hos gaudet iste qui et dicit, Iucundatus sum in his qui dixerunt mihi, In domum Domini ibimus. Fratres, ueniat in mentem Charitati uestre, si qua forte festiuitas martyrum et locus aliquis sanctus nominatur, quo certo die turbe confluant ad celebrandam solemnitatem; ille turbe quomodo se exsuscitant, quomodo se hortantur et dicunt: Eamus, eamus. Et querunt, Quo eamus? Et dicitur, Ad illum locum, ad sanctum locum. Inuicem sibi loquuntur, et tanquam incensi singillatim faciunt unam flammam: et ipsa una flamma facta ex collocutione sese accendentium rapit illos ad locum sanctum, et cogitatio sancta sanctificat eos. Si ergo ad locum temporalem sic rapit amor sanctus; qualis amor debet esse qui concordes rapit in celum, et dicentes sibi, In domum Domini ibimus? Ergo curramus, curramus, quia in domum Domini ibimus. Curramus, et non fatigemur; quia illuc perueniemus, ubi non lassabimur. Curramus in domum Domini, iucundetur anima nostra in his qui ea nobis dicunt. Qui enim ea nobis dicunt, priores uiderunt ipsam patriam, de longinquo clamantes ad posteriores, In domum Domini ibimus: ambulate, currite. uiderunt illam Apostoli, et dixerunt nobis, Currite, ambulate, sequimini; In domum Domini ibimus. Et quid dicit unusquisque nostrum? Iucundatus sum in his qui dixerunt mihi, In domum Domini ibimus. Iucundatus sum in Prophetis, iucundatus sum in Apostolis. Omnes enim isti dixerunt nobis, In domum Domini ibimus.

3. [uers. 2.] Stantes erant pedes nostri in atriis [1 1Kb] Ierusalem. Ecce habes domum Domini, si querebas quid sit domus Domini. In illa domo Domini laudatur qui condidit domum: ipse delicie omnium habitantium in domo; ipse sola spes hic, et res ibi. Ergo qui currunt,  quid debent cogitare? Quasi ibi iam sint, et ibi stent. Magnum enim est ibi stare inter Angelos, et non deficere. Qui enim inde lapsus est, in ueritate non stetit . Quicumque non sunt lapsi, in ueritate stant: et ille stat, qui Deo fruitur; qui autem se frui uoluerit, cadit. Quis autem se frui uult? Qui superbus est. Ideo ille qui semper stare uolebat in atriis Ierusalem, In lumine tuo, inquit, uidebimuss lumen; non, in lumine meo: et, Apud te, inquit, fon uite; non, apud me. Et quid adiecit? Non ueniat mihi pes superbie, et manus peccatorum non moueat me. Ibi ceciderunt omnes qui operantur iniquitatem; expulsi sunt, non potuerunt stare . Si ergo illi non potuerunt stare, quia superbi fuerunt; humiliter ascende, ut dicas, Stantes erant pedes nostri in atriis Ierusalem. Cogita qualis ibi futurus sis; et quamuis adhuc in uia sis, hoc tibi pone ante oculos, quasi ibi stes, quasi iam inter Angelos indeficiens gaudeas, et fiat in te quod dictum est, Beati qui habitant in domo tua; in secula seculorum laudabunt te . Stantes erant pedes nostri in atriis Ierusalem. Cuius Ierusalem? Solet enim dici et ista Ierusalem; sed ista Ierusalem umbra est illius. Et quid magnum est stare in ista Ierusalem, quando ista Ierusalem stare non potuit, que in ruinam conuersa est? Hoc ergo pro magno Spiritus sanctus ex inflammato corde amantis huius eloquitur, quia dicit, Stantes erant pedes nostri in atriis Ierusalem? nonne illa est Ierusalem, cui dixit Dominus, Ierusalem, Ierusalem, que interficis Prophetas, et lapidas missos ad te ? Quid magnum ergo iste concupiscebat, stare inter illos qui interficiebant Prophetas, et lapidabant missos ad se? Absit ut de ista Ierusalem sic cogitet qui sic amat, qui sic ardet, qui sic uult peruenire ad illam Ierusalem matrem nostram , de qua dicit Apostolus, eternam in celis .

4. [uers. 3.] Audi postremo, noli mihi credere; audi quid sequatur, et quam Ierusalem designet mentibus nostris. Cum enim dixisset, Stantes erant pedes nostri in atriis Ierusalem; quasi diceretur illi, De qua Ierusalem dicis? de qua Ierusalem loqueris? subiecit statim, Ierusalem que edificatur ut ciuitas. Fratres, quando dicebat ista Dauid, perfecta erat illa ciuitas, non edificabatur. Nescio quam ergo ciuitatem dicit, que modo edificatur, ad quam currunt in fide lapides uiui, de quibus dicit Petrus: Et uos tanquam lapides uiui cedificamini in domum spiritualem , id est, templum sanctum Dei. Quid est, lapides uiui cedificamini? uiuis, si credis: si autem credis, efficeris templum Dei; quia dicit apostolus Paulus, Templum enim Dei sanctum est, quod estis uos. Ipsa ergo modo ciuitas edificatur; preciduntur de montibus lapides per manus predicantium ueritatem, conquadrantur ut intrent in structuram sempiternam. Adhuc multi lapides in manibus artificis sunt; non cadant de manibus artificis, ut possint perfecti cedificari in structuram templi. Est ergo ista Ierusalem que edificatur ut ciuitas: fundamentum ipsius Christus est.  Dicit apostolus Paulus: Fundamentum enim aliud nemo potest ponere, preter id quod positum est, quod est Christus iehsu . Fundamentum quando ponitur in terra, desuper edificantur parietes, et pondus parietum ad ima tendit, quia in imo positum est fundamentum. Si autem fundamentum nostrum in celo est, ad celum edificemur. Corpora edificauerunt istam structuram [1 1Kb] , quam uidetis amplam surrexisse, huius basilice; et quia corpora edificauerunt, fundamentum in imo posuerunt: quia uero spiritualiter edificamur, fundamentum nostrum in summo positum est. Illuc ergo curramus, ubi edificemur; quia de ipsa Ierusalem dictum est, Stantes erant pedes nostri in atriis Ierusalem. Sed cuius Ierusalem? Ierusalem que edificatur ut ciuitas. Parum dixit, ut ostenderet Ierusalem, quia dixit, ut ciuitas edificatur; adhuc potest illa corporalis intelligi. Quid si enim existat aliquis et dicat: Iam quidem et cum ista dicerentur temporibus Dauid, et ista cancrentur, erat ciuitas illa perfecta; sed uidebat in spiritu ruituram, et iterum edificandam. Expugnata est enim illa ciuitas, et factus est transitus in Babyloniam populi captiuati, et dicta est ista in Scripturis, transmigratio in Babyloniam. Et prophetauit Ieremias, post septuaginta annos captiuitatis edificari posse illam ciuitatem que destructa erat a debellantibus . Forte ait aliquis: Hoc uidebat Dauid in spiritu, ruituram ciuitatem Ierusalem a debellantibus, et iterum posse post septuaginta annos edificari; et ideo dixit, Ierusalem que edificatur ut ciuitas: noli ergo putare illam ciuitatem esse dictam que constat ex sanctis, tanquam ex lapidibus uiuis. Quid sequitur, ut tollat totam dubitationem? Ait enim, Stantes erant pedes nostri in atriis Ierusalem. Sed quam dico Ierusalem? Numquid istam, inquit, quam uidetis stare corporeis parietibus erectam? Non; sed Ierusalem que edificatur ut ciuitas. Quare non ciuitas, sed ut ciuitas; nisi quia ista structura parietum, que erat in Ierusalem, uisibilis ciuitas erat, sicut proprie dicitur ab omnibus ciuitas: illa autem edificatur tanquam ciuitas, quia et illi qui in eam intrant, tanquam uiui lapides sunt; non enim uere lapides sunt? Sicut illi ut lapides, non lapides; sic illa ut ciuitas, non ciuitas; quia dixit, edificatur. Nomine quippe edificii, structuram compagemque corporum atque parietum uoluit intelligi. Nam ciuitas proprie in hominibus habitantibus intelligitur. Sed manifestauit nobis ciuitatem se urbem dixisse, quia dixit, edificatur. Et quia edificium spirituale similitudinem quamdam habet edificii corporalis, ideo edificatur ut ciuitas.

5. Sed dicat quod sequitur, et auferat omnem dubitationem, quia non carnaliter debemus accipere, Ierusalem que edificatur ut ciuitas. Cuius participatio eius in idipsum. Iam ergo, fratres, quisquis erigit eciem mentis, quisquis deponit caliginem carnis, quisquis mundat oculum cordis, eleuet, et uideat idipsum. Quid est idipsum? Quomodo dicam, nisi idipsum? Fratres, si potestis, intelligite idipsum. Nam et ego  quidquid aliud dixero, non dico idipsum. Conemur tamen quibusdam uicinitatibus uerborum et significationum perducere infirmitatem mentis [1 1Kb] ad cogitandum idipsum. Quid est idipsum? Quod semper eodem modo est; quod non modo aliud, et modo aliud est. Quid est ergo idipsum, nisi, quod est? Quid est quod est? Quod eternum est. Nam quod semper aliter atque aliter est, non est, quia non manet: non omnino non est, sed non summe est. Et quid est quod est, nisi ille qui quando mittebat Moysen, dixit illi: Ego sum qui sum? Quid est hoc, nisi ille qui cum diceret famulus eius, Ecce mittis me: si dixerit mihi populus, Quis te misit? quid dicam ei? nomen suum noluit aliud dicere, quam, Ego sum qui sum; et adiecit et ait, Dices itaque filiis Isrel, Qui est, misit me ad uos. Ecce idipsum, Ego sum qui sum, Qui est, misit me ad uos. Non potes capere; multum est intelligere, multum est apprehendere. Retine quod pro te factus est, quem non posses capere. Retine carnem Christi, in quam leuabaris egrotus, et a uulneribus latronum semiuiuus relictus, ut ad stabulum perducereris , et ibi sanareris. Ergo curramus ad domum Domini, et perueniamus ad ciuitatem ubi stent pedes nostri; ciuitatem que edificatur ut ciuitas, cuius participatio eius in idipsum. Quid enim debes tenere? Quod pro te factus est Christus, quia ipse est Christus; et ipse Christus recte intelligitur, Ego sum qui sum, quo modo est in forma Dei. Ubi non rapinam arbitratus est esse equalis Deo , ibi est idipsum. Ut autem efficiaris tu particeps in idipsum, factus est ipse prior particeps tui; et uerbum caro factum est, ut caro participet uerbum. Quia uero quod uerbum caro factum est et habitauit in nobis , ex semine uenit Abraham; promissum est autem Abrahe et Isaac et Iacob, quod in semine eorum benedicerentur omnes gentes ; et inde uidemus Ecclesiam toto orbe diffusam: loquitur ad infirmos Deus. Firmitatem cordis quesiuit, cum diceret, Ego sum qui sum: firmitatem cordis quesiuit, et aciem contemplationis erectam, cum dixit, Qui est, misit me ad uos. Sed nondum habes forte [2 1Kb] contemplationem: noli deficere, noli desperare. Qui est, uoluit esse homo, ut tu es; et ideo secutus ait Moysi quasi expauescenti nomen. Quod nomen? Quod est, Est. Et dixit, inquit, Dominus ad Moysen, Ego sum Deus Abraham, et Deus Isaac, et Deus Iacob: hoc mihi nomen est in eternum . Noli de te desperare, quia dixi, Ego sum qui sum, et, Qui est, misit me ad uos: quia tu modo fluctuas, et mutabilitate rerum et uarietate mortalitatis humane percipere non potes quod est idipsum. Ego descendo, quia tu uenire non potes. Ego sum Deus Abraham, et Deus Isaac, et Deus Iacob. In semine Abraham spera aliquid, ut confirmari possis ad uidendum qui uenit ad te in semine Abrahe.

6. Ergo hoc est idipsum de quo dictum est, Mutabis  ea, et mutabuntur; tu autem idem ipse es, et anni tui non deficient . Ecce idipsum, cuius anni non deficient. Fratres, nonne anni nostri quotidie deficiunt, nec stant omnino? Nam et qui uenerunt, iam non sunt; et qui futuri sunt, nondum sunt: iam illi defecerunt, et illi defecturi uenturi sunt. In hoc ergo ipso uno die, fratres, ecce modo quod loquimur in momento est. Preterite hore transierunt, future nondum uenerunt; et cum uenerint, et ipse transibunt et deficient. Qui sunt anni qui non deficiunt, nisi qui stant? Si ergo ibi anni stant, et ipsi anni qui stant unus annus est, et ipse unus annus qui stat unus dies est; quia ipse unus dies nec ortum habet nec occasum, nec inchoatur ab hesterno, nec excluditur a crastino, sed stat semper ille dies: et quod uis uocas illum diem; si uis, anni sunt; si uis, dies est; quodcumque cogitaueris, stat tamen: ipsius stabilitatis [1 1Kb] participat illa ciuitas cuius participatio est in idipsum: merito ergo, quia illius stabilitatis fit particeps, dicit iste qui illuc currit, Stantes erant pedes nostri in atriis Ierusalem. Omnia enim ibi stant, ubi nichil transit. uis et tu ibi stare et non transire? Illuc curre. Idipsum nemo habet ex se. Intendite, fratres. Quod corpus habet, non est idipsum; quia non in se stat. Mutatur per etates, mutatur per mutationes locorum ac temporum, mutatur per morbos et defectus carnales: non ergo in se stat. Corpora celestia non in se stant: habent quasdam mutationes suas, etsi occultas; certe de locis in loca mutantur, ascendunt ab oriente in occidentem, et rursus circumeunt ad orientem: non ergo stant, non sunt idipsum. Anima humana nec ipsa stat. Quantis enim mutationibus et cogitationibus uariatur! quantis uoluptatibus [2 1Kb] immutatur! quantis cupiditatibus diuerberatur atque discinditur [3 1Kb] ! Mens ipsa hominis, que dicitur rationalis, mutabilis est, non est idipsum. Modo uult, modo non uult; modo scit, modo nescit; modo meminit, modo obliuiscitur: ergo idipsum nemo habet ex se. Qui uoluit ex se habere idipsum, ut quasi ipse sibi esset idipsum, lapsus est: cecidit angelus, et factus est diabolus. Propinauit homini superbiam, deiecit secum inuidentia eum qui stabat. Isti sibi uoluerunt idipsum esse; sibi principari, sibi dominari uoluerunt: noluerunt habere uerum Dominum, qui uere est idipsum, cui dictum est, Mutabis ea, et mutabuntur; tu autem idem ipse es. Iam ergo post tantum languorem, post tantos morbos, difficultates, labores, redeat anima humiliata ad idipsum: et sit in illa ciuitate cuius participatio eius in idipsum.

7. [uers. 4.] Illuc enim ascenderunt tribus. Querebamus enim quo ascendat qui cecidit; quia diximus, ascendentis hominis uox est, ascendentis Ecclesie. Putamusne quo ascendit? quo it? quo erigitur? Illuc ascenderunt, inquit, tribus. Quo ascenderunt tribus? In ciuitatem cuius participatio eius in idipsum. Ergo illuc ascenditur, in Ierusalem. Homo autem qui descendebat  de Ierusalem in Iericho, incidit in latrones . Non descenderet, et non [1 1Kb] incideret in latrones. Quia uero descendendo incidit in latrones, ascendendo ueniat ad Angelos. Ascendat ergo, quia ascenderunt tribus. Sed que sunt tribus? Multi nouerunt, multi non nouerunt. Sed et nos qui nouimus, descendamus ad illos qui non nouerunt tribus, ut nobiscum ascendant quo ascenderunt tribus. Tribus alio nomine dici possunt curie, sed non proprie. Itaque tribus uno nomine alio proprie dici non possunt; sed uicino dicuntur curie. Nam proprie si dixerimus curias, non intelliguntur nisi curie que sunt in ciuitatibus singulis singule; unde curiales et decuriones, id est, quod sint in curia uel decuria: et nostis quia tales curias singulas habent singule ciuitates. Sunt autem uel erant aliquando in istis quoque ciuitatibus curie etiam populorum; et una ciuitas multas curias habet, sicut Roma triginta quinque curias habet populi. He dicuntur tribus. Has populus Isrel duodecim habebat, secundum filios Iacob.

8. Duodecim tribus erant populi Isrel: sed erant ibi mali, et erant ibi boni. Quam enim male tribus que crucifixerunt Dominum? Quam bone tribus que cognouerunt Dominum? Ille ergo tribus que crucifixerunt Dominum, tribus sunt diaboli. Cum ergo hic diceret, Illuc enim ascenderunt tribus; ne omnes tribus intelligeres, addidit, tribus Domini. Quid est, tribus Domini? Que cognouerunt Dominum. Ex ipsis enim duodecim tribubus malis, erant ibi boni de bonis tribubus [2 1Kb] que cognouerunt fabricatorem ciuitatis; et ipsa erant grana inter illas tribus, que inter paleas commixta sunt. Ascenderunt autem, non cum paleis, sed tribus purgate, electe, quasi tribus Domini. Illuc ascenderunt tribus, tribus Domini. Quid est, tribus Domini? Testimonium Isrel. Hoc quid sit, fratres, audite: Testimonium Isrel, id est, in quibus cognoscatur quia est [3 1Kb] uere Isrel. Quid est enim Isrel? Interpretatio nominis eius dicta est iam, et sepe dicatur: forte enim etsi recens dicta est, excidit. Dicendo, nos faciamus ut non excidat etiam eis qui legere non nouerunt aut noluerunt: nos simus codex ipsorum. Isrel, uidens Deum interpretatur; imo diligentius discusso uerbo, sic interpretatur, Isrel. Est uidens Deum [4 1Kb] : utrumque, est uidens Deum. Quia homo in se non est: mutatur enim et uertitur, si non participet eius qui est idipsum. Tunc est, quando uidet Deum. Tunc enim est, quando uidet eum qui est; et uidendo eum qui est, fit et ipse pro modo suo ut sit. Ergo ipse est Isrel, Isrel est uidens Deum. Superbus ergo non est Isrel: quia non est participatio eius in idipsum; quia ipse sibi uult esse in idipsum. Qui sibi uult esse principium non est Isrel.  Omnis ergo fictus non est Isrel, quia omnis superbus necesse est ut fictus sit. Hoc dico, fratres; necesse est ut omnis superbus uelit uideri quod non est: aliter, fratres mei, non potest. Et utinam sic uellet superbus uideri quod non est, ut uellet uideri, uerbi causa, choraula, cum choraula non esset. Cito enim probaretur; diceretur ei [1 1Kb] : Canta; uideamus utrum choraula sis. Non posset; inueniretur falso se uideri uoluisse quod non erat. Si diceret se eloquentem, diceretur ei: Loquere, et proba. Si locutus fuerit, inuenitur non hoc esse quod professus est. Superbus, quod peius est, iustum se uult uideri, cum non sit; et quia iustitiam intelligere difficile est, difficile est superbos agnoscere. uolunt ergo superbi uideri quod non sunt: ideo non est participatio eorum in idipsum; non pertinent ad Isrel, qui est [2 1Kb] uidens Deum. Quis ergo pertinet ad Isrel? Qui est particeps in idipsum. Quis est qui participat in idipsum? Qui confitetur se non esse quod Deus est, et ab illo habere quod bonum potest habere; a se autem non esse nisi peccatum, ab illo sibi esse iustitiam. Talis est in quo dolus non est. Et Dominus uidens Nathanelem, quid ait? Ecce uere Isrelita, in quo dolus non est . Si ergo uerus Isrelita, in quo dolus non est, tribus ille ascendunt ad Ierusalem, in quibus dolus non est. Et ipse sunt testimonium Isrel; id est, per illas agnoscitur quia erant [3 1Kb] grana inter illam paleam, quando area cum uideretur, tota palea putabatur. Erant ergo ibi grana: sed cum ascenderint in sublimitatem illam splendoris, cum fuerit area uentilata , tunc erit testimonium Isrel; tunc dicent omnes mali, uere quia erant ibi iusti inter malos, quando nobis omnes mali uidebantur, et quales nos eramus, tales omnes putabamus. Testimonium Isrel. Quo ascendunt? quare ascendunt? Ad confitendum nomini tuo, Domine. Magnificentius dici non potest. Sicut superbia presumit, sic humilitas confitetur. Quomodo presumptor est qui uult uideri quod non est; sic confessor est qui non uult uideri quod est ipse [4 1Kb] , et amat quod est ille. Ad hoc ergo ascendunt Isrelite, in quibus dolus non est, quia sunt uere Isrelite, quia in ipsis est testimonium Isrel; ad hoc ascendunt, ad confitendum nomini tuo, Domine.

9. [uers. 5.] Quoniam ibi sederunt sedes in iudicium. Mirum enigma, mira questio, si non intelligatur. Sedes dicit, quos Greci thronos appellant. Thronos Greci sellas dicunt, tanquam honorabiles. Ergo, fratres mei, non est mirum si sedeant homines in sedibus, in sellis: ut autem ipse sedes sedeant, quomodo possumus intelligere? Tanquam si dicat aliquis: Sedeant hic cathedre, aut sedeant hic selle. In sella sedetur, in sedibus sedetur, in cathedris sedetur; non ipse sedes sedent. Quid est ergo hoc, Quoniam ibi sederunt sedes in iudicium? Certe soletis audire, Deo dicente, Celum mihi thronus est; terra autem scabellum  pedum meorum  Latine autem totum sic dicitur, Celum mihi sedes est. Qui sunt isti, nisi iusti? qui sunt celi, nisi iusti? Qui celum, ipsi celi: quia que Ecclesia, ipse Ecclesie; sic sunt multe, ut una sit: sic ergo et iusti; ita sunt iusti celum, ut celi sint. In ipsis autem sedet Deus, et de ipsis iudicat Deus. Et non sine causa dictum est, Celi enarrant gloriam Dei. Apostoli enim facti sunt celum. Unde facti sunt celum? Quia iustificati. Quomodo peccator factus est terra, cui dictum est, Terra es, et in terram ibis ; sic iustificati facti sunt celum. Portauerunt Deum, et de ipsis Deus coruscabat miracula, tonabat terrores, pluebat consolationes. Erant ergo, erant illi celum, et enarrabant gloriam Dei. Nam ut noueritis ipsos dictos celum, ibi ait in ipso psalmo: In omnem terram exiuit sonus eorum, et in fines orbis terre uerba eorum . Queris, quorum; et inuenies, celorum. Si ergo celum sedes Dei, Apostoli autem celum; et ipsi facti sunt sedes Dei, ipsi sunt thronus Dei. Dictum est alio loco: Anima iusti, thronus sapientie. Magna res, magna res dicta est: Thronus sapientie anima iusti; id est, in anima iusti sedet sapientia tanquam in sella sua, tanquam in throno suo, et inde iudicat quidquid iudicat. Ergo erant throni sapientie, et ideo dixit illis Dominus: Sedebitis super duodecim thronos, iudicantes duodecim tribus Isrel . Sic et ipsi sedebunt super duodecim sedes, et ipsi sunt sedes Dei: de illis quippe dictum est, Ibi enim sederunt sedes. Quoniam ibi sederunt [1 1Kb] sedes. Qui sederunt? Sedes. Et qui sunt sedes? De quibus dictum est, Anima iusti, sedes sapientie. Qui sunt sedes? Celi. Qui sunt celi? Celum. Quod est celum? De quo dicit Dominus, Celum mihi sedes est. Et ipsi iusti sunt sedes, et habent sedes; et in illa Ierusalem sedebunt sedes. Ad quam rem? In iudicium. Sedebitis, inquit, super duodecim sedes, o uos sedes, iudicantes duodecim tribus Isrel. Quos iudicantes? Infra qui sunt in terra. Qui iudicabunt? Qui facti sunt celum. Illi autem qui iudicabuntur, in duas partes diuidentur; una ad dexteram, altera ad sinistram erit. Iudicabunt cum Christo sancti. ueniet enim in iudicium cum senioribus populi, ait Isaias . Alii sunt ergo qui cum illo iudicabunt; alii qui ab illo iudicabuntur, et ab illis qui cum eo iudicabunt. Diuidentur ergo isti in duas partes: una ponetur ad dexteram, cui enumerabuntur eleemosyne quas fecerunt; alia ponetur ad sinistram, cui enumerabitur crudelitas, et sterilitas misericordie. Et illis ad dexteram constitutis dicetur, uenite, benedicti Patris mei, percipite regnum quod uobis paratum est ab origine mundi. Quare? Esuriui, inquit, et dedistis mihi manducare. Et illi: Quando te uidimus esurientem? Et ille: Cum uni ex minimis meis fecistis, mihi fecistis . Ergo quid est, fratres? Illi iudicabunt de quibus dictum est ut fiant amici de mammona iniquitatis; ut et ipsi, inquit, recipiant uos in eterna tabernacula . Sancti sedebunt cum Domino attendere qui fecerunt  misericordiam, et assument illos separatos in dexteram in regnum celorum: et ipsa est pax Ierusalem. Que est pax Ierusalem? Ut opera misericordie corporalia iungantur operibus predicationis spiritualibus, et fiat pax dando et accipiendo. Ait enim Apostolus, qui rationem dati et accepti dixit esse istas eleemosynas ; ait ergo, Si nos uobis spiritualia seminauimus, magnum est si uestra carnalia metamus ? Et de ipsa re ait alio loco, Qui multum, non abundauit; et qui modicum, non defuit illi. Quare. Qui multum, non abundauit? Quia quod plus habebat, dedit indigenti. Et quid est, Qui modicum, non defuit illi? Quia accepit ab illo qui abundauit, ut fiat, inquit, equalitas . Ipsa est pax de qua dicitur, Fiat pax in uirtute tua.

10. [uers. 6.] Namque cum dixisset, Quoniam ibi sederunt sedes in iudicium, sedes super domum Dauid, id est, super familiam Christi, cui dederunt in tempore cibaria; statim tanquam ipsis sedibus ait, Interrogate que ad pacem sunt Ierusalem. O uos sedes, qui iam sedetis ut iudicetis, et facti estis sedes Domini iudicantis , Interrogate, inquit, que sunt ad pacem Ierusalem. Interrogando quid inuenient? Alios fecisse misericordiam, alios non fecisse. Quos inuenient fecisse misericordiam, ipsos uocabunt ad Ierusalem; quia ipsa sunt ad pacem Ierusalem. Dilectio fortis res, fratres; dilectio fortis res. uultis uidere quam sit fortis dilectio? Quisquis per aliquam necessitatem non potuerit implere quod iubet Deus, amet illum qui implet, et in illo implet. Intendat Charitas uestra. uerbi gratia, uxorem habet, quam dimittere non potest; oportet ut obtemperet Apostolo dicenti, Uxori uir debitum reddat; et, Alligatus es uxori? ne quesieris solutionem. uenit in mentem quia melior est illa uita de qua dicit idem apostolus, uellem omnes esse sicut meipsum . Attendit eos qui hoc fecerunt; amat eos, et in ipsis implet quod in se non potest. Fortis res est dilectio. Ipsa est uirtus nostra; quia si in illa non fuerimus, nichil prodest quidquid aliud habuerimus. Si linguis hominum loquar, dicit Apostolus, et Angelorum, caritatem autem non habeam, factus sum quasi eramentum sonans, aut cymbalum tinniens. Adiungit aliud magnum: Quod si distribuero omnem substantiam meam, et si tradidero corpus meum ut ardeam, caritatem autem non habeam, nichil mihi prodest . Si autem sit sola caritas, que non inueniat quod distribuat pauperibus, diligat: solum calicem aque frigide det ; tantum illi imputabitur, quantum Zaccheo qui dimidium patrimonii donauit pauperibus . Quare hoc? Ille tam modicum dedit, ille tam multum dedit, et tantum illi imputabitur? Tantum plane. Impar enim facultas, sed non impar caritas.

11. Illi ergo interrogant; uos cogitate quid estis. Iam ecce dictum est nobis, In domum Domini ibimus. Iucundati sumus certe in his qui dixerunt nobis, In domum Domini ibimus. uidete ergo si imus. Non enim  pedibus imus, sed affectibus. uidete si imus; interroget se unusquisque uestrum qualis est erga pauperem sanctum, erga indigentem fratrem, qualis est erga indigentem mendicum: uideat si uiscera eius non sunt angusta. Quia interrogare te habent sedes que sedebunt in iudicium, et debent inuenire que sunt ad pacem Ierusalem. Et quomodo interrogant? Tanquam sedes Dei. Deus interrogat. Si Deum latet aliquid, et illas sedes aliquid interrogantes fugere potest. Interrogate que sunt ad pacem Ierusalem. Sed que sunt ad pacem Ierusalem? Et abundantia, inquit, his qui diligunt te. Ad ipsam Ierusalem conuertit uocem. Abundantia est illis qui diligunt eam. Abundantia ex inopia: hic inopes, ibi abundantes; hic infirmi, ibi firmi; hic egeni, ibi diuites. Unde facti diuites? Quia dederunt hic quod acceperunt a Deo ad tempus, et acceperunt ibi quod postea Deus retribuet in eternum. Hic, fratres mei, et diuites pauperes sunt. Bonum est diuiti ut agnoscat se pauperem: si enim plenum se putat, tumor est ille [1 1Kb] , non plenitudo. Agnoscat se inanem, ut possit impleri. Quid habet? Aurum. Quid nondum habet? uitam eternam. Attendat quid habeat, et uideat quid non habeat. Fratres, ex eo quod habet, det, ut accipiat quod non habet; emat ex eo quod habet, illud quod non habet. Et abundantia his qui diligunt te.

12. [uers. 7.] Fiat pax in uirtute tua. O Ierusalem! o ciuitas que edificaris ut ciuitas, cuius participatio tua in idipsum, fiat pax in uirtute tua, fiat pax in dilectione tua; quia uirtus tua, dilectio tua. Audi Cantica canticorum: ualida est sicut mors dilectio . Magnum uerbum, fratres, ualida est sicut mors dilectio. Magnificentius exprimi non potuit fortitudo caritatis, quam ut diceretur, ualida est sicut mors dilectio. Quis enim resistit morti, fratres? Intendat Charitas uestra. Resistitur ignibus, undis, ferro; resistitur potestatibus, resistitur regibus: uenit una mors, quis ei resistit? Nihil illa fortius. Propterea uiribus eius caritas comparata est, et dictum est, ualida est sicut mors dilectio. Et quia ipsa caritas occidit quod fuimus, ut simus quod non eramus; facit in nobis quamdam mortem dilectio. Ipsa morte mortuus erat qui dicebat, Mundus mihi crucifixus est, et ego mundo : ipsa morte mortui erant quibus dicebat, Mortui enim estis, et uita uestra abscondita est cum Christo in Deo . ualida est sicut mors dilectio. Si ergo ualida est, fortis est et magne uirtutis, et ipsa est uirtus, et per ipsam reguntur infirmi a firmis, terra a celo, populi a sedibus; ideo, Fiat pax in uirtute tua, fiat pax in dilectione tua. Et per istam uirtutem, per istam dilectionem, per istam pacem, fiat abundantia in turribus tuis: id est, in excelsis tuis. Pauci enim sedebunt in iudicio; sed multi ad dexteram positi facient populum ciuitatis illius. Multi enim pertinebunt ad singulos quosque excelsos, a quibus recipiantur in tabernacula eterna; et erit abundantia in turribus eius. Plenitudo autem deliciarum  et sufficientia diuitiarum ipse Deus, ipse idipsum, ipse cuius participatio est ciuitatis in idipsum: ipsa [1 1Kb] erit et abundantia nostra. Sed unde? Per caritatem, hoc est, per uirtutem. In quo autem est caritas, fratres? Qui non sua querit in hac uita . Audi Apostolum habentem caritatem: ait, Placete omnibus per omnia, sicut et ego omnibus per omnia placeo. Ubi est ergo quod dixisti, Si adhuc hominibus placerem, Christi seruus non essem ? et modo dicis te placere, modo hortaris ut et illi placeant? Sed non ibi posuit finem, ut quis propter se, non propter caritatem placeat. Qui gloriam suam querit, non querit [2 1Kb] salutem aliorum. Ait enim: Sicut et ego omnibus per omnia placeo, non querens quod mihi prodest, sed quod multis, ut salui fiant .

13. [uers. 8.] Ideo et hic cum de caritate diceret: Propter fratres meos, inquit, et propinquos meos, loquebar autem [3 1Kb] pacem de te. O Ierusalem, ciuitas cuius participatio in idipsum, ego in hac uita et in hac terra, ego pauper, peregrinus et gemens, nondum perfruens pace tua, et predicans pacem tuam; non propter me illam predico, sicut heretici, qui querentes gloriam suam dicunt, Pax uobiscum: et pacem non habent quam populis predicant. Si enim haberent pacem, non conscinderent unitatem. Ego, inquit, loquebar pacem de te. Sed quare? Propter fratres meos et propinquos meos: non propter honorem meum, non propter pecuniam meam, non propter uitam meam; nam, Mihi uiuere Christus est, et mori lucrum. Sed loquebar pacem de te, propter fratres meos et propinquos meos. Nam cupiebat ipse dissolui, et esse cum Christo: et qui ista predicaret propinquis et fratribus, Manere, inquit, in carne, necessarium propter uos . Propter fratres meos et propinquos meos, loquebar autem pacem de te.

14. [uers 9.] Propter domum Domini Dei mei, quesiui bona tibi. Non propter me quesiui bona: nam non tibi quererem, sed mihi; ideo nec ego haberem, quia non tibi quererem: sed, Propter domum Domini Dei mei, propter Ecclesiam, propter sanctos, propter peregrinos, propter inopes, ut ascendant; quia dicimus eis, In domum domini ibimus: propter ipsam domum Domini Dei mei, quesiui bona tibi. Hec, fratres, prolixiora et necessaria carpite, manducate, bibite; conualescite, currite, apprehendite.



IN PSALMUM CXXII ENARRATIO.



SERMO AD PLEBEM.

1. Ascendentis cantica ex ordine cum Sanctitate uestra consideranda suscepi; ascendentis et amantis, et ideo ascendentis quia amantis. Omnis amor aut ascendit, aut descendit. Desiderio enim bono leuamur ad  Deum, et desiderio malo ad ima precipitamur. Sed quia iam malo desiderio lapsi cecidimus; superest nobis, si agnoscimus quis ad nos non ceciderit, sed descenderit, herendo illi ascendere; quia uiribus nostris non possumus. Ipse dixit Dominus noster iehsu Christus, Nemo ascendit in celum, nisi qui de celo descendit, Filius hominis qui est in celo . Tanquam de se solo uidetur dixisse. Ergo ceteri remanserunt, quia solus ascendit, qui solus descendit? Quid debent facere ceteri? Uniri corpori ipsius, ut sit unus Christus, qui descendit et ascendit. Descendit caput, ascendit cum corpore; uestitus Ecclesiam suam, quam sibi exhibuit sine macula et ruga . Solus ergo ascendit. Sed et nos quando cum illo sic sumus, ut in illo membra eius simus; et nobiscum solus est, et ideo unus, et semper unus. Unitas nos compaginat uni: et illi soli cum illo non ascendunt, qui cum illo unus esse noluerint [1 1Kb] . Iam uero quoniam ipse qui in celo positus est, et carne suscitata [2 1Kb] immortalis, per quam fuit ad tempus mortalis, et nichil in celo persecutionum patiens, nichil malitiarum et opprobriorum, sicut in hac terra quando pro nobis omnia sustinere dignatus est; compassus tamen corpori suo in terra laboranti, dixit, Saule, Saule, quid me persequeris ? iam ipsum nemo tangebat, et se pati persecutionem de celo clamabat: non preter spem esse debemus, imo cum magna fiducia presumere, quia si per caritatem ipse nobiscum in terra est, per eamdem caritatem et nos cum eo in celo sumus. Sed diximus quemadmodum nobiscum ipse in terra sit; uocem eius diximus de celo sonantis, Saule, Saule, quid me persequeris? cum eum Saulus omnino non tangeret, sed nec uideret: quomodo autem ostenditur quia et nos cum illo in celo sumus? Eodem ipso Paulo apostolo dicente: Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo . Ergo et ille adhuc deorsum est, et nos iam sursum sumus: ille deorsum est compassione caritatis, nos sursum sumus spe caritatis. Spe enim salui facti sumus . Sed quia spes nostra certa est; quamuis futurum sit, sic de nobis dicitur, quasi iam factum sit.

2. [uers. 1.] Ascendat ergo iste cantator; sed de unoquoque corde uestrum [3 1Kb] cantet hic homo, et unusquisque sit iste homo. Cum enim dicitis illud singuli, quia omnes unum estis in Christo, unus homo illud dicit: et non, Ad te, Domine, leuauimus oculos nostros; sed, Ad te, Domine, leuaui oculos meos. Debetis quidem putare unumquemque uestrum loqui; sed unus ille maxime loquitur, qui etiam diffusus est toto orbe terrarum. Unus ille loquitur, qui alibi dicit, A finibus terre ad te clamaui, cum angeretur cor meum . Quis est qui clamat a finibus terre? quis unus homo diffusus est usque ad fines terre?  Unusquisque homo in regione sua potest clamare; numquid a finibus terre? Sed hereditas Christi, de qua dictum est, Dabo tibi gentes hereditatem tuam, et possessionem tuam terminos terre , ipsa clamat et dicit, A finibus terre ad te clamaui, cum angeretur cor meum. Angatur cor nostrum, et clamemus. Unde angatur cor nostrum? Non de his que hic patiuntur et mali, uerbi gratia, quia damnum patiuntur: nam si inde angitur cor, cinis est. Quia nescio quem tuorum ex uoluntate Dei amisisti, si inde angitur cor, quid magnum? Hinc anguntur et corda infidelium; ista patiuntur et qui nondum in Christum crediderunt. Unde angitur cor christiani? Quia nondum cum Christo uiuit. Unde angitur cor christiani? Quia peregrinatur et desiderat patriam. Si inde angitur cor tuum, etiamsi felix secundum seculum fueris, gemis; et si omnia prospera confluant, et undique tibi iste mundus arrideat, tu tamen gemis, quia in peregrinatione te constitutum uides; et sentis iam quidem te habere felicitatem secundum oculos stultorum, sed nondum secundum promissionem Christi: illam querens gemis, illam querens desideras, et desiderando ascendis et ascendendo cantas Canticum graduum, et cantando Canticum graduum, dicis, Ad te leuaui oculos meos, qui habitas in celo.

3. Ascendens, quo leuaturus erat oculos, nisi illuc quo tendebat, et ascendere desiderabat? De terra enim ad celum ascendit. Ecce terra deorsum, quam calcamus pedibus nostris; ecce etiam celum sursum, quod uidemus oculis nostris; et ascendendo cantamus, Ad te leuaui oculos meos, qui habitas in celo. Ubi sunt ergo scale? Tanta enim interualla conspicimus inter celum et terram, tanta separatio est, et tanta spatia locorum: illuc uolumus ascendere, scalas non uidemus: numquid forte fallimus nos, quia Canticum graduum, id est, canticum ascensionis cantamus? Ascendimus ad celum, si cogitamus Deum, qui ascensus in corde fecit. Quid est ascendere in corde? Proficere in Deum. Quomodo omnis qui deficit, non descendit, sed cadit: sic omnis qui proficit, ascendit: sed si sic proficiat, ut non superbiat; si sic ascendat, ut non cadat: si autem proficiendo superbiat, ascendendo iterum cadit. Sed ut non superbiat, quid debet facere? Leuet oculos suos ad illum qui habitat in celo, non se attendat. Omnis enim superbus se attendit, et magnus sibi uidetur qui sibi placet. Sed qui sibi placet, stulto homini placet; quia ille ipse stultus est, cum sibi placet. Solus securus placet qui Deo placet. Et quis est qui placet Deo? Cui placuerit Deus. Displicere sibi Deus non potest; placeat et tibi, ut placeas illi. Sed tibi ille placere non poterit, nisi tu tibi displicueris. Si autem displices tibi, tolle a te oculum. Utquid te enim attendis? Si enim uere te attendis, inuenis in te quod tibi displiceat; et dicis Deo, Peccatum meum ante me est semper . Peccatum tuum sit ante te, ut non sit ante Deum; et tu noli esse ante te, ut sis ante Deum. Quomodo enim uolumus ut non a nobis auertat faciem Deus, sic uolumus ut auertat faciem a peccatis nostris: nam  utrumque illi cantatur in Psalmis. Ne auertas faciem tuam a me ; uox est psalmi, uox est ergo nostra: et ille qui dicit, Ne auertas faciem tuam a me; uide quid dicat alio loco: Auerte faciem tuam a peccatis meis . Si uis ut auertat faciem suam a peccatis tuis, tu ipse a te auerte faciem tuam, et a peccatis tuis noli auertere. Si enim non ab eis auerteris faciem tuam, tu ipse irasceris peccatis tuis: si autem tu non auertis faciem tuam a peccatis tuis, tu agnoscis, et ille ignoscit.

4. At uero a te leua oculos ad illum, et dic, Ad te leuaui oculos meos, qui habitas in celo. Celum, fratres mei, si corporaliter intellexerimus hoc quod uidemus oculis corporeis, uere sic errabimus, ut non putemus nos illuc ascendere, nisi scalis positis, aut aliquibus machinamentis: si autem spiritualiter ascendimus, spiritualiter celum intelligere debemus; si ascensus [1 1Kb] in affectu, celum in iustitia. Quod est ergo celum Dei? Omnes sancte anime, omnes iuste anime. Nam et Apostoli quamuis in terra essent carne, celum erant; quia in illis Dominus sedens, per totum mundum ambulabat. Ergo habitat in celo. Quomodo? Quomodo dicit in alio psalmo, Tu autem in sancto habitas, laus Isrel . Qui habitat in celo. habitat in sancto: sancto quid, nisi templo suo? Templum enim Dei sanctum est, quod estis uos . Sed omnes adhuc infirmi et secundum fidem ambulantes , secundum fidem sunt templum Dei, erunt aliquando et secundum speciem templum Dei. Quamdiu sunt templum secundum fidem? Quamdiu in ipsis Christus per fidem habitat; sicut dicit Apostolus: Habitare Christum per fidem in cordibus uestris . Sunt autem iam celi in quibus per speciem iam habitat Deus, uidentes eum facie ad faciem; omnes sancti Angeli, omnes sancte uirtutes, Potestates, Sedes, Dominationes, Ierusalem illa celestis unde peregrinando ingemiscimus, et quam desiderando oramus: ibi habitat Deus. Illuc leuauit iste fidem, illuc ascendit affectu, desiderando: et ipsum desiderium [2 1Kb] facit animam desudare sordes peccatorum, et mundari ab omni labe, ut fiat et ipsa celum; quia leuauit oculos ad eum qui habitat in celo. Nam si celum istud corporeum quod oculis uidemus, intellexerimus esse habitationem Dei; transitura est habitatio Dei, quia celum et terra transient . Deinde antequam faceret Deus celum et terram, ubi habitabat? Sed dicit aliquis: Et antequam faceret Deus sanctos, ubi habitabat? In se habitabat Deus, apud se habitabat, et apud se est Deus. Et quando dignatur habitare in sanctis, non sic sunt sancti domus Dei, ut ipsa subtracta cadat Deus. Aliter enim nos habitamus in domo, aliter Deus in sanctis: tu habitas in domo; si subtracta fuerit, cadis; Deus autem sic habitat in sanctis, ut si ipse discesserit, cadant. Quicumque ergo sic portat Deum, ut sit templum Dei; non putet sic a se portari Deum, ut  terreat Deum, si se subducat. ue illi si se subtraxerit Deus; quia ipse cadit: nam Deus in se semper manet. In quibus nos habitamus, ipsa nos continent; in quibus Deus habitat, ipse illos continet. Iam uidete quantum interest inter nostram habitationem, et Dei: et sic dicat anima, Ad te leuaui oculos meos, qui habitas in celo; ut intelligat quia Deus nec celo indiget, ubi habitet; sed celum ipso indiget, ut ab ipso inhabitetur.

5. [uers. 2-4.] Quid ergo sequitur, quia dixit, Ad te leuaui oculos meos, qui habitas in celo? Quomodo leuasti oculos tuos? Ecce sicut oculi seruorum in manus dominorum suorum, et sicut oculi ancille in manus domine sue; sic oculi nostri ad Dominum Deum nostrum, quoadusque misereatur nostri. Et serui sumus, et ancilla sumus: ille et dominus est, et domina est. Aut [1 1Kb] quid sibi uolunt ista uerba? et quid sibi uolunt iste similitudines rerum? Attendat aliquantum Charitas uestra. Non mirum si serui sumus, et ille dominus est; sed mirum si ancilla sumus, et ille domina est. Sed neque hoc mirum quia ancilla sumus; Ecclesia enim sumus: nec illud mirum, quia et ipse domina est; uirtus enim est et sapientia Dei. Audi ergo Apostolum dicentem: »Nos autem predicamus Christum crucifixum; Iudeis quidem scandalum, Gentibus autem stultitiam; ipsis uero uocatis Iudeis et Grecis, Christum Dei uirtutem, et Dei sapientiam« . Ut iam sit seruus populus, et sit ancilla Ecclesia; Christum Dei uirtutem, et Dei sapientiam: utrumque audisti, Christum Dei uirtutem, et Dei sapientiam. Cum ergo audis Christum, leua oculos tuos in manus Domini tui; cum audis Dei uirtutem et Dei sapientiam, leua oculos tuos in manus domine tue: quia et seruus et ancilla es; seruus, quia populus es; ancilla, quia Ecclesia es. Ipsa autem ancilla magnam dignitatem inuenit apud Deum: uxor facta est. Sed donec ueniat ad amplexus illos spirituales, ubi secure perfruatur eo quem dilexit, et cui suspirauit in ista diuturna peregrinatione, sponsa est: et accepit arrham magnam, sanguinem sponsi, cui secura suspirat. Nec illi dicitur, Noli amare; quomodo dicitur aliquando uirgini iam desponsate, et nondum nupte: et iuste dicitur, Noli amare; cum facta fueris uxor, tunc ama: recte dicitur, quia preproperum et preposterum desiderium est, et non castum, amare eum cui nescit an nubat. Potest enim fieri ut alius sponset, et alius ducat uxorem. Quia uero nullus alius est qui Christo preponatur, secura amet ista: et antequam illi iungatur, amet, et de longinquo suspiret et de longinqua peregrinatione. Solus ducet, quia solus talem arrham dedit. Quis enim potest sic ducere, ut moriatur pro ea quam uult ducere? Si enim mori pro ea uoluerit, non erit qui ducat. Securus autem ille pro sponsa mortuus est, quam resurgens erat ducturus. uerumtamen, fratres, interim simus quomodo serui et ancilla. Dictum est quidem Non uos dicam seruos, sed amicos, : sed forte solis discipulis dixit Dominus? Audite apostolum Paulum dicentem:  Itaque iam, inquit, non est seruus, sed filius; si autem filius, et heres per Deum . Populo dicebat, fidelibus dicebat. Iam ergo in nomine Domini redempti sanguine ipsius, loti lauacro ipsius, filii sumus, filius sumus; quia sic multi sumus, ut in illo unus simus. Quid ergo sibi uult, quod adhuc tanquam serui loquimur? Numquid tantum meritum habere possumus in Ecclesia, quamuis iam filii facti ex seruis, quantum habuit ipse apostolus Paulus? Et tamen quid dicit in Epistola? Paulus seruus Christi Iesu . Si ille se adhuc dicit seruum, per quem nobis Euangelium predicatum est; quanto magis nos debemus agnoscere conditionem nostram, ut maior sit in nobis gratia ipsius? Primo enim seruos fecit, quos redemit. Sanguis enim ille pro seruis pretium est, pro sponsa pignus est. Agnoscentes itaque conditionem nostram, etsi iam filii per gratiam, serui tamen propter creaturam, quia uniuersa creatura Deo seruit, dicamus: »Sicut oculi seruorum in manus dominorum suorum, et sicut oculi ancille in manus domine sue: sic oculi nostri ad Dominum Deum nostrum, quoadusque misereatur nostri.«

6. Dixit et quare, sicut serui oculos habent in manus domini sui, et sicut ancille oculos habent in manus domine sue; sic, inquit, oculi nostri ad Dominum Deum nostrum. Et quasi quereres, Utquid? Quoadusque, inquit, misereatur nostri. Quales ergo uoluit seruos intelligi, fratres, qui oculos habent in manus dominorum suorum; et quales ancillas, que oculos habent in manus domine sue, quoadusque misereatur domina earum? Qui sunt isti serui et ancille, qui sic habent oculos in manus dominorum suorum, nisi qui iubentur cedi? Oculi nostri ad Dominum Deum nostrum, quoadusque misereatur nostri. Quomodo? Sicut oculi seruorum in manus dominorum suorum, et sicut oculi ancille in manus domine sue. Ergo et illi et ille, quoadusque misereatur uel dominus uel domina. Fac ergo aliquem dominum iussisse seruum cedi: uapulat seruus, sentit plagarum dolores; attendit ad manus domini sui, quoadusque dicat, Parce. Manum enim, ipsam potestatem dicit. Ergo quid dicimus, fratres? Iussit nos cedi Dominus noster, et domina nostra sapientia Dei iussit nos cedi; et in hac uita uapulamus, et tota ista uita mortalis plaga nostra est. Audi uocem psalmi: Pro iniquitate erudisti hominem; et tabescere fecisti sicut araneam animam meam . Attendite, fratres, quam tabida est aranea, ut leui tactu conquassetur et moriatur. Et ne quasi carnem solam infirmitate mortalitatis putaremus nos habere tabidam, non dixit, Tabescere me fecisti; ne secundum carneam intelligeremus: sed ait, Tabescere fecisti sicut araneam animam meam. Nihil enim infirmius anima nostra posita in mediis tentationibus seculi, in mediis gemitibus et parturitionibus molestiarum; nichil ea infirmius donec hereat soliditati celesti, et sit in templo Dei [1 1Kb] , unde iam non cadat: quia primo ut ueniret ad hanc infirmitatem et tabificationem, sicut aranea infirma facta est, et de paradiso expulsa est. Tunc iussus est seruus  cedi. Fratres mei, uidete ex quo uapulamus. In omnibus qui ab initio generis humani nati sunt, in omnibus qui nunc sunt, in omnibus qui postea nascentur, Adam uapulat. uapulat Adam, id est, genus humanum; et multi sic obduruerunt [1 1Kb] , ut nec plagas suas sentiant. Qui uero ex ipso genere filii facti sunt, receperunt sensum doloris: sentiunt se uapulare, et nouerunt quis iussit ut uapulent; et leuauerunt oculos suos ad eum qui habitat in celo; et sic sunt oculi eorum in manus Domini sui, quoadusque misereatur, sicut oculi seruorum in manus dominorum suorum, et sicut oculi ancille in manus domine sue. uides felices aliquos in isto seculo ridentes, iactantes se; non uapulant: imo peius uapulant; hoc ipso grauius ceduntur, quo sensum iam perdiderunt. Euigilent, et uapulent; sentiant quia uapulant, sciant quia uapulant, et doleant quia uapulant. Quoniam qui apponit scientiam, apponit dolorem: hoc Scriptura dixit . Ideo Dominus in Euangelio: Beati lugentes, quoniam ipsi consolabuntur .

7. Audiemus uocem hominis qui uapulat, et sint iste uniuscuiusque nostrum uoces et quando nobis bene est. Nam quis non intelligat uapulare se quando egrotat, quando in carcere est, quando forte in catena, quando forte latrones patitur? Quando ab aliquibus improbis ei alique molestie irrogantur, sentit uapulare se [2 1Kb] . Magnus sensus est, uidere quia uapulat et quando illi bene est. Non enim ait Scriptura in Iob, Tentationibus abundat uita humana; sed ait, Numquid non tentatio est uita humana super terram ? Totam ipsam uitam tentationem dixit. Omnis ergo uita tua super terram, plage tue sunt. Plange quamdiu uiuis in terra: siue feliciter uiuas, siue in aliqua tribulatione constitutus sis, clama, Ad te leuaui oculos meos, qui habitas in celo. Ad manus Domini, qui te iussit cedi, cui dicis in alio psalmo, Propter iniquitatem erudisti hominem; et tabescere fecisti sicut araneam animam meam; clama ad manus cedentis, et dic, Miserere nostri, Domine, miserere nostri. Nonne sunt iste uoces uapulantis: Miserere nostri, Domine, miserere nostri?

8. Quoniam multum repleti sumus despectione. In plurimum repleta est anima nostra; opprobrium eis qui abundant, et despectio superbis. Qui despicitur, contemnitur. Omnes qui secundum Christum pie uolunt uiuere, necesse est patiantur opprobria, necesse est contemnantur  ab his qui nolunt pie uiuere, quorum felicitas tota terrena est. Irridentur illi qui felicitatem uocant quam oculis uidere non possunt, et dicitur eis: Quid credis, insane? uides quod credis? Reuersus est aliquis ab inferis, et retulit tibi quid  ibi agitur? Ecce ego quod amo uideo, et fruor [1 1Kb] . Despiceris, quia speras quod non uides; et despicit te ille, qui quasi tenet quod uidet. Attende si ipse tenet: noli turbari; uide si ipse tenet, et non tibi insultet; ne cum putas eum felicem in presenti, amittas ueram felicitatem futuram: noli turbari; attende si tenet. Labitur hoc ab illo quod tenet, uel ipse ab eo quod tenet; necesse est transeat aut ipse per res suas, aut res ipsius per illum. Per quem res transeunt sue? Qui uiuus labefactus erit [2 1Kb] . Quis transit per res suas? Qui in diuitiis moritur; quia cum moritur, non eas secum aufert ad inferos. Domum meam habeo, iactauit se. Queris, Quam domum tuam? Quam mihi dimisit pater meus. Et ille unde habuit hanc domum? Auus noster illi eam dimisit. Recurre et ad proauum, inde ad atauum, et iam nomina non potest [3 1Kb] dicere. Non inde potius terreris, quia multos attendis transisse per illam domum, et neminem ipsorum secum illam tulisse ad eternam domum? Pater tuus hic eam dimisit; transiit per illam: sic et tu transibis. Si ergo transitum habetis in domo uestra, stabulum est transeuntium [4 1Kb] , non habitatio commanentium. Et tamen quia nos ea que futura sunt speramus, et in futuram felicitatem suspiramus, et nondum apparuit quod erimus, quamuis iam filii Dei simus ; quia uita nostra abscondita est cum Christo in Deo: repleti sumus despectione, id est contemptu, ab his qui felicitatem querunt uel habent in isto seculo.

9. In plurimum repleta est anima nostra; opprobrium eis qui abundant; et despectio superbis. Querebamus qui sunt qui abundant; exposuit tibi cum dixit, superbis. Quod est autem, opprobrium; hoc est, despectus: et quod est, qui abundant; hoc est, superbis. Repetitio sententie est, opprobrium eis qui abundant, et despectio superbis. Quare abundant superbi? Quia hic uolunt esse felices. Quid? quando et ipsi miseri sunt, numquid abundant? Sed forte quando miseri sunt, non nobis insultant. Intendat Charitas uestra. Tunc insultant forte quando felices sunt, quando se iactant in pompa diuitiarum suarum, quando se iactant in uentositate falsorum honorum; tunc insultant nobis, et quasi dicunt: Ecce mihi bene est, fruor ego rebus presentibus, recedant a me qui promittunt quod non ostendunt; quod uideo teneo, quod uideo fruor; bene mihi sit in hac uita. Tu securior esto; quia resurrexit Christus, et docuit te quid in alia uita daturus sit: certus esto quia dat. Sed insultat ille, quia tenet. Ferto insultantem, et ridebis gementem: postea enim ueniet tempus quando dicturi sunt illi ipsi, Hi sunt quos aliquando habuimus in risum. uerba sunt libri Sapientie; quia prodidit nobis Scriptura que dicturi sunt illi ipsi qui nos modo irrident, et qui nos despiciunt, et a quibus impleti sumus opprobrio et despectione: que uerba habebunt tunc, quando a ueritate  despicientur. uidebunt enim ad dexteram fulgere quos secum commixtos contempserant, cum factum fuerit in illis quod dixit Apostolus, Cum Christus apparuerit uita uestra, tunc et uos cum illo apparebitis in gloria ; et dicent: Hi sunt quos aliquando habuimus in risum, et in similitudinem improperii. Nos insensati uitam illorum estimabamus insaniam, et finem illorum sine honore: quomodo computati sunt inter filios Dei, et inter sanctos sors illorum est? Et sequentur in eo sermone, et adiicient: Ergo errauimus a uia ueritatis, et iustitie lumen non luxit nobis, et sol non ortus est nobis. Quid nobis profuit superbia? et diuitiarum iactatio quid contulit nobis ? Ibi tu non eis insultas, quia iam ipsi sibi insultant. Quod donec fiat, fratres, leuemus oculos ad eum qui habitat in celo; et non ab illo tollamus oculos, quoadusque misereatur nostri, et liberet ab omni tentatione et opprobrio et despectu.

10. Huc accedit quod aliquando et ipsi qui sunt in flagello infelicitatis temporalis, insultant nobis. Inuenis aliquem pro merito iniquitatum suarum, siue occulto iudicio Dei, siue manifesta damnatione, mitti in carcerem, portare catenam: et ipse insultat. Et cum ei dictum fuerit, Quare non bene uixisti? ecce quo uenisti male uiuendo: ille respondet, Quare illi qui bene uiuunt, ista patiuntur? Sed illi propterea patiuntur, ut probentur, ut tentationibus exerceantur, ut flagellis proficiant; quia flagellat Deus omnem filium quem recipit . Et si Unicum sine peccato flagellauit, et pro omnibus tradidit eum , quomodo debemus nos flagellari, qui fecimus quare flagellamur? Cum ista dixerimus, illi et de infelicitate superbiunt adhuc, et afflicti, nondum humiliati, respondent, et dicunt: Ista sunt uerba Christianorum uanorum, qui credunt quod non uident. Si et [1 1Kb] ipsi insultant, quid putamus, fratres, quasi non eos commemoratos in hoc psalmo, cum diceret, Opprobrium eis qui abundant, et despectio superbis: quandoquidem insultatur Christianis et ab eis qui non abundant; sed cum sint in egestate et erumnis, nec ipsi cessant insultare? Certe ergo, Opprobrium eis qui abundant: an forte nullus inuenitur qui etiam positus in calamitate insultet? Si non insultauit latro, qui cum crucifixo Domino crucifixus erat ? Ergo si insultant et illi qui non abundant, quare psalmus ait, Opprobrium eis qui abundant? Si diligenter discutiamus, et ipsi abundant. Unde abundant? Nam nisi abundarent, superbi non essent. Alius enim abundat pecunia, et inde superbus est; alius abundat honoribus, et inde superbus est; alius abundare se iustitia putat, et inde superbit, quod peius est. Qui uidentur non abundare pecunia, iustitia sibi uidentur abundare aduersus Deum; et positi in calamitatibus se iustificant, Deum accusant, et dicunt: Quid admisi, aut quid feci? Et tu dicis: Respice, recordare peccata tua, si nichil fecisti. Titillatur aliquantum conscientia, et redit ad se, et cogitat facta sua mala; et cum cogitauerit facta sua  mala, nec sic uult confiteri quia digna patitur: sed dicit, Ecce manifeste feci multa; sed multos uideo peiora fecisse, et nichil mali pati. Iustus est contra Deum. Abundat ergo et ipse, plenum habet pectus iustitia; quandoquidem illi Deus uidetur malefacere, et ipse sibi uidetur iniuste pati. Et si dares illi nauim gubernandam, in naufragium iret cum illa: uult autem Deum excutere de gubernatione huius mundi, et ipse tenere gubernacula creature, et distribuere omnibus dolores et letitias, penas et premia. Infelix anima! et quid miramini [1 1Kb] ? abundat, sed abundat nequitia, abundat malitia; et eo plus abundat nequitia, quo sibi uidetur abundare iustitia.

11. At uero christianus homo non debet abundare, sed pauperem se debet cognoscere; et si habet diuitias, scire debet quia non sunt ille uere diuitie, ut alias desideret. Qui enim diuitias falsas desiderat, ueras non querit: qui autem ueras querit, adhuc pauper est; et recte dicit, Pauper et dolens ego sum . Rursus ille qui et pauper est, et nequitia plenus est, unde dicitur abundare? Quia displicet illi quia pauper est, et iustitia ipsa uidetur abundare in corde suo aduersum iustitiam Dei. Et que abundantia iustitie nostre? Quantacumque iustitia in nobis fuerit, ros est nescio quis ad illum fontem; ad saginam illam tantam stillicidia quedam sunt, que uitam nostram molliant, et duram iniquitatem soluant. Modo desideremus de pleno fonte iustitie saginari, desideremus ubertate illa satiari, de qua dicitur in psalmo: Inebriabuntur ab ubertate domus tue, et torrente uoluptatis tue potabis eos . Hic autem cum sumus, inopes nos esse intelligamus et egentes, non solum harum diuitiarum que non sunt uere diuitie, sed et ipsius salutis. Et quando sani sumus, intelligamus quia infirmamur. Quamdiu enim corpus hoc esurit et sitit, quamdiu hoc corpus uigilando fatigatur, stando fatigatur, ambulando fatigatur, sedendo fatigatur, manducando fatigatur; quocumque se uerterit ad subsidium fatigationis, ibi inuenit aliam fatigationem: non est ergo perfecta sanitas, nec in ipso corpore. Non sunt ergo ille diuitie, sed mendicitas; quia quanto magis abundant, tanto crescit inopia et auaritia. Non est ista salus corporis, sed infirmitas. Paregorizamur [2 1Kb] quotidie medicamentis Dei, quia manducamus et bibimus: medicamenta ipsa sunt, que nobis apponuntur. Fratres, si uultis uidere qualis morbus nos habeat; qui ieiunat septem diebus, fame consumitur. Ergo illa fames ibi est; sed ideo illam non sentis, quia quotidie illam curas: ergo nec ipsa sanitas nobis est perfecta.

12. Intendat Charitas uestra quomodo nos intelligamus  inopes, ut gaudeamus ad eum, et leuemus oculos ad eum qui habitat in celo. Non sunt ille uere diuitie; plus augent cupiditatem eis qui eas possident. Non est illa uera corporis sanitas; quia portatur infirmitas ubique defectiua: quocumque se uerterit, deficit. In ipso adiutorio non inuenies firmamentum: lassatur stando; sedere uult; numquid uel sedendo durabit? Quod sibi elegit ut non fatigaretur, ibi habet deficere. Lassatus est uigilando, dormiturus est: numquid quia dormiuit, non deficit? Lassatus est iuiunando, refecturus est: si plus refecerit, inde deficit. In nulla re potest perseuerare ista infirmitas. Iustitia quid? Quanta iustitia est inter tantas tentationes? Possumus continere ab homicidio, ab adulterio, a furtis, a periuriis, a fraudibus: numquid ab iniquis cogitationibus? numquid et a suggestionibus malarum cupiditatum? Que est ergo iustitia nostra? Totum ergo esuriamus, totum sitiamus, et ueras diuitias, et ueram sanitatem, et ueram iustitiam. Que sunt uere diuitie? Celestis illa mansio in Ierusalem. Quis enim dicitur diues in hac terra? Quando laudatur diues, quid dicitur? Multum diues est; nichil illi deest. Laus certa laudantis illa est: nam ista non est, cum dicitur, Nihil illi deest. Attende si nichil deest. Si nichil cupit, nichil illi deest: si autem adhuc cupit maiora, quam que habet, ad hoc accesserunt diuitie, ut egestas cresceret. In illa uero ciuitate uere erunt diuitie, quia ibi nichil nobis deerit; quia nec indigebimus aliqua re, et uera sanitas erit. Que est uera sanitas? Cum absorpta fuerit mors in uictoriam, et cum corruptibile hoc induerit incorruptionem, et mortale hoc induerit immortalitatem ; tunc erit uera sanitas, tunc erit uera et perfecta iustitia, ut nichil mali non solum facere, sed nec cogitare possimus. Modo autem inopes, pauperes, egentes, dolentes suspiramus, gemimus, oramus, leuamus oculos ad Deum: quoniam et illi qui felices sunt in hoc mundo, despiciunt nos; abundant enim: et illi qui infelices sunt in hoc seculo, despiciunt; quia et ipsi abundant, et iustitia est in corde ipsorum, sed falsa. Ideo non perueniunt ad ueram, quia repleti sunt falsa. Tu autem ut peruenias ad ueram, esto egens et mendicus ipsius iustitie; et audi Euangelium: Beati qui esuriunt et sitiunt iustitiam, quoniam ipsi saturabuntur .



IN PSALMUM CXXIII ENARRATIO.



SERMO AD POPULUM.

1. [uers. 1-5.] Bene iam nostis, fratres karissimi, canticum graduum esse canticum ascensionis nostre, eamdemque ascensionem non corporis pedibus fieri, sed cordis affectibus. Hoc sepissime insinuauimus uobis; nec eadem sepius repetenda sunt, ut sit locus dicendi que nondum dicta sunt. Et iste ergo psalmus, quem nunc uobis cantatum audistis, Canticum graduum superscribitur. Ipse est titulus eius. Cantant [1 1Kb] ergo ascendentes: et aliquando tanquam  unus cantat, aliquando tanquam multi; quia et multi unus, quia et unus Christus, et in Christo membra Christi cum Christo unum faciunt, et horum omnium membrorum caput in celo est. Corpus autem etiamsi laborat in terra, non est precisum a capite suo. Desuper enim caput prospicit, et consulit corpori. Nam si non consuleret, non diceret illi persecutori adhuc Saulo, nondum Paulo: Saule, Saule, quid me persequeris ? Et hec optime nostis, et usitata sunt uobis. Non autem cum fastidio commemorentur eis quibus non exciderunt, ut per eorum patientiam redeant in cor etiam eorum quibus exciderant; salubria sunt enim, et sepius dicenda. Siue ergo unus cantet, siue multi cantent; et multi homines unus homo est, quia unitas est; et Christus, sicut diximus, unus est, et omnes Christiani membra sunt Christi.

2. Quid ergo isti cantant? hec membra Christi quid cantant? Amant enim, et amando cantant, desiderando cantant. Aliquando cum tribulatione cantant, et aliquando exsultando cantant, cum in spe cantant. Tribulatio enim nostra in presenti seculo, spes uero nostra de futuro seculo: et nisi in tribulatione presentis seculi consoletur nos spes futuri seculi, perimus. Gaudium ergo nostrum, fratres, nondum est in re, sed iam in spe. Spes autem nostra tam certa est, quasi iam res perfecta sit: neque enim timemus promittente ueritate. ueritas enim nec falli potest, nec fallere: bonum est ut hereamus illi; illa nos liberat, sed si manserimus in uerbo eius. Modo enim credimus, tunc uidebimus: cum credimus, spes est in isto seculo; cum uidebimus, res erit in futuro seculo. uidebimus autem facie ad faciem : tunc autem uidebimus facie ad faciem, cum hahuerimus corda mundata. Beati enim mundo corde, quoniam ipsi Deum uidebunt . Unde autem corda mundantur, nisi per fidem, sicut Petrus ait in Actibus Apostolorum: Mundans fide corda eorum  Mundantur autem corda nostra per fidem, ut possint esse idonea capere speciem. Ambulamus enim nunc per fidem, nondum per speciem; sicut Apostolus dicit, Quamdiu sumus in corpore, peregrinamur a Domino. Et quid est, peregrinamur? Per fidem enim ambulamus, inquit, non per speciem . Qui ergo peregrinatur, et per fidem ambulat, nondum est in patria, sed iam est in uia; qui autem non credit, nec in patria est, nec in uia. Sic ergo ambulemus, tanquam in uia simus; quia ipse Rex patrie factus est uia. Rex patrie nostre, Dominus iehsu Christus; et ibi ueritas, hic autem uia. Quo imus? Ad ueritatem. Qua imus? Per fidem. Quo imus? Ad Christum. Qua imus? Per Christum. Ipse enim dixit: Ego sum uia, ueritas et uita . Dixerat autem aliquando credentibus in se: Si manseritis in uerbo meo, uere discipuli mei estis; et cognoscetis ueritatem, et ueritas liberabit uos . Et cognoscetis, inquit, ueritatem, sed si manseritis in uerbo meo. In quo uerbo? Sicut dicit Apostolus, Hoc est uerbum fidei quod predicamus . Primo ergo uerbum fidei est; in quo  uerbo fidei si manserimus, cognoscemus ueritatem, et ueritas liberabit nos. ueritas immortalis est, ueritas incommutabilis est: ueritas illud uerbum est de quo dicitur, In principio erat uerbum, et uerbum erat apud Deum, et Deus erat uerbum. Et quis hoc uidet, nisi corde mundato? Unde mundantur corda? Et uerbum caro factum est, et habitauit in nobis . Quod ergo manet uerbum in se, ueritas est ad quam uenimus, et que nos liberat: quod autem predicatur uerbum fidei, in quo nos uult Dominus permanere, ut cognoscamus ueritatem; hoc est, uerbum caro factum est, et habitauit in nobis. Credis [1 1Kb] in Christum natum in carne, et peruenies ad Christum natum de Deo, Deum apud Deum.

3. Exsultantes cantant isti quos [2 1Kb] legimus; membra ista Christi exsultantia cantant psalmum istum. Et quis hic exsultat, nisi in spe, sicut dixi? Et nobis certa sit ipsa spes, et exsultando cantemus [3 1Kb] . Non enim qui cantant alieni sunt a nobis, aut non in hoc psalmo uox nostra est. Sic audite, tanquam uos ipsos audiatis; sic audite, tanquam in speculo Scripturarum uos ipsos attendatis. Cum enim tanquam speculum attendis Scripturas, exhilaratur facies tua: cum similem te inuenies exsultatione spei, membris quibusdam Christi, que membra ista cantarunt; eris et tu in ipsis membris, et cantabis ista. Cur ergo isti cantant ista exsultando? Quia euaserunt. Ergo spes est in qua cantant. Cum enim hic sumus et peregrinamur, nondum euasimus. Precesserunt quidem membra quedam de corpore illo de quo et nos sumus, que possunt in ueritate cantare. Et hoc cantarunt martyres sancti: iam enim euaserunt, et in exsultatione cum Christo sunt, recepturi corpora iam incorrupta, eadem ipsa que primo erant corruptibilia, in quibus passi sunt penas; inde illis fient ornamenta iustitie. Ergo, siue illi iam in re, siue nos in spe coniungentes affectum coronis eorum, et desiderantes talem uitam qualem hic non habemus, sed habere non poterimus nisi eam hic desiderauerimus, cantemus simul omnes, et dicamus: Nisi quia Dominus erat in nobis. Respexerunt enim quasdam tribulationes quas passi sunt, et considerauerunt in eo iam loco et in beatitudine et in securitate constituti, qua transierint, quo uenerint; et quia difficile erat inde liberari, nisi adesset manus liberantis, in gaudio dixerunt, Nisi quia Dominus erat in nobis. Sic ceperunt cantare: nondum dixerunt unde euaserint; tanta exsultatio est: Nisi quia Dominus erat in nobis.

4. Dicat nunc Isrel: Nisi quia Dominus erat in nobis. Nunc dicat, quia iam euasit. Euadentes enim, id est, eos, qui iam euaserunt, constituit intuendos psalmus iste. Constituamus illos et nos in corde iam triumphantes; et tanquam ibi et nos simus, sicut in superiore psalmo dictum est, Stantes erant pedes nostri in atriis Ierusalem . Nondum ibi erant, sed in uia erant: tanta autem letitia erat  festinantium, et tanta perueniendi spes, ut adhuc in uia positi et laborantes, iam sibi illic constituti uiderentur. Sic et nunc ponamus nos in illo triumpho qui erit in futuro seculo, quando insultabimus morti iam finite, iam consumpte; quando dicemus, Ubi est, mors, contentio tua? ubi est, mors, aculeus tuus ? iam coniuncti Angelis, et exsultantes cum Rege nostro, qui primus resurgere uoluit, quamuis prior mori noluerit. Multi enim ante illum mortui sunt, sed nemo ante illum resurrexit in eternum. Exsultantes autem cum illo, etiam ibi spe et corde constituti, quia euasimus, cogitemus quid euasimus, que scandala, quas tribulationes mundi, quas persecutiones omnium Paganorum, quos dolos omnium hereticorum, quas suggestiones diaboli, quas cupiditatum conflictationes. Omnia ista quis euaderet, nisi quia Dominus erat in nobis? Dicat nunc Isrel; securus enim dicit Isrel, Nisi quia Dominus erat in nobis. Quando? Cum insurgerent homines super nos. Noli ergo mirari: uicti sunt; homines enim erant: Dominus autem erat in nobis, non homo erat in nobis; homines autem insurrexerunt super nos. Sed tamen opprimerent homines alios homines, nisi in his hominibus qui non potuerunt opprimi, non homo esset, sed Dominus.

5. Ergo, Nisi quia Dominus erat in nobis, cum insurgerent homines super nos. Quid enim facerent uobis homines, exsultantibus et cantantibus, et secure tenentibus [1 1Kb] beatitudinem sempiternam? quid uobis facerent homines insurgentes in uos, nisi Dominus esset in uobis? quid facerent? Forsitan uiuos absorbuissent nos. uiuos absorbuissent; non prius occidissent, et sic absorbuissent. O immanes! o crudeles! Non sic absorbet Ecclesia: Petro, Macta et manduca , dictum est; non, uiuos absorbe. Quomodo ergo Petrus, id est Ecclesia, mactat, et sic manducat? et quomodo isti qui exsurrexerunt super nos, forsitan uiuos absorbuissent nos, nisi quia Dominus erat in nobis? Quia in Ecclesie corpus nemo intrat, nisi prius occisus. Moritur quod fuit, ut sit quod non fuit. Alioquin, qui non occiditur et non manducatur ab Ecclesia, esse in numero populi potest, qui uidetur oculis humanis; in numero autem populi qui cognitus Deo est, de quo dicit Apostolus, Nouit Dominus qui sunt eius ; non potest esse nisi manducatus, nec manducari poterit, nisi primo mactatus. uenit paganus, adhuc in illo idololatria uiuit; inserendus est membris Christi: ut inseratur, necesse est manducetur; sed non potest manducari ab Ecclesia, nisi primo mactatus. Renuntiet seculo, tunc mactatur; credat in Deum, tunc manducatur. Quomodo ergo illi uiuos absorbuissent nos, nisi quia Dominus erat in nobis? Surrexerunt enim multi persecutores aliquando, et nunc non desunt. Singillatim insurgunt, et aliquando uiuos absorbent, sed in quibus non est Dominus. Ideo ante omnia illi dixerunt, Nisi quia Dominus erat in nobis; quia multi absorbentur, in quibus non est Dominus. Hi sunt qui uiui absorbentur, qui sciunt malum esse, et  lingua consentiunt. Surrexerunt enim quidam persecutores, et dixerunt hominibus: Thurificate; si non feceritis, occidimus uos. Illi amauerunt hanc uitam, et dulcedo uite huius tenuit eos. Non plus dilexerunt ea que promisit Deus, quam ea que uidebant in terra. Illa enim credere iubebantur [1 1Kb] , que nondum uidebant, ista que amabant uidebant. Plus retinentes ea que uidebant, excluserunt de cordibus Dominum; et quia non erat in eis Dominus, uiui absorpti sunt. Quid est, uiui absorpti sunt? Thurificando idolis, scientes quia nichil est idolum. Nam si aliquid putarent esse idolum, mortui absorberentur: cum autem putant nichil esse idolum, et nouerunt omnia illa Gentilium uana esse, uiuunt; et tamen cum faciunt quod uolunt persecutores, uiui absorbentur. Sed ideo uiui absorbentur, quia non in eis est Dominus. In quibus autem inest Dominus, occiduntur et non moriuntur. Qui autem consentiunt et uiuunt, uiui absorbentur, absorpti moriuntur. Isti autem qui passi sunt, et non cesserunt tribulationibus, exsultant et dicunt, Dicat nunc Isrel; dicat exsultans, dicat securus, Nisi quia Dominus erat in nobis, cum insurgerent homines super nos, forsitan uiuos absorbuissent nos.

6. Cum irasceretur furor eorum super nos. Nostis, fratres, in aliquo de superioribus psalmis, in ipso initio canticorum graduum contra linguam subdolam petisse auxilium quemdam, qui cepit ascendere; et dixisse, Domine, erue animam meam a labiis iniustis, et a lingua dolosa. Primo enim cum ceperit homo ascendere et proficere, in ipso exordio ascensionis, linguas dolosas patitur, blandas ad perniciem, blandas ad malam suasionem: Quid facis? quare hoc facis? Aliter enim uiui non potest? seruiri aliter Deo non potest [2 1Kb] ? Tu solus es qui uis hoc esse quod alii non sunt! Et si inueneris alios qui tecum sunt, illa blanda et dolosa lingua quid dicit? Ecce illi potuerunt; forte tu non poteris. Aggrederis [3 1Kb] ; deficies: et melius erat non incipere, quam cepisse et defecisse. Lingua dolosa adhuc blanditur. Si perseueraueris, uincitur lingua dolosa et blandiens, incipit esse aperte seuiens; et que blandiebatur ut seduceret, minatur ut terreat. Sed si Dominus est in te, et non reliqueris de corde tuo Christum; quomodo per sagittas acutas et carbones desolatorios uicisti linguas dolosas , id est, per uerba Dei quibus transfixum erat cor tuum, et per exempla iustorum qui de mortuis uiuificati sunt, de peccatoribus facti sunt iusti, quomodo carbones de morte reuiuescunt: quomodo ergo illos uicisti sagittis et carbonibus desolatoriis, dolose blandientes et blandiendo seducentes; sic istos uinces iam irascendo comminantes, quia blandiendo seducere nequiuerunt. uicti sunt cum blandirentur, uincantur et cum minantur. Sed uincuntur, quomodo, nisi quia Dominus erat in nobis? Manifestum est quia non uicisti tu, sed uicit ille qui est in te. Imperatorem talem portas,  et uinceris? Nonne ille est quem portas, qui dixit, Ego uici seculum ? nonne prior moriens uicit diabolum, cum semper esset super omnem creaturam, quia uerbum Deus est apud Deum? Quare uicit, nisi ut te doceret cum diabolo dimicare? Et tamen iam doctus, nisi in te sit ille qui prior tibi uicit, uinceris. Nisi quia Dominus erat in nobis, dum insurgerent homines super nos, forsitan uiuos absorbuissent nos. Dum irasceretur furor ipsorum super nos: iam irascuntur, iam aperte seuiunt: forsitan aqua demersisset nos. Aquam dicit populos peccatores; et uidebimus qualem aquam in consequentibus. Quicumque autem consensisset illis, aqua illum operuisset. Moreretur enim morte Aegyptiorum, non transiret exemplo Isrelitarum. Nostis enim, fratres, quia per aquam populus Isrelitarum transiit, et ipsa aqua populus Aegyptiorum coopertus est . Aqua, inquit, demersisset nos.

7. Sed qualis est ista aqua? Torrens est, fluit cum impetu, sed transitura est. Torrentes enim dicuntur fluuii qui repentinis imbribus crescunt: magnum habent impetum; quisquis incurrerit trahitur, sed in quo Dominus non est; in quo autem Dominus est, transit torrentem anima ipsius. Adhuc fluit torrens, sed iam transiit anima martyrum. Adhuc quamdiu seculum hoc nascendo et moriendo currit, torrens est: hinc persecutiones, de isto torrente. Hinc bibit ille primus caput nostrum, de quo dictum est in psalmo: De torrente in uia bibit. De torrente, aqua illa que significat populum persecutorem, inde bibit ille qui dixit discipulis: Potestis bibere calicem quem ego bibiturus sum ? De torrente in uia bibit. Quid est, in uia bibit? Transiens bibit, non hesit. In uia bibit; quia de illo forte dictum est, Et in uia peccatorum non stetit . Transiens bibit. Et quid inde dictum est? Propterea exaltabit caput . De torrente, inquit, in uia bibit, propterea exaltabit caput. Exaltatum est enim iam caput nostrum, quia de torrente in uia bibit; passus est enim Dominus noster. Si ergo iam exaltatum est caput nostrum, quid timet corpus torrentem? Sine dubio, quia caput exaltatum est, et corpus dicet postea, Torrentem pertransiit anima nostra: fortasse pertransiit anima nostra aquam sine substantia. Ecce qualem aquam dicebat, Forsitan aqua demersisset nos. Quales autem aqua est sine substantia? Quid est, sine substantia?

8. Primo quid est, Forsitan pertransiit anima nostra? Quomodo potuerunt enim, Latini expresserunt quod Greci dicunt . Sic enim greca habent exemplaria, : quia dubitantis uerbum est, expressum est quidem dubitationis uerbo, quod est fortasse; sed non omnino hoc est. Possumus illud uerbo dicere minus quidem latine coniuncto, sed apto ad intelligentias uestras. Quod Punici dicunt, iar, non lignum, sed quando dubitant; hoc Greci, : hoc Latini possunt uel solent dicere, Putas, cum ita loquuntur: Putas, euasi hoc? Si ergo dicatur, Forsitan euasi, uidetis quia non hoc sonat: sed quod dixi, Putas, usitate dicitur; latine non ita dicitur. Et potui illud dicere, cum tracte  uobis; sepe enim et uerba non latina dico, ut uos intelligatis. In Scriptura autem non potuit hoc poni, quod latinum non esset; et deficiente latinitate, positum est pro eo, quod non hoc sonaret. Sic tamen intelligite dici: Putas, pertransiit anima nostra aquam sine substantia? Et quare dicunt, Putas? Quia magnitudo periculi uix facit credibile quod euasit. Magnam necem pertulerunt, in magnis discriminibus fuerunt; omnino sic pressi sunt, ut pene uiui consentirent, ut pene uiui absorberentur: iam ergo euadentes, iam securi, sed ipsius periculi magnitudinem recordantes, Putas, inquiunt, pertransiit anima nostra aquam sine substantia?

9. Que est aqua sine substantia, nisi aqua peccatorum sine substantia? Peccata enim non habent substantiam: inopiam habent, non substantiam; egestatem habent, non substantiam. In ista aqua sine substantia, perdidit ille minor filius totam substantiam suam. Nostis enim quia minor filius peregrinatus est, et dixit patri: Da mihi portionem substantie que me contingit. Quid tibi uis? Melius apud patrem seruatur; tua est: dilapidare illam uis; proficisci uis longius. Da mihi; sed da mihi. Dedit illi. Profectus in regionem longinquam uiuens prodige cum meretricibus, perdidit totam substantiam: egens remansit, porcos pauit; in egestate sua patris diuitias recordatur . Nisi eum egestas pulsasset, illam satietatem non desideraret. Considerent ergo omnes peccata sua, uideant si habent substantiam ipsa peccata. Propter quid irritauit Deum peccator ? Si non uides peccatum tuum antequam facias, uel iam cum fecisti considera. Dulcedo huius seculi ad tempus fauces indulcat; in magnam amaritudinem postea conuertetur. Ecce peccasti, et lucrum fecisti: quid est, quod fecisti lucrum? Ut lucrum faceres, Deum offendisti, ut augeres pecuniam, fides deminuta est, et aurum creuit. Quid perdidisti, et quid acquisisti? Quod acquisisti, aurum uocatur, quod perdidisti, fides uocatur: compara fidem auro; si uenalis esset in nundinis fides, haberet pretium? Lucra tua cogitas, damna tua non cogitas? De arca gaudes, de corde non plangis? Abundat nescio quid in arca tua; sed uide quid imminutum sit in corde tuo. Cum aperueris arcam, inuenies solidos qui non erant: bene, quia gaudes esse ibi quod ibi non erat. Attende arcam cordis; erat ibi fides, et non est. Si hac gaudes, quare hac non plangis? Plus perdidisti quam acquisisti. uis uidere quid perdideris? Nec naufragio tibi posset auferri. Nam aliquando perdunt omnia in mari, nudi exeunt. Multi naufragauerunt cum Paulo : amatores huius seculi passi sunt naufragium, et nudi omnes exierunt; illi et quod foris habebant amiserunt, et domum cordis sui inuenerunt inanem: Paulus autem in corde ferebat patrimonium fidei sue; nullis fluctibus, nullis tempestatibus potuit auferri; nudus exiit, et diues exiit. Tales diuitias querere debemus. Sed non eas uideo, dicis mihi. Stulta anima, non eas uides oculis carnis tue; habeto oculum cordis, et uides eas. Sed non uides fidem. Quare illam uides in altero? Quare clamas quando tibi frangitur, si non eam uides? Frangat  tibi aliquis fidem; clamas. uis ergo tibi exhiberi, et tunc uides; cum petitur, ut exhibeas, tunc non uides? Quod clamas alium non habere erga te, plange te non habere erga alium. Et uide quia peccatum quod facis, sine substantia est. Quod enim acquiritur de peccato, uidetur esse substantia. Sed et hoc non acquiritur. Ille enim habet aurum, qui nouit uti auro: qui autem auro uti non nouit, habetur, non habet; possidetur, non possidet. Estote domini auri, et non serui auri: quia et aurum Deus fecit, et te super aurum ipse fecit; aurum fecit ad subsidium tuum, et te ad imaginem suam. uide quod supra te est, et calcas [1 1Kb] quod infra te est. Quid ergo acquisisti? uis uidere quam aqua sine substantia sit? Tolle tecum ad inferos quod acquisisti: quid facturus es? Acquisisti aurum, perdidisti fidem: post paucos dies exis de hac uita, aurum quod acquisisti perdita fide, auferre tecum non potes; cor tuum inane fidei, ad penas exit, quod plenum fide ad coronam exiret. Ecce nichil est quod fecisti, et propter nichil Deum offendisti. Aqua sine substantia est que te demersit. Propter quid irritauit Deum peccator? Confundantur inique facientes uane . Nemo enim non inaniter inique facit; sed nemo considerat.

10. Eunt homines, audiunt prouerbium illud uulgare; et prouerbia Dei dormitant in eis [2 1Kb] . Quod prouerbium? Malo quod teneo, quam quod spero. O infelix, quid tenes? Ecce dicis, Malo quod teneo; tene sic ut non amittas, et dic, Malo quod teneo. Si autem non tenes, quare non illud tenes quod non potes amittere? Quid ergo tenes? Aurum. Tene ergo; si tenes, non tibi auferatur inuito. Si autem et per aurum traheris quo non uis, et ideo te querit maior raptor, quia inuenit minorem raptorem; ideo te querit maior aquila, quia prior cepisti leporem: preda tibi fuit minor, preda eris maiori. Hec non uident homines in rebus humanis; tanta cupiditate cecantur. Mira res est, fratres; horrent qui considerant. Querit potentior infirmiorem, et querit eum opprimere, non ob aliud, nisi quia habet quod illi auferat: uidet illum pati sub se tribulationem, non ob aliud, nisi propter quod habet; et hoc ipse, propter quod ille patitur tribulationem, ad se congerit. Non attendebat, quando illum persequebatur; ille fugiebat, ille torquebatur, ille timebat, ille ubi se absconderet querebat: unde pateretur ista mala, nisi quia habebat? uel in illo disce quid fugias: quia res que illum torquebat, te persequente, ne auferretur a te, et te sic habet torquere alio persequente. Attendis quia pinguis est: si propterea illum queris, quia pinguis est; time pinguescere, ne alter te querat. Et omnia inaniter fiunt: quere finem; tenebre occurrunt: quere quare; nichil occurrit.

11. [uers. 6.] Ergo exsultent et letentur in Domino qui dicunt, Pertransiit anima nostra aquam sine substantia, et recipiant substantiam suam. Perdiderunt  illam uiuentes prodige; sed num pauper factus est Pater? Redeant, et inuenient ibi diuitias quas in longinqua peregrinatione cum meretricibus consumpserunt; euadant aquam sine substantia, et dicant: Benedictus Dominus, qui non dedit nos in uenationem dentibus eorum. uenantes enim erant persequentes, et posuerunt escam in muscipula. Quam escam? Dulcedinem uite huius, ut unusquisque propter dulcedinem huius uite mittat caput in nequitiam, et muscipula comprimatur. Non illi [1 1Kb] in quibus erat Dominus, illi qui dicunt, Nisi quia Dominus erat in nobis; non capti sunt in muscipula. Sit in te Dominus, et nec tu capieris in muscipula; clama, Benedictus Dominus, qui non dedit nos in uenationem dentibus eorum.

12. [uers. 7.] Anima nostra sicut passer eruta est de muscipula uenantium. Quia in ipsa anima Dominus erat, ideo sicut passer eruta est anima de muscipula uenantium. Quare sicut passer? Quia incauta ceciderat sicut passer; et poterat dicere postea, Ignoscet [2 1Kb] mihi Deus. O passer instabilis, fige potius pedes [3 1Kb] in petra, noli ire ad muscipulam. Caperis [4 1Kb] , consumeris, obtereris [5 1Kb] . Sit in te Dominus, et de maioribus minis eruet te, de muscipula uenantium. Quomodo si uideas auem ueluti iam cadere in muscipulam, facis maiorem strepitum, ut uolet de muscipula: sic et martyres [6 1Kb] , iam forte aliqui ipsorum intendebant collum in dulcedinem uite huius; Dominus qui erat in illis, fecit strepitum gehennarum, et erutus est passer de muscipula uenantium: Anima nostra sicut passer eruta est de muscipula uenantium. Et quid? semper erit illa muscipula? Muscipula erat dulcedo uite huius: illi non heserunt in muscipula, et occisi sunt; illis occisis muscipula fracta est; iam non remansit dulcedo uite huius, per quam possint iterum capi, sed illa contrita est: numquid et passer contritus est? Absit; quia non erat in muscipula: Muscipula contrita est, et nos eruti sumus.

13. [uers. 8.] Clament ergo, quia eruti sunt; uolent ad Deum, triumphent in Deo, quia eruti sunt: quoniam Dominus erat in eis, ne a muscipula caperentur. Quare muscipula contrita est, et nos eruti sumus? uis scire quare? Adiutorium nostrum in nomine Domini, qui fecit celum et terram. Nam si adiutorium hoc non esset, non quidem eterna maneret muscipula; sed cum captus esset, contereretur passer. Nam uita ista transitura est; et qui dulcedine eius capti fuerint, et per hanc dulcedinem offenderint Deum, cum ista uita transibunt. Nam conteretur muscipula; certi estote: omnis dulcedo uite istius presentis non erit, impleta sorte loci sui; sed opus est non herere, ut quando conteretur muscipula, tunc exsultes et dicas, Muscipula contrita est, et nos eruti sumus. Sed ne putes hoc uiribus tuis te posse, attende cuius est opus ut eruatis [7 1Kb] , et dic,  Adiutorium nostrum in nomine Domini, qui fecit celum et terram.

14. Psalmus tractatus est, et quantum Dominus adiuuare dignatus est, ut puto, expositus. Crastino etiam die sermonem deberi Charitati uestre optime nostis; adestote, et adiuuate nos orationibus uestris. Pollicitationis enim nostre meminisse debetis; nec dicerem quid essem tractaturus, nisi adiuuari uolens studio fidei et orationum uestrarum. Meministis enim me promisisse uobis de hoc tractare quod dictum est in Euangelio, Lex per Moysen data est; Gratia et ueritas per Iesum Christum facta est . Solent enim homines heretici [1 1Kb] , maxime Manichei, reprehendere Legem, et dicere quia Deus illam non dedit. Exponendus est enim locus iste, ut cognoscatur quia et Legem Deus dedit, et Lex per Moysen data est; ut non saluaret [2 1Kb] , propter certam causam. Non saluauit Lex, ut lator Legis ipse Imperator desideraretur, qui indulgentiam daret peccantibus; et data quidem Lex esset per Moysen, Gratia autem et ueritas per Iesum Christum fieret. Ad hoc intentos uos facere uolui. Aderit Domini misericordia, non ex meritis nostris, sed forte pro merito desiderii uestri; neque ex facultatibus nostris, sed ex abundantia donorum suorum: ut sic tractetur res satis necessaria hominibus positis in nouo testamento, ut omnino nullas latebras inueniat inimicus, ubi se occultet ad decipiendos fideles.



IN PSALMUM CXXIu ENARRATIO.



SERMO AD POPULUM.

1. [uers. 1, 2.] Psalmus iste, pertinens ad numerum canticorum graduum , docet nos ascendentes et leuantes animas nostras ad Dominum Deum nostrum affectu caritatis atque pietatis, non intendere in homines qui prosperantur in hoc seculo felicitate falsa atque uentosa et prorsus seductoria; ubi nichil aliud nutriunt quam superbiam, et cor eorum congelascit aduersus Deum, et fit durum aduersus imbrem gratie ipsius, ne fructum ferat. Presumentes enim omnia sibi abundare, que uidentur huic uite necessaria, et ultra quam necessaria, extolluntur; et cum sint homines per iniquitatem inferiores omnibus hominibus, per superbiam superiores se putant omnibus hominibus. Atque utinam uel sicut alios homines se esse deputarent. Hos autem aliquando intuendo et nimis attendendo, etiam illi qui Deum colunt, fluctuant et nutant, quasi perierit merces eorum quare Deum colunt, cum se uident in laboribus, in egestate, in erumna, in morbo, in dolore, in aliqua necessitate, et uident alios habere sanitatem corporis, abundare temporalibus,  incolumitate suorum gaudere, nitore bonorum florere eos qui non solum Deum non colunt, sed et omnibus hominibus aduersantur; attendentes eos, nutant, et dicunt apud se quod aperte scriptum est in quodam psalmo: Quomodo sciuit Deus, et si est scientia in Altissimo? Ecce ipsi peccatores et abundantes in seculo obtinuerunt diuitias. Et sequitur: Numquid uane iustificaui cor meum, et laui in innocentibus manus meas? Numquid forte uanus fui, qui uolui iuste uiuere, et innocenter inter homines conuersari, quando scio eos qui nolunt seruare innocentiam, habere tantam felicitatem, et insultare iustis per iniquitatem [1 1Kb] felices?

2. Sed quis illud dixit ibi in psalmo? Cuius nondum erat rectum cor. Sic enim cepit iste psalmus de quo modo testimonium dedimus, non iste quem considerandum et tractandum modo suscepimus, sed ubi dictum est, »Quomodo sciuit Deus, et si est scientia in Altissimo? Ecce ipsi peccatores et abundantes in seculo obtinuerunt diuitias. Numquid uane iustificaui cor meum, et laui in innocentibus manus meas?« ille ergo psalmus, ubi uidetis quia periclitatur anima, ubi uidetis quia nutant pedes, sic cepit: Quam bonus Deus Isrel rectis corde! Mei autem, inquit, pene commoti sunt pedes, paulo minus effusi sunt gressus mei. Quare? Quia zelaui in peccatoribus, pacem peccatorum intuens . Inde ergo dixit commotos pedes suos et pene effusos gressus, lapsu ad ruinam a Deo, quia intuitus est et inspexit felicitatem peccatorum, et uidit eos habere pacem, se autem laborem. Narrauit autem hoc cum iam euasisset, cum iam correcto corde Deo inhesisset, narrauit preterita pericula sua. Ergo, Bonus Deus Isrel: sed quibus? Rectis corde. Qui sunt recti corde? Qui non reprehendunt Deum. Qui sunt recti corde? Qui uoluntatem suam ad uoluntatem Dei dirigunt; non uoluntatem Dei ad uoluntatem suam curuare conantur. Breue preceptum est, ut homo dirigat cor suum. uis habere rectum cor? Tu fac quod uult Deus; noli Deum uelle facere quod uis tu. Prauicordes ergo sunt, id est, qui rectum cor non habent, qui sedent et disputant quomodo debuit facere Deus; non laudando quod fecit, sed reprehendendo. Corrigere illum uolunt: parum est quia corrigi ab eo nolunt; et dicunt, Non debuit Deus facere pauperes, sed soli diuites esse debuerunt; et ipsi soli uiuerent. Utquid factus est pauper? utquid uiuit? Reprehendit Deum pauperum [2 1Kb] . Quanto melius esset pauper Dei, et diues esset de Deo; hoc est, sequeretur uoluntatem Dei, et uideret paupertatem suam temporalem esse, et transituram, diuitias autem sibi spirituales ita uenturas, ut nullo pacto possent preterire; et haberet in diuitiis cordis fidem, si ei non contingit aurum habere in arca? Quia si aurum haberet in arca, furem timeret, et aurum de arca etiam nolens perderet; fidem autem de corde non perderet, si ipse illam inde non expelleret. Cito autem responderi potest, karissimi. Fecit Deus pauperem,  ut probet hominem [1 1Kb] ; et fecit Deus diuitem, ut probet illum de paupere. Et omnia que fecit Deus, recte fecit. Et si non possumus uidere consilium ipsius, quare illud sic fecit et illud sic; bonum est nobis ut subdamur sapientie ipsius, et credamus quia bene fecit, et si nondum nouimus quare fecit: et habebimus cor rectum, ut presumamus et confidamus in Domino, et non mouebuntur pedes nostri, et fit in nobis ascendentibus unde cepit iste psalmus, Qui confidunt in Domino, sicut mons Sion, non commouebuntur [2 1Kb] in eternum.

3. Qui sunt isti? Qui inhabitant Ierusalem: ipsi non commouebuntur in eternum, qui inhabitant Ierusalem. Si hanc Ierusalem intellexerimus, omnes qui illic inhabitabant, bellis et euersione ipsius ciuitatis exclusi sunt: modo queris Iudeum in ciuitate Ierusalem, et non inuenis. Quare ergo [3 1Kb] non mouebuntur in eternum, qui inhabitant Ierusalem, nisi quia est alia Ierusalem, de qua multa soletis audire? Ipsa est mater nostra, cui suspiramus et gemimus in ista peregrinatione, ut ad illam redeamus. Erraueramus ab ea [4 1Kb] , et uiam non habebamus: Rex ipsius uenit, et uia nobis factus est, ut ad illam redire possimus. Ipsa est illa, ubi stantes erant pedes nostri in atriis Ierusalem, sicut audistis in psalmo canticorum graduum superiore, iam uobis exposito et tractato qui interfuistis; cui suspirabat ille qui cantabat, Ierusalem que edificatur ut ciuitas; cuius participatio eius in idipsum . Qui ergo ibi habitant non mouebuntur in eternum. Qui autem habitarunt in ista Ierusalem, moti sunt; primo corde, postea exsilio. Quando moti sunt corde et ceciderunt, tunc Regem ipsius superne Ierusalem crucifixerunt. Iam spiritualiter foris erant, et ipsum Regem foras excludebant. Eiecerunt enim illum extra ciuitatem suam, et foris crucifixerunt . Et ipse eiecit illos extra ciuitatem suam, id est eternam Ierusalem matrem omnium nostrum, que est in celis.

4. Qualis est ista Ierusalem? Breuiter describit eam. Montes in circuitu eius. Magnum aliquid, nos esse in ea ciuitate quam circumdederunt montes? Ipsa est tota felicitas nostra, quia habebimus ciuitatem quam circumdederunt montes? Num enim non nouimus montes? aut quid sunt montes, nisi tumores terrarum? Alii sunt ergo montes amabiles, montes excelsi, predicatores ueritatis, siue Angeli, siue Apostoli, siue Prophete. Ipsi sunt in circuitu Ierusalem; ambiunt illam, et quasi murum illi faciunt. De his montibus amabilibus et delectabilibus assidue Scriptura loquitur. Aduertite cum auditis uel legitis; pluribus locis inuenitis montes delectabiles, quam nos possumus commemorare. uerumtamen quantum Dominus suggerit, delectat nos de his montibus multa dicere; et diuina testimonia de Litteris sanctis occurrerunt  [1 1Kb] nobis. Ipsi sunt montes qui illuminantur a Deo: et primitus illuminantur, ut ab ipsis lumen descendat ad ualles, uel ad colles; quia non tante sunt altitudinis, quante sunt montes. Ipsi sunt per quos nobis prerogatur Scriptura, siue in prophetia [2 1Kb] , siue in Apostolis, siue in Euangelio. Ipsi sunt montes de quibus cantamus, Leuaui oculos meos in montes, unde ueniet auxilium mihi; quia de Scripturis sanctis in hac uita habemus auxilium. Sed quia ipsi montes non a se proteguntur, nec a seipsis nobis consulunt, nec spes nostra debet esse in montibus, ne maledicti simus qui spem in homine ponimus ; iam dixerat, Leuaui oculos meos in montes, unde ueniet auxilium mihi; Auxilium, inquit, meum a Domino, qui fecit celum et terram . Ipsi sunt montes de quibus item dicit: Suscipiant montes pacem populo tuo, et colles iustitiam . Montes magni sunt, et colles minores sunt. Montes ergo uident, colles credunt: qui uident, pacem susceperunt et attulerunt ad cos qui credunt. Qui enim credunt, suscipiunt iustitiam; quia iustus ex fide uiuit . Angeli uident, annuntiant quod uident, et credimus nos. Ioannes ille: In principio erat uerbum, et uerbum erat apud Deum, et Deus erat uerbum : uidebat, predicauit nobis ut crederemus. Et per montes suscipientes pacem, susceperunt colles iustitiam: quia de ipsis montibus quid ait? Non dixit, A se habent pacem, uel, instituunt pacem, uel, generant pacem; sed, suscipiunt pacem. Unde suscipiunt pacem, Dominus est. Sic ergo leua oculos tuos ad montes propter pacem, ut auxilium tuum sit a Domino, qui fecit celum et terram. Rursus illos montes commemorans Spiritus sanctus hoc ait: Illuminans tu admirabiliter a montibus eternis . Non dixit, Illuminant montes; sed, Illuminans tu a montibus eternis: per montes istos quos eternos esse uoluisti, predicans Euangelium, tu illuminans [3 1Kb] , non montes. Tales ergo montes in circuitu Ierusalem.

5. Et ut noueritis quales sint montes in circuitu eius; ubi commemorauit montes bonos Scriptura, ualde raro et difficile, aut forte nunquam non et statim ibi nominat Dominum, aut simul significat, ne spes remaneat in montibus. Ecce uidete quam multa commemoraui. Leuaui oculos meos in montes, unde ueniet auxilium mihi: et ne ibi remaneas, Auxilium meum, inquit, a Domino, qui fecit celum et terram. Rursus, Suscipiant montes pacem populo tuo: cum dixit, Suscipiant, ostendit alium esse fontem [4 1Kb] pacis unde illi suscipiunt. Rursus, A montibus illuminans: sed, Tu, dixit; Illuminans tu admirabiliter a montibus eternis. Item hoc loco cum dixisset, Montes in circuitu eius; ne tu rursum remaneres in montibu, statim subiunxit, Et Dominus in circuitu plebis sue: ut tua spes non sit in montibus, sed in illo qui illuminat montes. Cum enim ille habitat in montibus, id est in  sanctis, ipse est in circuitu plebis sue; et ipse murauit [1 1Kb] plebem suam munimento spirituali, ne moueatur in eternum. At uero de illis montibus malis quando loquitur Scriptura, non eis addit Dominum. Tales montes, iam sepe diximus uobis, significant magnas quasdam animas, sed malas. Non enim putetis, fratres, quia potuerunt fieri hereses per aliquas paruas animas. Non fecerunt hereses, nisi magni homines: sed quantum magni, tantum mali montes. Non enim montes erant tales qui susciperent pacem, ut colles susciperent [2 1Kb] iustitiam; sed illi dissensionem susceperunt a diabolo patre suo. Montes ergo erant ad tales montes caue ne fugias. uenturi enim sunt homines, et dicturi tibi: Magnus ille uir, et magnus ille homo. Qualis fuit ille Donatus! qualis est Maximianus [3 1Kb] ! et nescio quis Photinus [4 1Kb] , qualis fuit! et ille Arius qualis fuit! Omnes istos montes nominaui, sed naufragosos. uidetis quia lucet de illis aliqua flamma sermonis, et aliquis de ipsis ignis accenditur. Si nauigatis in ligno, et noctem patimini, id est, caliginem huius uite; non uos fallant, nec dirigatis illuc nauim: ibi sunt saxa, ibi naufragia magna fiunt. Cum ergo tibi laudati fuerint isti montes, et ceperit tibi suaderi ut uenias ad ipsos montes, quasi ad auxilium, et ibi requiescas; responde: In Domino confido; quomodo dicitis anime mee, Transmigra in montes sicut passer ? Bonum est enim tibi ut in illos montes leues oculos unde tibi auxilium a Domino sit, ut euadas sicut passer de muscipula uenantium, non transmigres in montes. Passer enim instabilis res est; cito mouetur, cito uolat hinc et inde. Sed tu confide in Domino, et eris sicut mons Sion; non commoueberis in eternum, et non transmigrabis in montes sicut passer. Numquid ibi sic nominauit montes, ut de Domino diceret?

6. Sed montes tales ama, in quibus Dominus est. Tunc autem te amant ipsi montes, si non in illis spem posueris. uidete, fratres, quales sunt montes Dei. Nam inde sic nominati sunt in alio loco: Iustitia tua sicut montes Dei . Non iustitia ipsorum, sed iustitia tua. Audi talem montem Apostolum: Ut inueniar in illo, inquit, non habens iustitiam meam que ex lege est, sed eam que est per fidem Christi . Illi autem qui per iustitiam suam montes esse uoluerunt, sicut Iudei quidam uel Pharisei principes eorum, sic reprehenduntur: Ignorantes enim Dei iustitiam, et suam uolentes constituere, iustitie Dei non sunt subiecti . Qui autem subiecti sunt, sic sunt alti, ut humiles sint. Et quia magni sunt, montes dicuntur; quia uero subiecti sunt Deo, ualles sunt: et quia habent capacitatem pietatis, suscipiunt abundantiam pacis et inundationem transmittunt ad colles. Modo tamen tu uide quos  montes ames. Si uis amari a bonis montibus, noli spem ponere nec in bonis montibus. Nam qualis mons erat Paulus? quando inuenitur talis?  Tante gratie quisquam potest facile inueniri? Et tamen timebat ne passer ille in illo poneret spem: Et quid ait? Numquid Paulus pro uobis crucifixus est ? Sed leuate oculos in montes, unde auxilium ueniat uobis; quia, Ego plantaui, Apollo rigauit: sed auxilium uestrum a Domino, qui fecit celum et terram; quia Deus incrementum dedit . Ergo montes in circuitu eius. Sed quomodo montes in circuitu eius, sic et Dominus in circuitu plebis sue, ex hoc nunc et usque in seculum. Si ergo montes in circuitu eius, et Dominus circuitu plebis sue, constringit Dominus plebem suam in unum uinculum caritatis et pacis, ut qui confidunt in Domino sicut mons Sion, non commoueantur in eternum: et hoc est, ex hoc et usque in seculum [1 1Kb] .

7. [uers. 3.] Quoniam non derelinquet Dominus uirgam peccatorum super sortem iustorum, ut non extendant iusti ad iniquitatem manus suas. Modo quidem iusti aliquantum laborant, et modo aliquando iniusti dominantur iustis. Quibus mobis? Aliquando [2 1Kb] iniusti perueniunt ad honores seculi: cum peruenerint et facti fuerint uel iudices, uel reges, quia hoc facit Deus propter disciplinam plebis sue, propter disciplinam populi sui; non potest fieri nisi ut exhibeatur illis honor debitus potestati. Ordinauit enim sic Deus Ecclesiam suam, ut omnis potestas ordinata in seculo habeat honorem, et aliquando a melioribus. Sed exempli gratia unam rem dico; hinc coniicite gradus omnium potestatum. Prima et quotidiana potestas hominis in hominem domini est in seruum. Prope omnes domus habent huiusmodi potestatem. Sunt domini, sunt et serui; diuersa sunt nomina: sed homines et homines paria sunt nomina. Et quid dicit Apostolus, docens seruos dominis suis subditos esse? Serui, obaudite dominis uestris secundum carnem: quia est dominus secundum spiritum. Ille est uerus dominus et eternus; isti autem temporales secundum tempus. Tu cum ambulas in uia, cum uiuis in hac uita, non uult te facere superbum Christus. Contigit tibi ut christianus efficereris, et haberes dominum hominem: non ideo christianus effectus es, ut dedigneris seruire. Cum enim Christo iubente seruis homini, non illi seruis, sed illi qui iussit. Et hoc ait: Obaudite dominis uestris secundum carnem, cum timore et tremore, in simplicitate cordis; non ad oculum seruientes, quasi hominibus placentes, sed quasi serui Christi, facientes uoluntatem Dei ex animo, cum bona uoluntate . Ecce non fecit de seruis liberos, sed de malis seruis bonos seruos. Quantum debent diuites Christo, qui illis componit domum! ut si fuit ibi seruus infidelis, conuertat illum Christus, et non ei dicat, Dimitte dominum tuum;  iam cognouisti eum qui uerus est dominus: ille forte impius est et iniquus, tu iam fidelis et iustus; indignum est ut iustus et fidelis seruiat iniquo et infideli. Non hoc ei dixit, sed magis, Serui: et ut corroboraret; seruum, hoc dixit, Exemplo meo serui; prior seruiui iniquis. Dominus enim tanta in passione sustinens, a quibus sustinuit, nisi dominus a seruis? et a quibus, nisi a malis seruis? Nam si fuissent boni serui, honorarent dominum. Sed quia mali serui erant, iniuriauerunt. Ille quid contra? Reddidit dilectionem pro odio: ait enim, Pater, ignosce illis, quia nesciunt quid faciunt . Si Dominus celi et terre, per quem facta sunt omnia, seruiuit indignis, rogauit pro seuientibus et furentibus, et tanquam medicum se exhibuit adueniens ; quanto magis non debet dedignari homo, ex toto animo, et ex tota bona uoluntate, cum tota dilectione seruire domino etiam malo? Ecce seruit melior deteriori, sed ad tempus. Quod autem dixi de domino et seruo, hoc intelligite de potestatibus et regibus, de omnibus culminibus huius seculi. Aliquando enim potestates bone sunt, et timent Deum; aliquando non timent Deum. Iulianus exstitit infidelis imperator, exstitit apostata, iniquus, idololatra: milites christiani seruierunt imperatori infideli; ubi ueniebatur ad causam Christi, non agnoscebant nisi illum qui in celo erat. Si quando uolebat ut idola colerent, ut thurificarent; preponebant illi Deum: quando autem dicebat, Producite aciem, ite contra illam gentem; statim obtemperabant. Distinguebant dominum eternum a domino temporali; et tamen subditi erant propter dominum eternum, etiam domino temporali.

8. Sed numquid sic erit semper, ut iniqui imperent iustis? Non sic erit. uidete enim quid dicat iste psalmus: Quoniam non derelinquet Dominus uirgam peccatorum super sortem iustorum. Sentitur ad tempus uirga peccatorum super sortem iustorum; sed non ibi relinquitur, non erit in eternum. ueniet tempus, quando unus agnoscatur Deus; ueniet tempus, quando Christus in claritate sua apparens congreget ante se omnes gentes, et diuidat eas, sicut diuidit pastor hedos ab ouibus: oues ponet ad dexteram; hedos ad sinistram . Et uidebis ibi multos seruos inter oues, et multos dominos inter hedos; et rursus multos dominos inter oues, multos seruos inter hedos. Non enim quia sic consolati sumus seruos, omnes serui boni sunt; aut quia sic repressimus superbiam dominorum, omnes domini mali sunt. Sunt boni fideles domini, et sunt mali: sunt boni fideles serui, et sunt mali. Sed quamdiu serui boni seruiunt malis dominis, ferant ad tempus: Quia non derelinquet Dominus uirgam peccatorum super sortem iustorum. Quare hoc? Ut non extendant iusti ad iniquitatem manus suas: ut ad tempus ferant iusti iniquos dominantes, et intelligant non esse hoc sempiternum, sed preparent se ad possidendam sempiternam  hereditatem. Quam hereditatem? Ubi destruetor omnis potentatus, et omnis potestas, ut sit Deus omnia in omnibus . Ad hoc se seruantes, et hoc corde contemplantes, et adhuc in fide [1 1Kb] retinentes, et ut uideant perdurantes, non extendunt manus suas in iniquitatem. Nam si uideant quia semper est uirga peccatorum super sortem iustorum, cogitant apud se, et dicunt: Quid mihi prodest quia iustus sum? Semper mihi dominabitur iniquus, et semper seruus ero? Faciam ergo et ego iniquitatem; quia nichil prodest tenere iustitiam. Ne autem hoc dicat, insinuatur illi fides, quia ad tempus potest esse uirga peccatorum super sortem iustorum: non eam relinquet Dominus super sortem iustorum, ut non extendant iusti in iniquitatem manus suas; sed teneant ab iniquitate manus suas, et ferant iniquitatem, non faciant. Melius est enim iniustitiam ferre quam facere. Unde non semper erit? Quia non derelinquet Dominus uirgam peccatorum super sortem iustorum.

9. [uers. 4, 5.] Hoc cogitant qui recti sunt corde, de quibus paulo ante dixi, qui uoluntatem Dei sequuntur, non uoluntatem suam. Sed qui [2 1Kb] sequi Deum uolunt, faciunt illum precedentem, et se sequentes; non autem se precedentes, et illum sequentem: et in omnibus eum bonum inueniunt, siue emendantem, siue consolantem, siue exercentem, siue coronantem, siue purgantem, siue illuminantem, sicut Apostolus ait, Scimus quoniam diligentibus Deum, omnia cooperantur in bonum . Et ideo sequitur, Benefac, Domine, bonis, et rectis corde.

10. Sicut autem declinat a malo, et facit bonum rectus corde , quia non zelat in peccatoribus, pacem peccatorum intuens ; sic praui cordis [3 1Kb] , qui scandalizatur in uiis Domini, declinat a Deo, et facit malum, et inescatur dulcedine seculi, et ea illaqueatus et captus amaras penas luit. Declinanti autem a Deo, cuius disciplinam ferre noluit, fit illi per iudicium Dei uerus laqueus falsa malorum felicitas. Unde continuo subiungit: Declinantes autem in strangulationem abducet [4 1Kb] Dominus cum operantibus iniustitiam: id est, quorum facta imitati sunt; quia eorum presentes letitias amauerunt, et futura supplicia non crediderunt. Qui ergo recti sunt corde, et non declinant, quid habebunt? Iam ueniamus ad ipsam hereditatem, fratres, quia filii sumus. Quid possidebimus? que est hereditas? que patria nostra? quid uocatur? Pax. Per hanc uos salutamus, hanc uobis annuntiamus, hanc suscipiunt montes, et colles iustitiam . Ipsa est Christus: Ipse enim est pax nostra, qui fecit utraque unum, et medium parietem macerie soluit . Quia filii  sumus, hereditatem habebimus. Et quid uocabitur ipsa hereditas, nisi pax? Et uidete quia exheredati sunt qui non amant pacem: non autem amant pacem, qui diuidunt unitatem. Pax possessio piorum est, possessio heredum. Et qui sunt heredes? Filii. Audite Euangelium: Beati pacifici, quoniam ipsi filii Dei uocabuntur . Audite et conclusionem huius psalmi: Pax super Isrel. Isrel, uidens Deum; Ierusalem, uisio pacis interpretatur. Intelligat Charitas uestra: Isrel interpretatur, uidens Deum; Ierusalem interpretatur, uisio pacis. Qui non commouebuntur in eternum? Qui inhabitant Ierusalem. Non commouebuntur ergo in eternum, qui inhabitant uisionem pacis. Et pax super Isrel. Ergo Isrel qui uidens Deum est, uidens pacem est: et ipse Isrel est et Ierusalem; quia populus ille Dei, ipsa est ciuitas Dei. Si ergo uidens pacem, hoc est uidens Deum; merito et Deus ipse est pax. Ergo quia Christus Filius Dei pax est, ideo uenit colligere suos, et secernere ab iniquis. A quibus iniquis? Qui oderunt Ierusalem, qui oderunt pacem, qui uolunt conscindere unitatem, qui non credunt paci, qui falsam pacem pronuntiant in populo, et non illam habent. Quibus respondetur, cum dixerint, Pax uobiscum, Et cum spiritu tuo: falsum dicunt, et falsum audiunt. Quibus dicunt, Pax uobiscum? quos separant a pace orbis terrarum. Et quibus dicitur, Et cum spiritu tuo? Qui dissensiones amplectuntur, et odiunt pacem [1 1Kb] . Si enim in spiritu eorum esset pax, nonne unitatem diligerent, et relinquerent dissensionem? Falsum ergo pronuntiantes, falsum audiunt. Nos uerum pronuntiemus, et uerum audiamus. Simus Isrel, et amplectamur pacem; quia Ierusalem est uisio pacis, et nos Isrel, et pax super Isrel.
[1 1Kb]


IN PSALMUM CXXu ENARRATIO.



SERMO AD PLEBEM.

1. [uers. 1.] Sicut iam meministis, ex ordine nobis tractantibus iste psalmus est centesimus uicesimus quintus, qui inter illos psalmos est, quorum est titulus, Canticum graduum. Est autem, sicut nostis, uox ascendentium: quo, nisi ad illam supernam Ierusalem, matrem omnium nostrum, que est in celis ? Que superna est, ipsa et eterna: hec autem que in terra fuit, umbram habebat illius. Itaque ista cecidit, illa permanet: hec impleuit tempus predicationis, illa tenet eternitatem nostre reparationis. Ab illa peregrinamur in hac uita, ad eius reditum suspiramus: tamdiu miseri et laborantes, donec ad illam redeamus. Nec ciues nostri Angeli dimiserunt nos in peregrinatione, sed annuntiauerunt nobis ipsum Regem uenturum ad nos. Et uenit ad nos, et contemptus est inter nos a nobis, et postea nobiscum [2 1Kb] : et docuit nos contemni, quia  contemptus est; docuit tolerare, quia tolerauit; docuit pati, quia passus est; et promisit resurrecturos, quia resurrexit, in seipso ostendens quid sperare debeamus. Si ergo, fratres, Prophete antiqui, patres nostri, antequam Dominus iehsu Christus ueniret in carne, antequam mortuus resurrexisset et ascendisset in celum, suspirabant tamen illi ciuitati; quantum nos oportet desiderare, quo nos ipse precessit, et unde nunquam recessit? Non enim Dominus sic uenit ad nos, ut desereret Angelos: et illis mansit [1 1Kb] , et ad nos uenit; illis mansit in maiestate, ad nos uenit in carne. Eramus autem ubi [2 1Kb] ? Si redemptor noster ille dicitur captiui tenebamur. Ubi ergo tenebamur, ut ille ueniret redimere captiuos? ubi tenebamur? Forte apud barbaros? Peior est barbaris diabolus et angeli eius. Ipsi antea tenebant genus humanum: ab eis redemit nos, qui non aurum neque argentum, sed sanguinem suum pro nobis dedit.

2. Quomodo autem homo uenerat in captiuitatem, Paulum apostolum interrogemus. Etenim ipse precipue gemit in ista captiuitate, suspirans eterne Ierusalem; et docuit nos gemere ex ipso Spiritu quo et ille impletus gemebat. Hoc enim ait: Omnis creatura congemiscit et dolet usque nunc. Et iterum: uanitati enim creatura subiecta est, ait, non sponte, sed propter eum qui subiecit in spe. Omnem creaturam dixit in hominibus etiam non credentibus, sed tamen credituris, ingemiscere creaturam in laboribus. Numquidnam in his tantum gemit [3 1Kb] , qui nondum crediderunt? iam uero in his qui crediderunt non gemit, nec parturit creatura? Non solum autem, inquit, sed et nos ipsi primitias spiritus habentes, id est, qui iam spiritu Deo seruimus, qui iam mente Deo credidimus, et in ipsa fide primitias quasdam dedimus, ut primitias nostras sequamur: ergo et nos ipsi in nobismetipsis ingemiscimus, adoptionem exspectantes, redemptionem corporis nostri. Gemebat ergo et ipse, et gemunt omnes fideles, adoptionem exspectantes, redemptionem corporis sui. Ubi gemunt? In ista mortalitate. Quam redemptionem exspectant? Corporis sui, que precessit in Domino, qui resurrexit a mortuis, et ascendit in celum. Hoc nobis antequam reddatur, necesse est gemamus, etiam fideles, etiam sperantes. Ideo sequitur ibi, et dicit; cum diceret, Et ipsi in nobismetipsis ingemiscimus, adoptionem exspectantes, redemptionem corporis nostri; quasi diceretur ei, Quid tibi ergo profuit Christus, si adhuc gemis; et quomodo Saluator saluum te fecit? qui gemit, adhuc egrotat: subiunxit et ait, Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Ecce quare gemimus, et quomodo gemimus; quia quod speramus, iam quidem exspectamus, sed  nondum tenemus, et donec teneamus, in tempore suspiramus, quia desideramus, quod nondum tenemus. Quare? Quia spe salui facti sumus. Iam caro sumpta de nobis in Domino, non spe, sed re salua facta est. Resurrexit enim et ascendit in capite nostro caro nostra salua; in membris adhuc saluanda est. Secura gaudeant membra, quia a capite suo non sunt deserta. Dixit enim membris laborantibus: Ecce ego uobiscum sum usque ad consummationem seculi . Ita factum est ut conuerteremur ad Deum. Spem enim non habebamus, nisi ad seculum; et inde serui miseri, et bis miseri, quia et in hac uita spem posueramus [1 1Kb] , et faciem habentes ad seculum, dorsum contra Deum. Cum uero conuerterit nos Dominus, ut iam incipiamus faciem habere ad Deum, et dorsum ad seculum, qui adhuc in uia sumus, tamen patriam attendimus: et quando forte aliquam tribulationem patimur, sed tamen tenemus uiam, et ligno portamur; asper quidem uentus, sed uentus prosper est [2 1Kb] ; cum labore quidem, sed cito ducit, cito perducit. Quia ergo de captiuitate nostra gemebamus, gemunt autem et illi qui iam crediderunt; quomodo autem facti sumus captiui, obliti fuimus, sed per Scripturam commemoramur: Paulum ipsum Apostolum interrogemus; ait enim, Scimus enim quia lex spiritualis est; ego autem carnalis sum, uenundatus sub peccato . Ecce unde facti sumus captiui, quia uenundati sumus sub peccato. Quis nos uendidit? Nos ipsi, qui consensimus seductori. uendere nos potuimus, redimere nos non possumus. uendidimus nos consensione peccati, redimimur in fide iustitie. Sanguis enim innocens datus est pro nobis, ut redimeremur. [3 1Kb] Quemcumque sanguinem ille fudit persequendo iustos, qualem sanguinem fudit? Iustorum quidem sanguinem fudit; Prophetarum, patrum nostrorum, iustorum sanguinem fudit et martyrum: tamen omnes de propagine peccati uenientes. Unum sanguinem fudit eius qui non iustificatus, sed iustus natus est: illo sanguine fuso, perdidit quos tenebat. Pro quibus enim datus est innocens sanguis, redempti sunt; et conuersi a captiuitate, cantant istum psalmum.

3. Cum conuerteret [4 1Kb] Dominus captiuitatem Sion, facti sumus sicut consolati. Hoc uoluit dicere, Facti sumus gaudentes. Quando? Cum conuerteret Dominus captiuitatem Sion. Que Sion? Ipsa Ierusalem, et eterna Sion. Quomodo eterna Sion, quomodo captiua Sion? In angelis eterna, in hominibus captiua. Non enim omnes illius ciuitatis ciues captiui sunt; sed qui inde peregrinantur, ipsi captiui sunt. Homo ciuis est Ierusalem, sed uenditus sub peccato, factus est peregrinus. De propagine ipsius natum est genus humanum, et impleuit terras captiuitas Sion [5 1Kb] . Et ista  captiuitas Sion quomodo umbra illius Ierusalem? Umbra illius Sion quam acceperunt Iudei in imagine, in figura fuit in captiuitate in Babylonia, et post septuaginta annos rediit ille populus ad ciuitatem suam . Septuaginta anni significant omne tempus quod septem diebus uoluitur: cum autem transierit omne tempus, tunc redimus et nos ad patriam nostram; quomodo ille populus post septuaginta annos rediit a captiuitate Babylonie. Babylonia est enim mundus iste: Babylonia enim interpretatur, Confusio. uidete si non est confusio tota uita humana. Quidquid agunt homines in spe uana, quando cognouerint quid agunt, erubescunt. Quare laborant? cui laborant? Filiis meis, inquit. Et ipsi cui? Filiis suis. Et ipsi quibus? Filiis suis. Nemo ergo sibi. Ab ista ergo confusione iam conuersi erant, quibus dicit Apostolus: Quam enim gloriam habebatis in his, in quibus nunc erubescitis ? Confusio ergo est ista tota uita rerum humanarum, non pertinens ad Deum. In hac confusione, in ista Babylonia, captiua tenetur Sion: sed conuertit Dominus captiuitatem Sion.

4. Et facti sumus, inquit, sicut consolati: id est, gauisi sumus, tanquam consolationem accipientes. Consolatio non est nisi miserorum, consolatio non est nisi gementium, lugentium, Quare quasi consolati, nisi quia adhuc gemimus. Gemimus in re, consolamur in spe: cum transierit res [1 1Kb] , de gemitu gaudium ueniet eternum, ubi non opus erit consolatione, quia nulla miseria sauciabimur. Quare autem uelut consolati ait, et non ait, consolati? Non semper quasi ad similitudinem ponitur hoc uerbum, sicut: quod dicimus, sicut, aliquando ad proprietatem refertur, aliquando ad similitudinem; modo ad proprietatem relatum est. Sed exempla nobis etiam de communi locutione hominum danda sunt, ut facile intelligatur. Quando dicimus, Sicut uixit pater, ita et filius; ad similitudinem hoc dicimus: et, Sicut pecus moritur, ita homo moritur; ad similitudinem hoc dicitur. Quando autem dicimus, Fecit sicut uir bonus; numquid non est uir bonus, sed similitudinem habet uiri boni? Fecit tanquam iustus; hoc tanquam, non negat eum iustum esse, sed proprietatem eius ostendit. Fecisti sicut senator: Ergo non sum senator, si dicat: Imo quia es, sicut senator fecisti; et quia iustus es, sicut iustus fecisti; et quia bonus es, sicut bonus fecisti. Ergo quia et isti uere consolati erant, sicut consolati gaudebant; id est, magnum erat gaudium ipsorum, tanquam consolatorum, illo consolante morituros qui mortuus est. Omnes enim moriendo gemimus: consolatus est ille qui mortuus est, ne mori timeremus. Prior resurrexit, ut haberemus quod spararemus. Quia ergo prior resurrexit, spem nobis dedit: quia in miseria positi, spe consolati sumus; hinc gaudium magnum. Et conuertit Dominus captiuitatem nostram, ut iam de captiuitate uiam teneamus, et eamus ad patriam. Iam ergo redempti, in  uia non timeamus insidiantes hostes nostros. Ideo enim redemit nos, ut non audeat hostis insidiari nobis, si de uia non recesserimus. Ipse enim Christus factus est uia . uis non pati latrones! Ait tibi: uiam tibi straui ad patriam; noli de uia recedere. Talem uiam muniui, ut latro ad te non audeat accedere; tu ab illa noli recedere, et latro ad te non audet accedere. Ambula ergo in Christo et canta gaudens, canta tanquam consolatus; quia ille te precessit, qui iussit ut sequaris.

5. [uers. 2, 3.] Tunc repletum est gaudio os nostrum, et lingua nostra exsultatione. Os, fratres mei, quod habemus in corpore, quomodo repletur gaudio? Non solet impleri, nisi aut cibo, aut potu, aut aliquare tali missa in os. Impletur aliquando os nostrum: et plus est quod dicimus Sanctitati uestre; quando os plenum habemus, loqui non possumus. Habemus autem intus os, id est in corde, unde quidquid procedit, si malum est, inquinat nos; si bonum est, mundat nos. De ipso enim ore audistis, dum Euangelium legeretur. Insultabant enim Iudei Domino, quia discipuli eius non lotis manibus manducabant. Illi insultabant, qui munditiam foris habebant, et intus maculis pleni erant; illi insultabant, quorum iustitia non erat, nisi in oculis hominum. Dominus autem querebat munditiam nostram interiorem; que si fuerit, necesse est ut et que foris sunt munda sint. Mundate, inquit, que intus sunt, et que foris sunt munda erunt . Ipse Dominus dicit alio loco: uerum date eleemosynas, et ecce omnia munda sunt uobis . Unde autem procedit eleemosyna? De corde. Si enim manum porrigas, nec in corde miserearis, nichil fecisti; si autem in corde miserearis, etiamsi non habeas quod porrigas manu, acceptat Deus eleemosynam tuam. Illi autem iniqui, foris querebant munditiam. De talibus erat etiam ille phariseus qui inuitauerat Dominum, quando accessit mulier que in ciuitate peccatrix erat et famosa, que lacrymis lauit pedes Domini, tersit capillis, unxit unguento. Phariseus ergo, qui inuitauerat Dominum, et munditiam non habebat nisi forinsecus corpore, corde autem plenus erat iniquitate et rapina, dixit apud semetipsum: Iste si esset propheta, sciret que mulier illi accessit ad pedes. Unde nouerat utrum sciret, an nesciret? Sed ideo eum nescire arbitratus est, quia non a se eam repulit. Si enim accessisset ad ipsum phariseum talis mulier, ille qui munditiam tenebat quasi in carne, exsufflaret, repelleret, abiiceret; ne immunda tangeret mundum, et contaminaret eius munditiam. Quia hoc non fecit Dominus, ideo illum credidit nescisse qualis mulier illi accessisset ad pedes; Dominus autem non solum illam nouerat, sed et cogitationes illius audiebat: quia etsi contactus corporis aliquid facit, o immunde pharisee, caro Domini posset pollui contactu mulieris, an mulier mundari contactu Domini? Permittebat autem medicus egrotam tangere medicamentum; et illa que uenerat, nouerat medicum; et que solebat in sua fornicatione fortasse esse frontosa, frontosior facta  est ad salutem. Irrupit in domum quo non erat inuitata; sed uulnera habebat, et illuc uenerat ubi medicus recumbebat. Ille autem qui inuitauerat medicum, sanus sibi uidebatur; propterea non curabatur. Iam que sequuntur in Euangelio nostis, quomodo confusus est ipse phariseus, cum ei ostenderet quia et illam mulierem nouerat, et cogitationem ipsius audierat .

6. Sed ad id reuertamur quod modo de Euangelio lectum est, quod pertinet ad presentem uersum ubi dictum est, Impletum est gaudio os nostrum, et lingua nostra exsultatione: querimus enim quod os, et que lingua. Attendat Charitas uestra. Insultatum est Domino, quia non lotis manibus discipuli eius manducarent. Respondit illis Dominus sicut oportebat, et uocatis turbis ait: Audite omnes, et intelligite. Omne quod intrat in os, non coinquinat hominem, sed quod exit. Quid est hoc? Cum dixit, Quod intrat in os, nonnisi os corporis uoluit ostendere. Intrant enim cibi, et non coinquinant homines cibi; quia, Omnia munda mundis; et, Omnis creatura Dei bona est, et nichil abiiciendum quod cum gratiarum actione percipitur . In figura Iudeis posita erant quedam, et immunda dicta sunt . Sed postea quam lux ipsa uenit, remote sunt umbre, non sumus retenti in littera, sed uiuificati in spiritu: et non est impositum iugum obseruationis Christianis, quod impositum erat Iudeis; quia Dominus dixit, Iugum enim meum suaue est, et sarcina mea leuis est : et, Omnia, ait Apostolus, munda mundis: immundis autem et infidelibus, nichil est mundum; sed polluta sunt eorum et mens et conscientia . Quid uoluit intelligi? Mundo homini et panis et porcina munda est, immundo nec panis, nec porcina. Immundis autem, inquit, et infidelibus nichil est mundum. Quare nichil est mundum? Sed polluta sunt, inquit, eorum et mens et conscientia: quia si interius quod est, immundum est; foris quod est, nichil mundum esse potest. Si ergo illis quibus interiora immunda sunt, exteriora munda esse non possunt; si uolueris ut exteriora munda sint, interiora mundato. Ibi est enim os quod implebitur tibi gaudio, et quando taces: quando enim taces et gaudes, os tuum clamat ad Deum. Sed uide unde gaudeas. Si de seculo gaudes, immundo gaudio uociferaris ad Deum: si uero de redemptione gaudes, quomodo dixit psalmus iste, Cum conuerteret Dominus captiuitatem Sion, facti sumus iucundati; tunc impletur uero gaudio os tuum, et lingua tua exsultatione: manifestum est quia in spe gaudes, et acceptum est gaudium tuum apud Deum. In ipso gaudio, uel in ipso ore quod habemus intus, et manducamus et bibimus: sicut de isto ore ad refectionem corporis, sic et de illo ore ad refectionem cordis. Nam inde, Beati qui esuriunt et sitiunt iustitiam, quoniam ipsi saturabuntur .

7. Si autem non facit immundum nisi quod exit de ore, et hoc cum audimus in Euangelio, non intelligimus nisi os corporis; absurdum est et nimis stultum, ut tunc putemus non fieri immundum hominem, cum  manducat, tunc autem putemus immundum, si uomat. Ait enim Dominus: Non quod intrat in os, sed quod exit, coinquinat. Quando ergo manducas, non fis immundus; et quando uomis, efficeris immundus? Quando bibis, non es immundus; et quando spuis, immundus es? Quando spuis enim, de ore tuo exit aliquid; quando bibis, in os intrat aliquid. Quid uoluit dicere Dominus, Non quod intrat in os, sed quod exit, inquinat? Secutus eodem loco secundum alium euangelistam dixit que sunt que procedunt de ore; ut intelligas non de ore corporis eum dixisse, sed de ore cordis. Ait enim: De corde enim exeunt cogitationes male, fornicationes, homicidia, blasphemie; hec sunt que coinquinant hominem: non lotis autem manibus manducare, non coinquinat hominem . Illa ergo, fratres mei, quomodo exeunt de ore, nisi quia exeunt de corde, sicut ipse Dominus dicit? Non enim quando illa loquimur, tunc nos maculant. Ne quis dicat: Quando loquimur, de ore nostro exeunt, quia uerba et uoces de ore nostro exeunt; et quando mala loquimur, immundi efficimur. Quid si aliquis non loquatur, et tantum cogitet mala, mundus est, quia de ore ipsius corporis nichil processit? Sed de ore cordis iam Deus audiuit. Ecce, fratres mei, attendite que dico. Nomino furtum: modo nominaui furtum; numquid quia nominaui furtum, contaminauit me furtum? Ecce de ore meo exiit, et non me fecit immundum. Fur autem surgit in nocte, et nichil dicit ore, et faciendo fit immundus. Non solum non dicit, sed et premit facinus toto silentio; et usque adeo uocem suam timet audiri, ut nec uestigia sua uelit sonare: numquid ergo quia ita silet, mundus est? Plus autem dico, fratres mei. Ecce adhuc in stratu suo iacet, nondum surrexit ut furtum faciat; uigilat, et exspectat ut homines dormiant: iam Deo clamat, iam fur est, iam immundus est, iam facinus de ore interiore processit. Quando enim facinus ex ore procedit? Quando uoluntas faciendi decernitur. Decreuisti facere; dixisti, fecisti. Si furtum non feceris foris; forsitan ille non meruit perdere, cui disponebas auferre: et ille nichil perdidit, et tu de furto damnaberis. Decreuisti occidere hominem; dixisti in corde, sonuit de ore tuo interiore homicidium: adhuc uiuit homo, et tu homicida puniris. Quid sis enim apud Deum, queritur, non quid non dum apparueris apud homines.

8. Certe ergo nouimus, et nosse debemus, et tenere quia est os cordis, est et lingua cordis. Ipsum os impletur gaudio: in ipso ore intus oramus Deum, quando labia clausa sunt, et patet conscientia. Silentium est, et clamat pectus: sed auribus cuius? Non hominis, sed Dei. Securus ergo esto; ille audit qui miseretur. Et rursus quando nemo hominum audit mala, si procedunt de ore tuo [1 1Kb] , noli esse securus, quia ille audit qui damnat. Susanna non audiebatur [2 1Kb] ab iniustis iudicibus, tacebat et orabat. Os eius non audiebatur ab hominibus, cor eius clamabat ad  Deum . Numquid quia uox eius de ore corporis non processit, propterea exaudiri non meruit? Exaudita est illa; quando orauit, nemo hominum sciuit. Ergo, fratres, quid habeamus in ore interiore, cogitate. Ibi uidete ne quid mali dicatis intus, et nichil mali facitis foris: non potest enim fieri ab homine foris, nisi quod dictum fuerit intus. Custodi os cordis a malo, et innocens eris: innocens erit lingua corporis tui, innocentes manus erunt; etiam pedes innocentes erunt, oculi innocentes erunt, aures innocentes erunt [1 1Kb] ; omnia membra tua iustitie militabunt, quia imperator iustus tenuit cor.

9. Tunc dicent inter Gentes, Magnificauit Dominus facere cum eis. Magnificauit Dominus facere nobiscum; facti sumus iucundati. uidete, fratres, si modo Sion non illud dicit inter Gentes, per totum orbem terrarum; uidete si non ad Ecclesiam curritur. In toto orbe terrarum pretium nostrum accipitur; Amen respondetur. Dicunt ergo inter Gentes Ierosolymitani captiui, Ierosolymitani redituri [2 1Kb] , peregrini, suspirantes patrie sue. Quid dicunt? Magnificauit Dominus facere nobiscum; facti sumus iucundati. Numquid ipsi secum fecerunt? Ipsi male secum fecerunt, quia sub peccato se uendiderunt. Redemptor uenit, et bene cum illis fecit: et magnificauit Dominus facere cum eis. Magnificauit Dominus facere nobiscum; facti sumus iucundati.

10. [uers. 4.] Conuerte, Domine, captiuitatem nostram, sicut torrens in austro. Quid sit hoc, attendat Charitas uestra. Iam dixerat, Cum conuerteret Dominus captiuitatem Sion. Quasi de preterito loquebatur: sed solet fieri ut de preterito loquens, futura prenuntiet Propheta. Nam quasi de preterito loquebatur, cum in alio psalmo diceret, Foderunt manus meas et pedes meos, dinumerauerunt omnia ossa mea . Non dixit, fossuri sunt; non dixit, dinumerabunt; non dixit, diuident sibi uestimenta mea; non dixit, super uestimentum meum mittent sortem: futura erant, et quasi facta cantabantur. Omnia enim que futura sunt, Deo iam facta sunt. Hic ergo cum diceret, »Cum conuerteret Dominus captiuitatem Sion, facti sumus sicut consolati; tunc repletum est gaudio os nostrum, et lingua nostra exsultatione;« ut ostenderet se figura preteriti futura cogitare, ait, »Tunc dicent inter Gentes.« Dicent, iam de futuro est. »Magnificauit Dominus facere nobiscum; facti sumus iucundati [3 1Kb] .« Tunc cum cantabantur, futura erant, et nunc uidentur presentia. Ergo orat tanquam de futuris, qui futura tanquam preterita precinebat: Conuerte, Domine, captiuitatem nostram. Nondum erat ergo conuersa captiuitas, quia nondum Redemptor aduenerat. Ergo, quando cantati sunt Psalmi, quod orabatur tunc, iam factum est: Conuerte, Domine, captiuitatem nostram, sicut torrens in austro.  Sicut conuertuntur torrentes in austro, sic conuerte captiuitatem nostram. Querebatur quid sit; sed patebit modo, adiuuante Domino, uestris orationibus. Quodam loco Scriptura, cum preciperet et moneret de operibus bonis, ait: Sicut glacies in sereno, ita soluentur peccata tua . Ergo peccata ligabant nos. Quomodo? Quomodo frigus ligat aquam ne currat. Et illigati frigore peccatorum gelauimus. Auster autem calidus uentus est: quando fiat auster, liquescit glacies, et implentur torrentes. Torrentes autem dicuntur flumina hiemalia; magno enim impetu repentinis aquis impleta currunt. Gelaueramus ergo in captiuitate; constringebant nos peccata nostra: flauit auster Spiritus sanctus; dimissa sunt nobis peccata, soluti sumus a frigore iniquitatis; tanquam glacies in sereno, soluuntur peccata nostra. Curramus ad patriam, quasi torrentes in austro. Diu enim laborauimus, et laboramus etiam facientes bene. Nam ipsa uita humana quam ingressi sumus, misera est, laboribus plena, doloribus, periculis, erumnis, tentationibus. Nolite seduci gaudio rerum humanarum; flenda in rebus humanis aduertite. Poterat ridere prius puer qui nascitur: quare a fletu incipit uiuere? Ridere nondum nouit; quare plorare iam nouit? Quia cepit ire in istam uitam. Sed si de illis captiuis est, hic flet et gemit; sed ueniet gaudium.

11. [uers. 5.] Sequitur enim: Qui seminant in lacrymis, in gaudio metent. In ista uita, que plena est lacrymis, seminemus. Quid seminabimus? Opera bona. Opera misericordie semina nostra sunt: de quibus seminibus ait Apostolus, »Bonum autem facientes non deficiamus; tempore enim proprio metemus infatigabiles. Itaque dum tempus habemus operemur bonum ad omnes, maxime autem ad domesticos fidei« . Loquens itaque de ipsis eleemosynis, quid ait? Hoc autem dico, Qui parce seminat, parce et metet . Ergo qui multum seminat, multum metet: qui parce seminat, parce et metet; et qui nichil seminat, nichil metet. Quare desideratis latos fundos, ubi multa semina seminetis? Latior uobis non est ubi seminetis, quam Christus, qui in se uoluit seminari. Terra uestra Ecclesia est; seminate quantum potestis. Sed parum habes unde facias. Habes uoluntatem? Quomodo nichil esset quod habes, si non adesset bona uoluntas; sic et quia non habes, noli esse tristis, si est tibi bona uoluntas. Quid enim seminas? Misericordiam. Et quid metes? Pacem. Numquid autem dixerunt Angeli, Pax in terra diuitibus hominibus? Sed, Pax in terra hominibus bone uoluntatis . In Zaccheo magna uoluntas [1 1Kb] , in Zaccheo caritas magna. Suscepit Dominum hospitio, gaudens suscepit, et dimidium patrimonii sui pauperibus promisit se daturum, et si cui aliquid abstulerat, quadruplum redditurum ; ut intelligas propterea sibi eum tenuisse dimidium, non ut haberet quod possideret, sed ut haberet unde debita redderet. Magna uoluntas; multum dedit, multum  seminauit. Ergo uidua illa que duo minuta misit, parum seminauit? Imo tantum, quantum Zaccheus. Minores enim facultates ferebat, sed parem uoluntatem habebat . Misit duo minuta de tanta uoluntate, de quanta Zaccheus dimidium patrimonii sui. Si attendas quid dederunt, diuersa inuenies: si attendas unde dederunt, paria inuenies; quidquid habuit dedit illa, et quod habuit dedit ille.

12. Fac aliquem non habere uel duos nummos: est aliquid uilius quod seminemus, ut metamus illam messem? Est: Calicem aque frigide qui dederit discipulo, non perdet mercedem suam. Calix aque frigide non duobus nummis, sed gratis constat; tamen aliquando sic gratis constat, ut habeat illum alius, et alius non habeat: si ergo ille qui illum habet, dederit illi qui non habet; tantum dedit, si de plena caritate dedit quod dedit, tantum dedit, quantum illa in duobus minutis, quantum Zaccheus in dimidio rerum suarum. Non enim sine causa addidit, frigide, ut pauperem ostenderet. Ideo dixit, Calicem aque frigide, ne quis uel inde causaretur quod lignum non habuerit unde calefaceret aquam. Calicem aque frigide qui dederit uni ex minimis, non perdet mercedem suam . Quid si nec hoc habeat? Securus sit, etsi nec hoc habet; Pax in terra hominibus bone uoluntatis: tantum illud timeat, ne habeat et non faciat. Si enim habet et non facit, intus gelauit; nondum soluta sunt peccata eius sicut torrens in austro, quia uoluntas frigida est. Quid ualent tanta bona que possidemus? Accedit uoluntas feruens, iam soluta calore austri; etsi nichil habeat, totum illi computatur. Quanta sibi prestant mendici? Intendat Charitas uestra quomodo fiat eleemosyna. Certe mendici sunt in quos facis eleemosynam, mendici egent. Attenditis forte fratres uestros, si aliquo egent; tribuitis, si est in uobis Christus, etiam exteris. Sed si illi sunt mendici, qui professionem habent petendi, in erumna et ipsi habent quod prestent sibi inuicem. Non illos deseruit Deus, unde probentur, quia faciunt eleemosynas. Iste non potest ambulare; qui potest ambulare, pedes suos accommodat claudo; qui uidet, oculos suos accommodat ceco; et qui iuuenis est et sanus, uires suas accommodat uel seni uel egroto, portat illum: ille indiget, ille diues est.

13. Aliquando et diues inuenitur pauper, et a paupere prestatur illi aliquid. uenit nescio quis ad flumen, tanto delicatior quanto ditior; transire non potest: si nudatis membris transiret, frigesceret, egrotaret, moreretur: accedit pauper exercitatior corpore, traiicit diuitem; eleemosynam facit in diuitem. Ergo nolite eos tantum putare pauperes, qui non habent pecuniam. In quo quisque pauper est, ibi illum uide; quia forte tu in eo diues es, in quo ille pauper est, et habes unde accommodes. Forte membra tua accommodas, et plus est quam si pecuniam accommodares. Consilio indiget, tu plenus es consilio; in consilio ille pauper, tu diues es. Ecce nec laboras, nec aliquid perdis; das consilium, et presitisti eleemosynam.  Modo, fratres mei, cum loquimur, quasi pauperes ad nos estis; et quia nobis Deus dignatus est dare, damus inde uobis; et omnes ab illo accipimus, qui solus est diues. Sic se ergo tenet corpus Christi, membra socia sic compinguntur et adunantur in caritate et in uinculo pacis, cum quisque id quod habet, prestat ei qui non habet [1 1Kb] : in eo quod habet, diues est; in eo quod ille non habet, pauper est. Sic uos diligite, sic uos amate. Nolite ad uos solos attendere; sed attendite indigentes circa uos. Sed quia cum laboribus et erumnis fiunt ista in ista uita, nolite deficere. In lacrymis seminatis, in gaudio metetis. Quid enim, fratres mei? Ipse agricola quando procedit cum aratro, et portat semen, nonne aliquando frigidus est uentus, et imber deterret? Attendit celum, uidet triste, tremit frigore, et tamen procedit, et seminat. Timet enim ne cum tristem diem attendit et exspectat diem letum, tempus transeat, et non inueniat quod metat. Nolite differre, fratres mei; seminate in hieme, seminate bona opera et cum ploratis; quia qui seminant in lacrymis, in gaudio metent. Mittunt semina sua, bonam uoluntatem et bona opera.

14. [uers. 6.] Euntes ibant, et flebant, mittentes semina sua. Quare flebant? Quia inter miseros erant, et miseri erant. Melius est, fratres mei, ut nullus sit miser, quam ut tu facias misericordiam. Qui enim ut faciat misericordiam optat esse miseros, crudelem habet misericordiam: quomodo si medicus ut exerceret artem suam, optaret esse multos egrotos, crudelis medicina esset. Melius est ut omnes sani sint; quam ut exerceatur ars medici. Melius est ergo ut omnes beati regnent in illa patria, quam ut sint quibus impendatur misericordia. Tamen quamdiu sunt quibus impendatur, non deficiamus in ista erumna mittere semina. Etsi cum fletu seminamus, tamen cum gaudio metemus. In illa enim resurrectione mortuorum recipiet quisque manipulos suos, id est fructum seminis, coronam gaudiorum et exsultationis. Tunc erit triumphus letantium, et ipsi morti insultantium, in qua gemebatur: tunc dicent morti, Ubi est, mors, contentio tua? Ubi est, mors, aculeus tuus ? Sed quare iam gaudent? Quia portant manipulos suos. Quia euntes ibant, et flebant, mittentes semina sua. Quare, mittentes semina sua? Quia qui seminant in lacrymis, in gaudio metent.

15. Isto psalmo exhortati uos fuerimus maxime ad faciendam misericordiam, quia hinc ascenditur; et uidetis quia ille cantat canticum graduum, qui ascendit. Mementote; nolite amare descendere et non ascendere, sed de ascensione cogitate: quia qui descendebat ab Ierusalem in Iericho, incidit in latrones. Non descenderet [2 1Kb] , et non incideret in latrones. Iam ergo Adam descendit, et incidit in latrones: omnes enim nos Adam sumus. Sed transiit sacerdos, et contempsit; transiit Leuita, et contempsit; quia Lex sanare non potuit. Transiit Samaritanus quidam, id est  Dominus noster iehsu Christus: illi enim dictum est, Nonne uerum dicimus nos, quia Samaritanus es tu, et demonium habes? Ille non dixit, Non sunt Samaritanus; sed dixit, Ego demonium non habeo . Samarites enim interpretatur, Custos. Si diceret, Non sum Samaritanus; diceret, Non sum custos. Et quis alius custodiret? Deinde ponens similitudinem: Transiit Samarites, et fecit cum illo misericordiam, sicut scitis. Iacebat autem in uia uulneratus, quia descendit. Transiens Samaritanus non nos contempsit: curauit nos, leuauit in iumentum, in carne sua [1 1Kb] ; perduxit ad stabulum, id est ad Ecclesiam; commendauit stabulario, id est Apostolo; dedit duos denarios unde curaretur, caritatem Dei et caritatem proximi: in his duobus enim preceptis tota Lex pendet et Prophete . Dixit autem stabulario: Si quid amplius erogaueris, in redeundo reddam tibi . Amplius erogauit Apostolus; quia cum omnibus Apostolis permissum esset ut acciperent tanquam milites Christi stipendia a prouincialibus Christi, ille manibus suis laborauit, et annonas suas prouincialibus donauit . Omnia facta sunt: si descendimus, et uulnerati sumus; ascendamus, cantemus, et proficiamus, ut perueniamus.



IN PSALMUM CXXuI ENARRATIO.



SERMO AD PLEBEM.

1. [uers. 1.] Inter omnia cantica quibus est titulus, Canticum graduum, iste psalmus aliquid amplius in titulo accepit, quod additum est, Salomonis. Sic enim prenotatur: Canticum graduum Salomonis. Itaque fecit nos intentos inusitatior titulus ceteris, ut queramus quare sit additum, Salomonis. Nam quid sit Canticum graduum, non opus est sepe repetere; plura enim dicta sunt hinc, quia cantat ascendentis uox in affectu pietatis et caritatis ad illam supernam Ierusalem, cui suspiramus quamdiu peregrinamur, et ubi letabimur cum a peregrinatione redierimus. Ascendit ad hanc omnis qui proficit; cadit ab hac omnis qui deficit. Nec pedibus ascendere queras, nec pedibus te descendere putes: amando Deum, ascendis; amando seculum, cadis. Sunt ergo ista cantica amantium, quodam sancto desiderio flagrantium. Ardent qui ista cantant ex corde, quorum etiam cor ardens inuenitur in moribus, in bona conuersatione, in operibus secundum precepta Dei, in contemptu temporalium, in caritate eternorum. Sed quare sit additum, Salomonis, quantum inspirauerit Dominus, dicam Charitati uestre.

2. Salomon erat tempore suo filius Dauid, magnus ille, per quem multa sancta precepta et salubria monita et diuina sacramenta Spiritus sanctus in diuinis Litteris operatus est. Nam ipse Salomon mulierum amator fuit, et reprobatus est a Deo: et usque adeo laqueus illi fuit illa cupiditas, ut a mulieribus etiam idolis sacrificare cogeretur, sicut de illo Scriptura testis est  . Sed si illo cadente, que per illum dicta sunt, delerentur; iudicaretur quia ipse dixerat, non per illum dicta erant. Optime igitur etiam hoc egit misericordia Dei et Spiritus eius, ut quidquid boni per Salomonem dictum est, Deo tribueretur; peccatum autem hominis homini. Quid mirum quia in populo Dei cecidit Salomon? In paradiso non cecidit Adam? Non cecidit de celo angelus, et diabolus factus est? Ideo docemur in nullo hominum spem esse ponendam. Quia et iste Salomon edificauerat templum Domino , in typo quidem et in figura future Ecclesie et corporis Domini; unde dicit in Euangelio, Soluite templum hoc, et in triduo excitabo illud : quia ergo ipse edificauerat illud templum, edificauit sibi templum uerus Salomon Dominus noster iehsu Christus, uerus pacificus. Nomen enim Salomonis interpretatur Pacificus: est autem ille uerus pacificus, de quo dicit Apostolus, Ipse est enim pax nostra, qui fecit utraque unum. Ipse est uerus pacificus, qui duos parietes e diuerso uenientes in se copulauit, quibus factus est lapis angularis, uenienti populo ex circumcisione credentium, et uenienti populo ex preputio Gentium et ipsorum credentium; fecit unam Ecclesiam de duobus populis, factus est illis lapis angularis , et ideo uere pacificus. Quia ergo ille uerus Salomon; Salomon autem ille filius Dauid de muliere Bethsabee , rex Isrel, figuram gestabat huius pacifici, quando templum edificauit: ideo ne illum putes Salomonem qui edificauit domum Deo, alium Salomonem tibi ostendens Scriptura sic cepit in Psalmo: Nisi Dominus edificauerit domum, in uanum laborauerunt edificantes eam. Dominus ergo edificat domum, Dominus iehsu Christus edificat domum suam. Laborant multi in edificando; sed si non ille edificet, in uanum laborauerunt edificantes eam. Qui sunt qui laborant edificantes? Omnes qui in Ecclesia predicant uerbum Dei, ministri Sacramentorum Dei. Omnes currimus, omnes laboramus, omnes edificamus modo; et ante nos cucurrerunt, laborauerunt, edificauerunt: sed nisi Dominus edificauerit domum, in uanum laborauerunt, edificantes eam. Ideo quosdam uidentes ruere Apostoli, et proprie Paulus ait: Dies obseruatis, et annos, et menses, et tempora; timeo uos [1 1Kb] , ne forte sine causa laborauerim in uos . Quia nouerat se intus a Domino edificari, plangebat istos, quia sine causa laborauerat in eis. Nos ergo loquimur foris, ille edificat intus. Quomodo audiatis, nos aduertimus; quid cogitetis, ille solus nouit qui cogitationes uestras uidet. Ipse edificat, ipse monet, ipse terret, ipse intellectum aperit, ipse ad fidem applicat sensum uestrum: et tamen laboramus et nos tanquam operarii; sed nisi Dominus edificauerit domum, in uanum laborauerunt edificantes eam.

3. Que autem domus Dei, et ipsa ciuitas. Domus enim Dei, populus Dei; quia domus Dei, templum Dei. Et quid dicit Apostolus? Templum enim Dei sanctum  est, quod estis uos . Omnes autem fideles, que est domus Dei, non solum qui modo sunt, sed et qui ante nos fuerunt et iam dormierunt, et qui post nos futuri sunt, adhuc qui nasci habent in rebus humanis usque in finem seculi, congregati in unum fideles innumerabiles, sed Domino numerati, de quibus dicit Apostolus, Nouit Dominus qui sunt eius ; grana illa que modo gemunt inter paleas, que massam unam factura sunt, quando area in fine fuerit uentilata : omnis ergo numerus fidelium sanctorum, ex hominibus commutandorum ut fiant equales Angelis Dei, adiuncti etiam ipsi Angelis, qui modo non peregrinantur, sed exspectant nos quando a peregrinatione redeamus; omnes simul unam domum Dei faciunt, et unam ciuitatem. Ipsa est Ierusalem. Habet custodes: quomodo habet edificantes, laborantes ut edificetur; sic habet et custodientes. Nam ad custodiam pertinet quod dicit Apostolus: Timeo ne sicut serpens Euam seduxit astutia sua, sic et uestre mentes corrumpantur a castitate que est in Christo . Custodiebat, custos erat [1 1Kb] ; uigilabat, quantum poterat, super eos quibus preerat. Et episcopi hoc faciunt. Nam ideo altior locus positus est episcopis, ut ipsi superintendant, et tanquam custodiant populum. Nam et grece quod dicitur episcopus, hoc latine superintentor interpretatur; quia superintendit, quia desuper uidet. Quomodo enim uinitori altior fit locus ad custodiendam uineam, sic et episcopis altior locus factus est. Et de isto alto loco periculosa redditur ratio, nisi eo corde stemus hic, ut humilitate sub pedibus uestris simus, et pro uobis oremus, ut qui nouit mentes uestras ipse custodiat. Quia nos intrantes uos et exeuntes possumus uidere; usque adeo autem non uidemus quid cogitetis in cordibus uestris, ut neque quid agatis in domibus uestris uidere possimus. Quomodo ergo custodimus? Quomodo homines; quantum possumus, quantum accepimus. Et quia nos sicut homines custodimus, et perfecte custodire non possumus, ideo sine custode remanebitis? Absit. Nam ubi est ille de quo dicitur, Nisi Dominus custodierit ciuitatem, in uanum laborauit qui custodit eam? Laboramus in custodiendo, sed uanus est labor noster, nisi ille custodiat qui uidet cogitationes uestras. Custodit ille cum uigilatis, custodit et cum dormieritis [2 1Kb] . Ille enim dormiuit in cruce semel, et surrexit; iam non dormit. Estote Isrel; quia non dormit, neque dormitabit, qui custodit Isrel . Eia, fratres, si uolumus sub umbra alarum Dei custodiri, simus Isrel [3 1Kb] . Custodimus enim uos ex officio dispensationis; sed custodiri uolumus uobiscum. Tanquam uobis pastores sumus, sed sub illo Pastore uobiscum oues sumus. Tanquam uobis ex hoc loco doctores sumus; sed sub illo uno Magistro in hac schola uobiscum condiscipuli sumus.

4. [uers. 2.] Si uolumus custodiri ab illo qui humiliatus  est propter nos, et exaltatus est ad custodiendos nos, humiles simus. Nemo sibi arroget aliquid. Nemo habet aliquid boni, nisi ab illo acceperit, qui solus bonus est. Qui autem sibi uoluerit arrogare sapientiam, stultus est. Sit humilis, ut ueniat sapientia et illuminet illum. Si autem antequam ueniat in illum sapientia, putat se esse sapientem; ante lucem surgit, et ambulat in tenebris. Et quid audit in isto psalmo? In uanum est uobis ante lucem surgere. Quid est, In uanum est uobis ante lucem surgere? Si surgatis antequam surgat lux, necesse est ut in uanitate remaneatis, quia in tenebris eritis. Surrexit lux nostra Christus; bonum est tibi ut surgas post Christum, non surgas ante Christum. Qui surgunt ante Christum? Qui se uolunt preponere Christo. Et qui sunt qui se uolunt preponere Christo? Qui uolunt hic excelsi esse, ubi humilis ille fuit. Sint ergo hic humiles, si uolunt ibi esse excelsi, ubi Christus excelsus est. Ait enim de iis qui illi adheserant fide, in quibus et nos sumus, si et nos in illum puro corde credimus: Pater, inquit, quos mihi dedisti, uolo ut ubi ego sum, et ipsi sint mecum . Magnum donum, magna gratia, magna promissio, fratres mei! Et quis non uult esse cum Christo, ubi est Christus? Sed iam excelsus Christus: uis ibi esse ubi est excelsus? Esto humilis, ubi et ille humilis fuit. Propterea illis dicit ipsa lux: Non est discipulus super magistrum, nec seruus super dominum suum . Qui uolebant discipuli esse super magistrum; et serui uolebant esse super dominum suum, ante lucem uolebant surgere; in uanum ibant, quia non post lucem ibant. Illis ergo dicit iste psalmus, In uanum est uobis ante lucem surgere. Tales erant filii Zebedei, qui antequam humiliarentur secundum passionem Domini, iam sibi loca eligebant, ubi sederent, unus ad dexteram, alter ad sinistram: ante lucem uolebant surgere; ideo in uanum ibant. Reuocauit illos Dominus ad humilitatem, cum hoc audiret, et ait illis: Potestis bibere calicem quem ego bibiturus sum . Ego ueni humilis esse, et uos ante me uultis esse excelsi? Qua ego eo, illac sequimini, ait. Nam si hac uultis ire, qua ego non eo, In uanum est uobis ante lucem surgere. Et Petrus ante lucem surrexerat, quando consilium Domino dare uolebat, ut non pateretur pro nobis. Dixerat enim ille de passione sua, in qua salui futuri eramus, de ipsa humilitate; humilis enim passus est: cum ergo de passione sua futura diceret, expauit Petrus, qui illum paulo ante dixerat Filium Dei; timuit ne moreretur, et ait illi, Absit a te, Domine; propitius esto tibi: non fiet istud. Ante lucem uolebat surgere, et luci consilium dare. Sed quid fecit Dominus? Fecit illum ut post lucem surgeret: Redi post me, satanas . Ideo enim satanas, quia ante lucem uis surgere. Redi post me, ut ego precedam, tu sequaris: qua ego eo, illac eas; non qua tu uis ire, illac me uelis ducere.

5. Ergo illis qui uolebant ante lucem surgere dicit Psalmus, In uanum est uobis ante lucem surgere. Et quando surgemus? Cum fuerimus humiliati: Surgite  posteaquam sedistis. Surrectio exaltationem significat, sessio humilitatem significat. Aliis locis intelligitur sessio in honore iudicandi, aliis locis humilitatem ostendit. Quomodo in honore iudicandi sessio? Sedebitis super duodecim sedes, iudicantes duodecim tribus Isrel . Quomodo in signo humilitatis sessio? Hora sexta Dominus fatigatus sedit ad puteum . Fatigatio Domini, infirmitas Domini fuit, infirmitas uirtutis, infirmitas sapientie: sed ipsa infirmitas, humilitas. Ergo si sedit ex infirmitate, sessio illa humilitatem significat. Et ipsa sessio ipsius, id est humilitas ipsius, ipsa nos fecit saluos; quia, Quod infirmum est Dei, fortius est quam homines. . Ideo dicit in quodam psalmo: Domine, tu cognouisti sessionem meam, et resurrectionem meam ; id est humilitatem meam, et exaltationem meam. Quid ergo uos ante lucem uultis exaltari, o filii Zebedei? Sic enim loquamur, et ipsos potius nominemus, qui non nobis irascuntur; quia ideo de illis ista conscripta sunt, ut alii cauerent superbiam in qua ipsi correpti sunt [1 1Kb] . Quid ergo uultis ante lucem surgere? In uanum est uobis. Exaltari uultis, antequam humiliemini? Dominus ipse uester, qui est lux uestra, humiliatus est ut exaltaretur. Audite Paulum dicentem: Qui cum in forma Dei esset, non rapinam arbitratus est esse equalis Deo. Quare illi non erat rapina? Quia natura erat, quia hoc [2 1Kb] natus erat, ut esset equalis illi a quo genitus est. Sed quid fecit? Propter nos semetipsum exinaniuit, formam serui accipiens, in similitudine hominum factus, et habitu inuentus ut homo. Humiliauit semetipsum factus obediens usque ad mortem, mortem autem crucis. Hec est sessio ipsius. Sed audi resurrectionem: Propter quod et Deus illum exaltauit, et donauit illi nomen quod est super omne nomen . Iam uos ad illud nomen festinatis; surgite, sed posteaquam sedistis. Surgere uultis, sed primo sedete: et surgens ab humilitate, peruenis ad regnum. Nam si preripis regnum, cadis a regno antequam surgas. Potestis bibere, inquit, calicem quem ego bibiturus sum? Et illi: Possumus. Et ille: Calicem, inquit, meum bibetis; sedere autem ad dexteram, uel ad sinistram meam, ait, non est meum dare uobis: aliis paratum est a Patre meo . Quid est, non est meum dare uobis? Non est meum dare superbis; hoc enim adhuc erant. Sed si uultis illud accipere, nolite esse quod estis. Aliis paratum est; et uos alii estote, et uobis paratum est. Quid est, Alii estote? Prius humiliamini, qui iam uultis exaltari. Intellexerunt ergo humilitatem profuturam sibi, et correcti sunt. Ergo et nos hoc audiamus, quia hoc dicit psalmus iste: Surgite posteaquam sedistis.

6. Sed ne quis putet se ad hoc sedere ut honoretur; ut ostenderet quia sessione ista humilitatem uoluit commendare; ne quis se putaret iussum esse sedere aut ad iudicandum, aut ad epulandum et gaudendum,  et maiorem superbiam ibi quereret; in significationem humilitatis addidit, Qui manducatis panem doloris. Illi ergo manducant panem doloris, qui gemunt in ista peregrinatione. Ipsi sunt in conualle plorationis. Ascensiones enim facit Deus in corde. Sed ubi illas disponit? Ascensiones, inquit, in corde eius disposuit. Quis? Deus. Si ascensiones in corde, ideo cantant canticum graduum. Humiliemur in seculo: ascendamus [1 1Kb] . Quomodo? Corde. Quia ipsa ascensio cordis, a conualle plorationis surgit. In conualle, inquit, plorationis . Quomodo erecti sunt montes, sic sederunt conualles: conualles enim dicuntur loca depressa terrarum: colles autem eminentiora loca, minus tamen quam montes; multum excelsa loca terrarum montes dicuntur. Parum est: non ait, A colle surgite; nec ait, a campo; sed, a conualle, ut sit aliquid humilius quam campus est. Si ergo in conualle plorationis manducas panem doloris, et dicis, Facte sunt mihi lacryme mee panis die ac nocte, dum dicitur mihi quotidie, Ubi est Deus tuus ? bene surgis, quia sedisti.

7. Et quasi diceres, Quando surgemus? modo iubemur sedere; quando erit nostra surrectio, quando fuit Domini. Ad eum attende, qui te precessit: nam si non ipsum attendis, in uanum est tibi ante lucem surgere. Ipse quando exaltatus est? Cum mortuus est. Ergo et tuam exaltationem post mortem spera, in resurrectione mortuorum spera, quia ille resurrexit et ascendit. Sed ubi dormiuit? In cruce. Quando dormiuit in cruce, signum gestabat, imo implebat quod significatum est in Adam: quia cum dormiret Adam, costa illi detracta est, et Eua facta est ; sic et Domino cum dormiret in cruce, latus eius lancea percussum est , et Sacramenta profluxerunt, unde facta est Ecclesia. Ecclesia enim coniux Domini facta est de latere, quomodo Eua facta est de latere. Sed quomodo illa non est facta nisi de latere dormientis, sic ista non est facta nisi de latere morientis. Si ergo ille non resurrexit nisi mortuus, tu exaltationem speras nisi post hanc uitam? Sed ut doceat te iste psalmus, quasi interrogares, Quando surgam? fortassis priusquam sedero? Cum dederit, inquit, dilectis eius somnum. Dat hoc Deus, cum dormierint dilecti eius; tunc surgent dilecti eius, id est Christi. Omnes enim surgent, sed non quomodo dilecti eius. Omnium est resurrectio mortuorum; sed quid ait Apostolus? Omnes quidem resurgemus, sed non omnes immutabimur . Resurgunt illi ad penas; resurgimus nos quomodo resurrexit Dominus noster, ut sequamur caput nostrum, si membra ipsius sumus. Si autem membra eius sumus, tunc sumus dilecti eius, tunc ad nos pertinet illa resurrectio que precessit in Domino, ut lux surrexerit ante nos, nos post lucem: quia in uanum est nobis ante lucem surgere, id est, altitudinem querere antequam moriamur; cum Christus lux nostra non sit exlatatus in  carne, nisi posteaquam mortuus est. Constituti ergo membra eius, et in membris eius dilecti eius, cum somnum acceperimus, tunc surgemus in resurrectione mortuorum. Unus resurrexit, iam non moriturus. Resurrexit Lazarus , sed moriturus; resurrexit filia archisynagogi , sed moritura; resurrexit filius uidue , sed moriturus: resurrexit Christus, non moriturus. Audi Apostolum: Christus resurgens ex mortuis iam non moritur, et mors ei ultra non dominabitur . Talem spera resurrectionem; et propter hoc esto christianus, non propter felicitatem terre huius. Nam si propter felicitatem uite huius uis esse christianus, quando illa lux tua non hic quesiuit mundanam felicitatem; ante lucem uis surgere; necesse est ut in tenebris perseueres. Mutare, sequere lucem tuam; qua resurrexit [1 1Kb] , surge: sede prius, et sic surge, cum dederit somnum dilectis eius.

8. [uers 3.] Quasi quereres iterum, Quibus dilectis? Ecce hereditas Domini, filii, merces fructus uentris. Quando dicit, fructus uentris; parturiti sunt filii isti. Est quedam mulier, in qua spiritualiter ostenditur quod dictum est Eue: In gemitu parturies. Parit enim Ecclesia filios coniux Christi; et si parit, parturit. In cuius figura etiam Eua mater uiuorum appellata est . In membris parturientis erat ille qui dicebat: Filioli mei, quos iterum parturio, donec Christus formetur in uobis . Sed non frustra parturiuit, nec frustra peperit: erit semen sanctum in resurrectione mortuorum; abundabunt iusti, qui diffusi sunt modo toto orbe terrarum. Gemit illos Ecclesia, parturit illos Ecclesia: in illa autem resurrectione mortuorum apparebit partus Ecclesie, transiet dolor et gemitus. Et quid dicetur? Ecce hereditas Domini, filii, merces fructus uentris. Huius fructus  , non, hic fructus; merces huius fructus uentris. Que est ipsa merces? Resurgere a mortuis. Que est ipsa merces? Surgere, posteaquam sedisti. Que est ipsa merces? Letari posteaquam manducasti panem doloris. Cuius uentris? Ecclesie: in cuius uentre, quia eius typum Rebecca gestabat, duo illi gemini tanquam duo populi luctabantur . Una mater in uisceribus suis dissentientes fratres nondum natos continebat: pulsabant materna uiscera discordiis internis; gemebat illa, uim patiebatur; sed pariens discernebat quos geminos pregnans pertulerat. Sic et modo, fratres, quamdiu gemitus datus est Ecclesie, quamdiu parturit Ecclesia, ipsi sunt intus et boni et mali. Fructus autem uentris in Iacob erat, quia ipsum dilexit mater. Iacob dilexi, dicit Deus, Esau autem odio habui . Ambo de uno utero processerunt; unus amari meruit, alius reprobari. In dilectis ergo eius fructus erit. Ergo merces fructus uentris.

9. [uers 4.] Sicut sagitte in manu potentis, sic filii excussorum. Unde enim facta est hereditas ista, fratres? unde facta est tam multa hereditas, de qua  dici habet in fine, Ecce hereditas Domini, filii, merces fructus uentris? Excussi sunt quidam de manu Domini, tanquam sagitte, et ierunt longe, et totam terram impleuerunt, unde pullulant sancti. Nam ipsa est hereditas de qua dicitur: Postula a me, et dabo tibi gentes hereditatem tuam, et possessionem tuam terminos terre . Et quomodo ista possessio pertenditur et crescit usque ad fines terre? Quia sicut sagitte in manu potentis, sic filii excussorum. De arcu excutiuntur sagitte, et quanto fortior excusserit, tanto longius uadit sagitta. Quid autem fortius excutiente Domino? De arcu suo mandat Apostolos suos: non potuit esse residuum, quo non perueniret sagitta a tam forti excussa; peruenit usque ad fines terre. Ideo non ultra, quia nichil est ultra generis humani. Nam tantas uires ille habet, ut etiam si ultra esset quo pertenderet sagitta, excuteret illuc sagittam. Sic sunt autem filii excussorum, quomodo et illi excussi. Quesitum est enim de hoc uerbo etiam ab iis qui ante nos ista tractarunt, quare filii excussorum dicti sunt, uel qui sunt intelligendi filii excussorum; et quibusdam uisum est, sicut modo dixi, filios excussorum, filios esse Apostolorum.

10. Intendat paululum Charitas uestra. Quesitum est quare excussi Apostoli: dictum est a quibusdam, ideo illos appellatos excussos, quia precepit eis Dominus, Si exieritis de ciuitate in qua non audiunt uos, excutite puluerem de pedibus uestris . Sed ait alius, Non ergo filii excussorum dici debuerunt, sed filii excutientium: excutientes enim illos fecit Dominus, quibus dixit, Excutite puluerem de pedibus uestris; non excussos. Subtiliter quidem quasi contradicere uoluit precedenti sententie [1 1Kb] , ille a quo iam ista tractata et dicta erant: uerumtamen nos, quantum adiuuat Dominus, querentes quomodo recte dici potuerint etiam excussi, quibus ait Dominus, Excutite puluerem de pedibus uestris; inuenimus non absurde dici potuisse. Quamuis enim ipsi excuterent, se ipsos excutiebant. Hoc dico: qui excutit, aut se excutit, aut aliquid aliud: si aliquid aliud excutiat, excutiens est, excussus non est; si autem se excutiat, et excutiens est et excussus. Intendite; hoc planius dicam, si potuero. Si aliud excutiat, excutiens est, non excussus; si ab alio excutiatur, excussus est, non excutiens: si autem excutiat seipsum, excutiens est, quia excutit se; et excussus, quia excutitur a se. Queritur ergo quos excusserint Apostoli? Utique seipsos: a pedibus enim suis puluerem excusserunt. Sed ait aliquis: Non se excusserunt, sed puluerem. Hoc plane calumniose dicitur. Duobus enim modis dicimus aliquid excuti; siue illud quod inde excutitur, siue illud unde excutitur. Nam et, Excussus est puluis, dicimus; et, excussa est uestis. Tenent aliqui et excutiunt uestem, et exsilit inde puluis qui inheserat. Quid dicis de puluere? Excussus est puluis. Quid dicis de ueste? Excussa est uestis. Si ergo et quod inde excutiendo exsiliit, et illud unde exsiliit  quod inheserat, excussum dicitur; et puluis excussus est, et Apostoli excussi sunt. Quare ergo non dicantur filii excussorum filii Apostolorum?

11. Sed est alia sententia quam pretermittere non debemus. Ideo enim forte obscurius positum est, ut multos intellectus generet, et ditiores [1 1Kb] discedant homines, quia clausum inuenerunt quod multis modis aperiretur, quam si uno modo apertum inuenirent. Dicimus excuti etiam aliquid, ut exeat inde quod forte absconditum est. Aliter enim dicimus excuti uestem, ut excutiant inde puluerem; et aliter dicimus excuti saccum, ut illud quod intus latebat, exeat. Ergo intelligo, fratres, quantum possum, filios excussorum fortasse ipsos Apostolos dictos, filios Prophetarum. Prophete enim clausa sacramenta et operta continebant: excussi sunt, ut inde manifesta procederent. Puta ergo prophetam dixisse, sicut et dixit: Agnouit bos possessorem suum, et asinus presepe domini sui; Isrel autem me non cognouit . Hoc mihi interim ad presens occurrit, quod de propheta dicerem: si aliud occurrisset, hoc dixissem. Hoc autem audiens homo, si asinum et bouem, et pecora et iumenta que uidet, cogitauerit; nescio quid intus tanquam in inuolucro positum forinsecus pertractabit; quid ibi sit nescit. Asinus et bos aliquid significant. Quid ergo dicitur homini iam pronuntiare uolenti? Exspecta; clausum est quod tangis, excute inuolucrum: Propheta nescio quid illis uelaminibus nominum texit; et nescio quem asinum, nescio quem houem significat. Nam asinus in figura populi Dei, iumentum Dei est, portans sessorem Dominum ne erret in uia: et bos ille de quo dicit Apostolus, Boui trituranti os non infrenabis. Numquid de bobus pertinet ad Deum, dixit? Sed propter nos Scriptura dicit . Omnis ergo qui predicat uerbum Dei, monet, obiurgat, terret; triturat aream, et bouis implet officium. ueniebat bos de gente Iudeorum; inde enim predicatores Apostoli: ueniebat et asinus de gente preputii, id est a Gentibus. uenit enim ut portaret Dominum: et ideo in asino sedit Dominus, qui nunquam portauerat hominem; quoniam ad Gentes Lex non erat missa, nec Prophete. Ergo quia Dominus noster iehsu Christus cibaria nostra uoluit esse, et propterea natus in presepio collocatus est; Cognouit bos possessorem suum, et asinus presepe Domini sui. Sed numquid ista exirent, nisi saccus excuteretur? Nisi prophetia inuoluta, accedente diligentia discuteretur, numquid operta exirent ad nos? Omnia ergo ista clausa erant, antequam ueniret Dominus. uenit Dominus et excussit illa clausa, et manifestata sunt; excussi sunt Prophete, et generati sunt Apostoli. Quia ergo excussis Prophetis generati sunt, Apostoli filii sunt excussorum. Ipsi in manu potentis positi tanquam sagitte, peruenerunt usque in fines terre. Unde dici habet in fine: Ecce hereditas Domini, filii, merces fructus uentris. Quia ideo de finibus terre colligitur ista hereditas: quia, Sicut sagitte in manu potentis, sic filii excussorum; id est, filii Prophetarum  Apostoli fuerunt quasi sagitte in manu potentis. Si potens ille, potenter excussit; si potenter excussit, usque in fines terre peruenerunt quos excussit.

12. [uers. 5.] Beatus homo qui impleuit desiderium suum ex eis. Eia, fratres mei, quis replet desiderium suum ex eis? Qui non amat seculum. Qui desiderio seculi plenus est, non est quo intret quod illi predicauerunt. Funde quod portas, et capax fiere ad id quod non habes. Id est, desideras diuitias; non potes implere ex eis desiderium tuum: desideras honores in terra, desideras ea que etiam iumentis donauit Deus, hoc est uoluptatem temporalem, et salutem corporis, et talia; non ex eis implebis desiderium tuum. Si autem sic desideras, quomodo ceruus desiderat ad fontes aquarum ; si dicis, Desiderat et deficit anima mea in atria Domini : imples desiderium tuum ex eis; non quia iam illi possunt tale desiderium implere, sed tales imitando uenis ad eum qui impleuit desiderium ipsorum.

13. Non confundetur, cum loquetur inimicis suis in porta. Fratres, in porta loquamur, id est, omnes nouerint quid loquamur. Qui enim non uult loqui in porta, latere uult quod loquitur; et forte ideo uult latere, quia malum est. Si fidit, in porta loquatur; sicut dicitur de Sapientia: In portis autem ciuitatum audenter dicit . Quanto tempore iustitiam innocentes tenuerint, non erubescent: hoc est in porta predicare. Et quis est qui predicat in porta? Qui predicat in Christo; quia Christus est porta qua intramus ad illam ciuitatem. Mentior, si non ipse dixit, Ego sum ianua . Si ianua est, et porta est. Ianua enim dicitur domus; ianua ciuitatis porta est, porta domus ianua est. Sed forte non bene dicitur porta, si non bene dicitur ciuitas que dicta est domus. Utrumque enim paulo ante dictum est: Nisi Dominus edificauerit domum, in uanum laborauerunt edificantes eam; et ne istam domum audiendo paruum aliquid putares, Nisi Dominus, inquit, custodierit ciuitatem, in uanum laborauit qui custodit eam. Illa est ergo domus que est ciuitas. Ipsa ergo habet ianuam tanquam domus, et habet portam tanquam ciuitas. Qui est ergo ianua domus, ipse est porta ciuitatis. Ergo si Christus porta ciuitatis, ille non erubescit qui in Christo stat, et sic predicat. Qui autem contra Christum predicat, clauditur contra illum porta. Qui sunt illi qui contra Christum predicant? Qui negant quia misse sunt sagitte de manu potentis, et peruenerunt usque in fines terre; et ipsa est hereditas Domini, de qua dictum est, Postula a me, et dabo tibi gentes hereditatem tuam, et possessionem tuam terminos terre . Predicatum est, auditum est, antequam fieret; et iam factum nolunt agnoscere Qui disputant ergo contra Christum, extra portat sunt; quia suos honores querunt, non Christi. Qui autem predicat in porta, Christi honorem querit, non suum; et ideo qui predicat in porta, dicit: Nolite in me presumere; non enim per me, sed per portam intrabitis. Illi autem qui uolunt homines in seipsos presumere, nolunt eos intrare per portam:  non mirum si clauditur contra illos porta, et otiosi pulsant ut aperiatur. Adestote ergo animo, fratres, etiam propter crastinum sermonem, ex nostra pollicitatione, adiuuante Domino, uobis reddendum ex Euangelio de columba  . In cuius nomine promisimus, in illius misericordia reddemus. Sed ut possimus esse idonei redditores, ne audaces fuerimus promissores, orate pro nobis.



IN PSALMUM CXXuII ENARRATIO.



SERMO  .

1. [uers. 1-4.] Sicut dicit Apostolus, fratres karissimi, Spiritualibus spiritualia comparamus; animalis autem homo non percipit que sunt Spiritus Dei ; cauendum est ne homines animales non percipientes que sunt Spiritus Dei, scandalizentur potius in hoc psalmo, quam edificentur. Nam breuiter , quia breuis est, curro eum, non tractans, sed legens. Et uidete quia si talia quisque concupierit pro magno a Deo, qualia continet iste psalmus; et forte non quia desertus est ab illo, sed quia magis diligitur, non acceperit; uideritque illa que hic sic audiuit esse premia timentium Deum, abundare illis qui non timent Deum: nutent gressus illius, et effundantur lapsu uestigia eius, et dicat in corde suo, sine causa se Deum timuisse, quando illa dona non meruit, que promisit timentibus se; insuper et illi acceperunt, qui eum non solum non timuerunt, sed etiam blasphemauerunt. uidete enim quid dicat: Beati omnes qui timent Dominum, qui ambulant in uiis eius. Labores fructuum tuorum manducabis; beatus es, et bene tibi erit. Adhuc possumus hic, et quamuis animales, beatitudinem futuri seculi cogitare; sed uidete quid sequitur: »Uxor tua sicut uinea fertilis, in lateribus domus tue. Filii tui sicut nouellatio oliuarum, in circuitu mense tue. Ecce sic benedicetur homo qui timet Dominum.« Quomodo? Ut sit uxor eius tanquam uinea fertilis in lateribus domus eius, et filii eius circumdent mensam eius, tanquam oliuarum nouellatio. Ergo perdiderunt mercedem suam, qui propter Deum etiam uxores ducere noluerunt? Sed ait qui noluit ducere uxorem: Aliter me benedicet Deus. Imo uero, aut sic te benedicet, aut non te benedicet: aperte dicta sententia est, Ecce sic benedicetur homo qui timet Dominum.

2. Quid ergo sibi hoc uult, fratres? Ne desiderando temporalem et terrenam felicitatem, perdamus celestem, Propheta tanquam inuolucrum nobis constituit. Inuolucrum hoc nescio quid habet intus. Meminit autem Charitas uestra, cum superiorem psalmum uobis tractarem, qui est ante istum, incurrisse nos in quemdam uersum obscurum, ubi dictum est, Sicut sagitte in manu potentis, sic filii excussorum ; et cum quereremus qui sint filii excussorum, uisum esse nobis, suggerente quantum credimus Domino, filios excussorum Apostolos dictos esse, filios  Prophetarum: quia Prophete in enigmatis locuti sunt, et figuris rerum tanquam mysteriorum inuolucris cooperuerunt intellectum; qui intellectus prodire non potuit ad homines, nisi inuolucra illa excuterentur: unde dicti sunt illi filii excussorum, qui de Prophetis excussis profecerunt. Ergo et nos excutiamus istum, ne per inuolucra fallamur, et tangentes quod intus est et non uidentes, dicamus forte lignum pro auro, aut testam pro argento. Excutiamus, si uidetur Charitati uestre: aderit Dominus, ut procedat quod intus est; maxime, fratres mei, quia martyrum natalitia celebramus. Quanta mala passi sunt martyres, quanta exitia, quanta tormenta, squalores carcerum, stricturam catenarum, seuitiam ferarum, ardorem flammarum, aculeos contumeliarum! Ista omnia passi essent, nisi nescio quid uiderent quo se tenderent [1 1Kb] , quod ad huius seculi felicitatem non pertinet? Turpe est autem ut natalitia martyrum celebremus, horum uidelicet seruorum Dei contemnentium mundum istum propter sempiternam felicitatem, et accipiamus quod hic scriptum est pro presenti felicitate, ut cuicumque forte homini Dei fideli, ciui illius Ierusalem, contingat etiam ducta uxore filios non habere, dicamus: Non timet homo iste Dominum; nam si timeret Dominum, uxor eius tanquam uinea fertilis esset in domo eius, non sterilis, ut nullum generaret; et si timeret Dominum homo iste, filii ipsius circumdarent mensam ipsius, tanquam arbores oliuarum. Si enim talia dixerimus, animales sumus, non percipientes que sunt Spiritus Dei. Incipiamus et nos excutere, ut simus et nos filii excussorum. Si enim erimus filii excussorum, erimus in manu potentis tanquam sagitte, et iaculabitur nos de precepto suo in corda hominum nondum amantium, ut percussa sagittis uerborum Dei ament. Nam si talia ceperimus illis predicare: Filii, aut fratres mei, timete Dominum, ut habeatis filios et nepotes, ut gaudeat domus uestra; non sagittamus ut ametur illa eterna Ierusalem: remanebunt in amore terrenorum, et uidentes ista abundare impiis, etsi nobis non audent, in corde suo dicunt, Quare ille qui non timet Deum, plenam domum habet filiis? Et forte alius dicit illi: Adhuc nescis quid illi possit contingere; quid si efferet illos, quia non timet Deum, et ad hoc illi plures nati sunt, ut maiorem dolorem de illorum morte patiatur? Sed si talia dixeris, respondebit tibi ille: Ego noui hominem impium, paganum, sacrilegum, adoratorem idolorum , quem deduxerunt ad fossam, senem, decrepitum, mortuum in lecto suo, turbe filiorum et nepotum. Ecce non timuit Dominum, et proles fecundissima domus eius clausit oculos eius. Quid ad hoc dicturi sumus? Nihil illi potest euenire mali, ut efferat filios suos uiuus, quando iam mortuus a filiis ad sepulcrum gloriosum deductus est.

3. Excutiamus ergo, excutiamus, si uolumus esse  filii excussorum: exeat huc aliquid. Est enim quidam homo qui sic benedicitur; et nemo timet Dominum, nisi qui est in membris ipsius hominis: et multi homines sunt, et unus homo est; multi enim Christiani, et unus Christus. Ipsi Christiani cum capite suo, quod ascendit in celum, unus est Christus: non ille unus et nos multi, sed et nos multi in illo uno unum. Unus ergo homo Christus, caput et corpus. Quod est corpus eius? Ecclesia eius, dicente Apostolo, Quoniam membra sumus corporis eius ; et, uos autem estis corpus Christi et membra . Intelligamus ergo uocem huius hominis, in cuius corpore unus sumus homo; et ibi uidebimus ista uera bona Ierusalem. Sic enim dixit in fine: Et uideas bona que sunt Ierusalem. Si autem ista bona terreno oculo attenderis, abundantiam filiorum et nepotum, et fertilitatem fecunditatemque coniugis, non sunt bona illius Ierusalem; quia bona ista in terra morientium sunt, illa terra uiuentium est. Noli ualde pro magno habere, si habes filios morituros, etsi non ante te, certe post te. uis habere filios nunquam morituros, et cum semper uicturos? Esto in illius corpore, de quo dictum est, uos autem estis corpus Christi et membra.

4. Nam ut hoc ostenderet et ipse Psalmus, quia sic est obscurus ut admoneat pulsari, sic opertus ut uelit excuti, a pluribus cepit: Beati omnes qui timent Dominum, qui ambulant in uiis eius. Multis loquitur; sed quia ipsi multi unum sunt in Christo, sequitur et singulariter iam dicit, Labores fructuum tuorum manducabis. Superius dixerat, Beati omnes qui timent Dominum, qui ambulant in uiis eius: modo quare, Labores fructuum tuorum manducabis; et non, manducabitis? et quare, Labores fructuum tuorum; et non, Labores fructuum uestrorum? Tam in proximo oblitus est quia pluribus loquebatur? Sed si iam excussisti, quid tibi respondit? Cum plures Christianos appello, in uno Christo unum intelligo. Plures ergo estis, et unus estis; plures sumus, et unus sumus. Quomodo plures sumus, et unus sumus? Quia illi inheremus cuius membra sumus; et quorum caput in celo est, ut membra sequantur.

5. Ipse ergo describat iam; quia manifestum est quem describit. Sic patebunt omnia que sequuntur: tantum uos timete Dominum, et ambulate in uiis eius, et nolite zelare eos qui non ambulant in uiis eius, quando illos uideritis esse felices infeliciter. Seculi enim homines infeliciter felices sunt: martyres autem feliciter infelices erant. Erant enim ad tempus infelices, sed in eternum felices; et in eo ipso quod erant ad tempus infelices, putabantur magis infelices quam erant. Quid enim dicit Apostolus? Quasi tristes, semper autem gaudentes . Quare, semper? Et hic et ibi: prorsus et hic et ibi. Hic enim unde gaudemus? De spe. Ibi unde gaudebimus? De re. Magnum gaudium habet spes gaudentis. Et si spe gaudentes, uidete quid sequitur: In tribulatione patientes . Martyres ergo in tribulatione patientes erant, quia spe gaudebant. Sed quia nondum erat illud quod promittitur, quid dicit Apostolus?  Spes enim que uidetur, non est spes: si autem quod non uidemus speramus, per patientiam exspectamus . Ecce quare omnia martyres pertulerunt, quia quod non uidebant, per patientiam exspectabant. Illi qui eos occidebant, que uidebant amabant: illi qui occidebantur, ad ea que non uidebant suspirabant, et ea que non uidebant, apprehendere festinabant; et quod tardius occidebantur, moras sibi fieri arbitrabantur.

6. Ergo, fratres, Felix martyr  et uere felix et nomine et corona, cuius hodie dies est [1 1Kb] , contempsit mundum. An forte quia timebat Dominum, inde erat felix, inde erat beatus, quia uxor eius tanquam uinea fertilis erat in terra, et filii eius circumdederant mensam eius? Omnia ista perfecte habet, sed in corpore illius qui hic describitur: et quia sic ille intellexit, contempsit presentia, ut acciperet futura. Noueritis autem, fratres, non eum passum mortem, quam alii martyres passi sunt. Confessus est enim, dilatus est ad tormenta; alio die inuentum est corpus eius exanime. Clauserant enim illi carcerem, sed corpori, non spiritui. Quem illic parabant torquere carnifices, absentem inuenerunt, perdiderunt seuitiam suam. Iacebat exanimis, sine sensu illis, ne torqueretur; cum sensu apud Deum, ut coronaretur. Unde et iste felix, fratres, non tantum nomine, sed et premio uite eterne, si ista dilexit [2 1Kb] ?

7. Ergo sic audiamus istum psalmum, tanquam de Christo dicatur: et omnes herentes corpori Christi et effecti membra Christi, ambulemus uias Domini; et timeamus Dominum timore casto, timore permanente in seculum seculi. Est enim alius timor quem caritas excludit, dicente Ioanne, Timor non est in caritate; sed perfecta caritas foras mittit timorem . Non de omni timore dicit quia mittitur foras a caritate; habes enim psalmum dicentem, Timor Domini castus, permanens in seculum seculi . Alius ergo timor permanet, alius excluditur. Timor qui excluditur, castus non est; qui autem permanet, castus est. Quis est timor qui excluditur? Dignamini aduertere. Aliqui propterea tantum timent, ne aliquid mali in terra patiantur, ne illis egritudo accidat, ne damnum, ne orbitas, ne alicuius amissio cari, ne exsilium, ne damnatio, ne carcer, ne aliqua tribulatio; propterea timent et tremunt: adhuc iste timor non est castus. Adhuc audi. Alius non in hac terra pati timet, sed gehennas timet, unde terruit et Dominus. Audistis cum Euangelium legeretur: Ubi uermis eorum non morietur, et ignis eorum non exstinguetur . Audiunt hec homines; et quia uere futura sunt impiis, timent, et continent se a peccato. Habent timorem, et per timorem continent se a peccato. Timent quidem, sed non amant iustitiam. Cum autem per timorem continent se a peccato, fit consuetudo iustitie, et incipit quod durum erat  amari, et dulcescit Deus: et iam incipit homo propterea iuste uiuere, non quia timet penas, sed quia amat eternitatem. Exclusus est ergo timor a caritate; sed successit timor castus.

8. Quis est iste timor castus? Secundum quem debemus, fratres mei, intelligere quod dictum est, Beati omnes qui timent Dominum, qui ambulant in uiis eius. Si potuero digne dicere de isto timore casto, adiuuante Domino Deo nostro, multi fortasse hoc timore casto inflammabuntur in amorem castum. Nec possum explicare fortassis, nisi proposita aliqua similitudine. Pone aliquam feminam castam, timentem uirum suum: aliam pone adulteram; et ipsa timet uirum suum. Casta timet ne discedat uir; adultera, ne ueniat. Quid si ambo absentes sunt? Illa timet ne ueniat; illa, ne tardet. Absens est quodam modo cui desponsati sumus, absens est qui nobis arrham dedit Spiritum sanctum, absens est qui nos redemit sanguine suo; sponsus ille quo nichil est pulchrius, qui quasi fedus apparuit inter manus persequentium, de quo paulo ante dicebat Isaias, Et uidimus eum, et non habebat speciem neque decorem . Ergo sponsus noster fedus est? Absit: quomodo enim illum uirgines amarent, que in terra maritos non quesierunt? Ergo persequentibus fedus apparuit; et nisi eum fedum putarent, non insilirent, non flagellis cederent, non spinis coronarent, non sputis inhonestarent: sed quia fedus illis apparebat, fecerunt illi ista; non enim habebant oculos unde Christus pulcher uideretur. Qualibus oculis Christus pulcher apparuit? Quales oculos querebat ipse Christus, quando dicebat Philippo: Tanto tempore uobiscum sum, et non me uidistis ? Isti oculi mundandi sunt, ut possint uidere illam lucem; et leuiter tamen perstricti splendore, accenduntur amore, ut sanari uelint, et fiant illuminati. Nam ut noueritis quia pulcher est Christus qui amatur, ait Propheta: Speciosus forma pre filiis hominum . Omnes homines superat illius pulchritudo. Quam rem amamus in Christo? Membra crucifixa, latus perforatum, an caritatem? Quando audimus quia passus est pro nobis, quid amamus? Charitas amatur [1 1Kb] . Amauit nos, ut redamaremus eum; et ut redamare possemus, uisitauit nos Spiritu suo. Pulcher est ille, et absens est. Interroget se sponsa, si casta est. In membris sumus omnes, fratres mei; in membris ipsius sumus, ideo unus homo sumus. uideat unusquisque qualem timorem habeat, an eum quem excludit caritas, an castum permanentem in seculum seculi. Modo probauit [2 1Kb] ; dico, et probabit. Absens est sponsus noster; interroga conscientiam tuam: uis ut ueniat, an adhuc uis ut tardet? uidete, fratres: ego pulsaui ad ostia pectorum uestrorum; uocem inhabitantium ille audiuit. Quid singulorum quorumque modo conscientie dixerint, ad aures meas, quia homo sum, peruenire  non potuit: ille qui absens est presentia corporis, sed presens est uigore maiestatis, audiuit uos. Quam multi, si dicatur illis, Ecce iam Christus, cras dies iudicii; non dicunt, Utinam ueniat! Qui enim dicunt, multum amant: et si dicatur illis, Tardabit; timent ne tardet, quia timor castus est. Quomodo autem nunc timetur ne tardet, sic cum uenerit, timebitur ne discedat. Erit autem castus iste timor, quia tranquillus et securus. Non enim deseremur ab eo, cum inuenerit nos, quando quesiuit nos antequam quereremus eum [1 1Kb] . Castus ergo timor, fratres mei, hoc habet; uenit [2 1Kb] de amore. Ille autem timor nondum castus, presentiam et penas timet. Timore facit quidquid boni facit; non timore amittendi bonum illud, sed timore patiendi illud malum. Non timet ne perdat amplexus pulcherrimi sponsi, sed timet ne mittatur in gehennam. Bonus est iste timor, utilis est; non quidem permanebit in seculum seculi: sed nondum est ille castus permanens in seculum seculi.

9. In quo est castus? Iam iterum interrogo aliquid, quod uosmetipsos interrogetis. Si Deus ueniens uoce propria loqueretur nobis , et diceret homini: Peccare uis, pecca; fac quidquid te delectat; quidquid amaueris in terra, tuum fiat; cui fueris iratus, intereat; quem rapere uolueris, rapiatur; quem cedere, cedatur; quem damnare, damnetur; quem possidere, possideas: nemo tibi resistat, nemo tibi dicat, Quid facis? nemo, Noli facere; nemo, Quare fecisti? Abundent tibi omnia ista terrena que concupisti, et uiue in illis, non usque ad tempus, sed semper: faciem tantum meam nunquam uidebis. Fratres mei, unde ingemuistis, nisi quia iam natus est timor castus, permanens in seculum seculi? Quare percussum est cor uestrum? Si diceret Deus: Faciem meam nunquam uidebis: ecce omni ista terrena felicitate, omnibus rebus abundabis, circumfluent te bona temporalia; non illa amittis, non illa deseris; quid uis amplius? Fleret quidem et gemeret timor castus, et diceret: Imo tollantur omnia, et faciem tuam uideam. Timor castus exclamaret de psalmo, et diceret; Deus uirtutum, conuerte nos; et ostende faciem tuam, et salui erimus . Timor castus exclamaret de psalmo, et diceret: Unam petii a Domino. uide quomodo ardeat timor iste castus, amor uerus, amor sincerus [3 1Kb] . Unam petii a Domino, hanc requiram. Quid? Ut inhabitem in domo domini omnes dies uite mee. Quid si propter terrenam felicitatem? Audi quid sequitur: Ut contempler delectationem Domini, et protegar templum eius ; id est, esse templum eius, et protegi ab eo, hanc unam petii a Domino. Hanc unam si petieritis [4 1Kb] , ad hanc unam si cor uestrum  exercueritis [1 1Kb] , et hoc solum amittere timueritis, nec inuidebitis felicitatibus terrenis, et illam felicitatem ueram sperabitis, et eritis in eius corpore cui cantatur, Beati omnes qui timent Dominum, qui ambulant in uiis eius.

10. Labores fructuum tuorum mandacabis. O uos, o tu, uos multi qui unus estis, labores fructuum tuorum manducabis. Quasi peruerse uidetur dicere non intelligentibus: debuit enim dicere, Fructum laborum tuorum manducabis. Multi enim manducant fructum laborum suorum. Laborant in uinea, ipsum laborem non manducant; sed quod de labore ipsorum nascitur, manducant. Laborant circa arbores pomiferas; quis manducet labores? Sed quod ille arbores attulerint, fructus laboris, ipse iucundat agricolam. Quid sibi uult, Labores fructuum tuorum manducabis? Modo labores habemus, fructus postea erit. Sed quia et ipsi labores non sunt sine gaudio, propter spem, de qua paulo ante diximus, Spe gaudentes, in tribulatione patientes; modo nos ipsi labores nostri iucundant, et letos nos faciunt de spe. Si ergo labor noster potuit manducari, et potuit iucundare; manducatus fructus ipsius laboris qualis erit? Manducabant labores suos, qui euntes ibant et flebant, mittentes semina sua: quanto iucundius manducabunt fructus laborum, qui uenientes uenient cum exsultatione, portantes manipulos suos ? Et ut noueritis, fratres, quia manducatur labor iste, in superiore psalmo audistis dictum superbis, qui ante lucem uolebant surgere, id est ante Christum, non per humilitatem, qua surrexit Christus; dictum est illis, Surgite posteaquam sedistis : id est, humiliamini, et inde surgite; quia et ille humiliari uenit, qui exaltatus est propter uos. Et quid dictum est? Qui manducatis panem doloris. Iste est labor fructuum, panis doloris. Nisi enim manducaretur, non diceretur panis: nisi autem haberet aliquam suauitatem panis iste, nemo illum manducaret. Cum quanta suauitate [2 1Kb] plorat in gemitu, qui orat? Dulciores sunt lacryme orantium, quam gaudia theatrorum. Et audi flammam desiderii, qua manducatur ipse panis, de quo hic dicit, Qui manducatis panem doloris. Alio loco dicit amans iste, cuius uocem in Psalmo plerumque agnoscimus: Facte sunt mihi lacryme mee panis die ac nocte. Unde facte sunt lacryme panis? Dum dicitur mihi quotidie, Ubi est Deus tuus ? Antequam enim uideamus eum qui nos dilexit, qui nobis pignus dedit, cui desponsati sumus, insultant nobis Pagani, et dicunt: Ubi est quod colunt Christiani? Ostendant nobis quem colunt. Ecce ego ostendo illis Deum meum, et ipsi ostendant mihi Deum suum. Cum tibi hoc dicit paganus, non inuenis quod illi ostendas; quia non est cui ostendas. Redis ergo, et plangis ad Deum; quia illi suspiras, antequam uideas, et desiderio ipsius gemis; et quia in ipsius desiderio ploras, dulces sunt et ipse lacryme, et pro cibo tibi erunt, quia facte sunt tibi et  ipse panis die ac nocte, dum dicitur tibi quotidie, Ubi est Deus tuus? Sed ueniet Deus tuus, de quo dicitur, Ubi est? et absterget lacrymas , et ipse pro pane lacrymarum succedet, et te in eternum saginabit; quia erit nobiscum uerbum Dei, quo pascuntur Angeli. Interim modo labores fructuum, postea fructus laboris. Labores fructuum tuorum manducabis; beatus es, et bene tibi erit. Beatus es, de presenti est; bene tibi erit, de futuro est: cum manducas labores fructuum tuorum, beatus es; cum perueneris ad fructum laborum tuorum, bene tibi erit. Quid dixit? Nam si bene tibi erit, utique beatus eris; et si beatus eris, bene utique tibi erit. Sed interest inter spem et rem. Si spes tam dulcis, quanto res dulcior erit!

11. Iam ueniamus ad illud, Uxor tua: Christo dicitur. Ergo uxor eius, Eeclesia eius; Ecclesia eius, uxor eius, nos ipsi. Sicut uinea fertilis. Sed in quibus uinea fertilis? uidemus enim parietes istos intrantes multos steriles; uidemus quia istos parietes intrant multi ebriosi, feneratores, mangones, querentes sortilegos, euntes ad precantores et precantatrices, quando illis caput dolet. Ista est fertilitas uinee? ista est ubertas uxoris? Non ipsa est. Iste spine sunt, sed non ubique spinosa [1 1Kb] . Habet quamdam fertilitatem, et est uinea fertilis; sed in quibus? In lateribus domus tue. Non omnes dicuntur latera domus. Quero enim que sint latera: quid dicam? Parietes sunt, quasi lapides fortes? Si de hoc habitaculo corporali diceret, forte hoc intelligeremus latera. Latera dicimus domus, eos qui inherent Christo. Non enim sine causa et in sermone quotidiano dicimus de aliquo, qui forte male agit ex malorum consiliis amicorum; de illo dicimus, Mala latera habet. Quid est, Mala latera habet? Mali illi inherent. Ergo et de alio, Bona latera habet: bonis consiliis uiuit. Quid est hoc? Bonis consiliis regitur. Ergo latera domus sunt illi qui inherent Christo. Nec sine causa et ipsa coniux de latere facta est. uiro dormiente, Eua facta est , moriente Christo, Ecclesia facta est: et illa de latere uiri, cum costa detracta est; et ista de latere uiri, quando latus lancea percussum est , et Sacramenta profluxerunt. Ergo uxor tua ut uinea fertilis. Sed in quibus? In lateribus domus tue [2 1Kb] . In aliis qui non adherent Christo, sterilis. Sed nec illos in uinea computabo.

12. Filii tui. Que est uxor, ipsi sunt et filii. In istis carnalibus nuptiis et coniugiis, alia uxor et alii filii: in Ecclesia que uxor, ipsi filii. Ad Ecclesiam enim pertinebant Apostoli, et in membris Ecclesie erant. Ergo in coniuge ipsius erant, et coniux erant secundum portionem suam quam in membris obtinebant. Quare ergo de illis dicitur: Cum recesserit ab eis sponsus, tunc ieiunabunt filii sponsi ? Ergo ipsa coniux, et ipsi filii [3 1Kb] . Mirum dico, fratres mei. In uerbis Domini inuenimus Ecclesiam et fratres ipsius esse, et sorores ipsius esse, et matrem ipsius  esse. Nam cum nuntiarentur ei mater eius et fratres foris stantes; quia foris stabant, typum gerebant. Quis typus matris? Synagoga. Quis typus fratrum carnalium? Iudei foris stantes. Et foris stat synagoga. Nam Maria in lateribus domus eius, et cognati eius ex uirginis Marie consanguinitate uenientes, qui in eum crediderunt, in lateribus domus eius; non in quantum carnali consanguinitate iuncti erant, sed in quantum uerbum Dei audiebant et faciebant. Hoc enim respondit Dominus et ait, Que mihi mater, aut qui fratres? Unde tentauerunt quidam dicere quia Christus matrem non habuit, quia dixit, Que mihi mater? Quare? Ergo Petrus et Ioannes et Iacobus, et alii Apostoli patres non habuerunt in terra? Et tamen quid eis dicit? Nolite uobis dicere patrem super terram; unus est enim Pater uester qui in celis est . Quod ergo in patre docebat discipulos, hoc in matre ipse demonstrauit. uult enim Dominus ut consanguinitatibus terrenis preponamus Deum. Defer patri, quia pater est; defer Deo, quia Deus est. Generauit te pater accommodando carnem suam; creauit te Deus adhibendo potentiam suam. Ne irascatur pater cum Deus illi preponitur; imo gaudeat sibi tantum deferri, ut ille inuentus esset qui ei deberet preponi  . Ergo quid dicam? Dominus quid ait? Que mihi mater, aut qui fratres? Et extendit manus in discipulos suos, et ait: Ecce mater mea et fratres mei. Fratres erant; mater quomodo erant? Addidit, Et qui fecerit uoluntatem Patris mei, ipse mihi frater, et soror, et mater est . Puta, frater, propter sexum uirilem quem habet Ecclesia [1 1Kb] ; soror, propter feminas quas hic in membris habet Christus: mater quomodo, nisi quia ipse Christus est in Christianis, quos Christianos per Baptismum quotidie parit Ecclesia? Ergo in quibus intelligis coniugem, in illis matrem, in illis filios.

13. Dicatur ergo quales debent esse filii. Quales? Pacifici. Quare pacifici? Quia, Beati pacifici, quia ipsi filii Dei uocabuntur . Quia ergo in oliua fructus est pacis: oleum enim pacem significat, quia caritatem significat; sine caritate nulla pax est: et manifestum est quia qui diuiserunt pacem, non habebant caritatem. Unde iam exposui Charitati uestre quare columba folia cum fructu portauit ad arcam ; ut significaret quia et illi qui foris baptizati sunt, sicut ligna illa extra arcam baptizata sunt, si non sola folia habuerint, id est uerba sola, sed habuerint et fructum, quod est caritas, ipsa columba illos reportat ad arcam, et ueniunt ad unitatem  . Tales ergo filii debent esse in circuitu mense Domini, uelut nouellatio oliuarum. Perfecta res est, magna beatitudo: iam quis ibi nolit esse? Cum uideris aliquem blasphemum habere uxorem, filios, nepotes, et te forte non habere, noli zelare; uide quia et in te completum est, sed spiritualiter.  An forte non es in membris? Si non ibi es, plange quia nec hic, nec ibi. Si autem ibi, securus esto; quia etsi ibi et non hic, fructuosius ibi quam hic.

14. Si ergo habemus, quare habemus? Quia timemus Dominum. Ecce sic benedicetur homo qui timet Dominum. Ille est homo, qui sunt homines; et ipsi homines, homo: quia multi unum, quia Christus unus.

15. [uers. 5, 6.] Benedicat te Dominus ex Sion. Ceperas enim attendere, Ecce sic benedicetur homo qui timet Dominum: iam forte oculi tui ibant per illos qui non timent Dominum, et uidebant ibi uxores fecundas, filios abundantes circuire mensam patris sui; nescio qua ibas [1 1Kb] : Benedicat te Dominus, sed ex Sion. Noli querere illas benedictiones que non sunt ex Sion. Non benedixit Dominus tales, fratres mei? Benedictio ista Domini est: aut si non est a Domino, quis ducet uxorem, si nolit Dominus? quis possit esse sanus, si nolit Dominus? aut quis posset esse diues, si nolit Dominus? Dat illa: sed non uides quia et pecoribus dedit? Non ergo de Sion est ista benedictio. Benedicat te Dominus ex Sion; et uideas que bona sunt Ierusalem. Nam illa bona non sunt Ierusalem. uis uidere quia non sunt bona Ierusalem? Et auibus dictum est, Crescite, et multiplicamini . Pro magno uis habere quod auibus donatum est? uoce quidem Dei donatum est, quis nesciat? Sed utere bonis istis, si accipis; et magis cogita quomodo nutrias qui nati sunt, quam ut nascantur. Non enim iam felicitas est habere filios, sed bonos habere. De nutriendis labora, si nati fuerint; si autem non nati, age gratias Deo. Forte minus sollicitus eris, et tamen sterilis non remansisti illius matris. Forte [2 1Kb] per te nascuntur spiritualiter de ista matre, qui sunt ut nouelle [3 1Kb] oliuarum circumeuntes mensam Domini. Consoletur ergo te Dominus, ut uideas bona Ierusalem. Illa enim bona sunt. Quare sunt? Quia eterna sunt. Quare sunt? Quia ibi est rex, Ego sum qui sum . Ista uero bona sunt, et non sunt: non enim stant; labuntur, fluunt. Filii sunt paruuli; blandiris paruulis, blandiuntur paruuli: numquid stant in eo? Sed optas ut crescant, ut accedat etas optas. Sed uide quia cum accedit una, altera moritur. ueniente pueritia, moritur infantia; ueniente adolescentia, moritur pueritia; ueniente iuuentute, moritur adolescentia; ueniente senectute, moritur iuuentus; ueniente morte, moritur omnis etas. Quot optas gradus etatis, tot simul optas et mortes etatum. Non sunt ergo ista. Num deinde nati sunt tibi filii in terra tecum uicturi, an te potius exclusuri et successuri? Ad eos gaudes qui nati sunt, ut excludaris? Nati enim pueri tanquam hoc dicunt parentibus suis: Eia, cogitate ire hinc, agamus et nos mimum nostrum. Mimus est enim generis humani tota uita tentationis; quia dictum est, Uniuersa uanitas omnis homo uiuens . Et tamen si gaudetur ad filios successuros; quantum  gaudendum est ad filios cum quibus permanebimus, et ad illum patrem cui nati sumus non moriturum [1 1Kb] , sed ut nos cum illo semper uiuamus? Ipsa sunt bona Ierusalem, quia ipsa sunt. Benedicat te ergo Dominus ex Sion; et uideas que bona sunt Ierusalem. Nam ista [2 1Kb] que attendis bona, cecus uides. uideas, sed illa bona que corde uidentur. Et quamdiu uidebo bona Ierusalem? Omnes dies uite tue. Sed si uita tua eterna fuerit, in eternum uidebis bona Ierusalem. Si autem [3 1Kb] , fratres mei, ista bona sunt, sed non omnes dies uite tue uides: non enim quando exis de corpore, moreris. Perseuerat uita tua: corpus moritur, sed uita spiritus perseuerat. Oculi non uident, quia discessit qui per oculos uidebat. Ubicumque est qui per oculos uidebat, uidet aliquid. Non enim mortuus erat diues ille qui in terra induebatur purpura et bysso; si mortuus esset, apud inferos non torqueretur . Optandum illi forte [4 1Kb] erat ut moreretur, sed malo suo uixit apud inferos. Torquebatur enim, et non uidebat bona illa que in terra dimiserat: ecce erat uita ipsius talis, et bona illa non uidebat. Ergo tu talia desidera bona que uideas omnes dies uite tue, id est, ut cum ipsis bonis uiuas in eternum.

16. Que sunt ergo illa bona, fratres, attendite. Dici possunt bona ista: Aurum est, argentum est, fundus amenus est, marmorati parietes sunt, tecta laqueata sunt? Absit. Ista abundantius pauperes habent in hac uita. Plus est enim pauperi uidere celum stellatum, quam diuiti tectum inauratum. Fratres, ergo quod est illud bonum, quo accendimur, cui suspiramus, quo inflaMmamur, propter quod bonum adipiscendum et uidendum tantos labores sustinemus, sicut audistis cum legeretur Apostolus, quia omnes qui uolunt pie uiuere in Christo Iesu, persecutionem patiuntur ? Non enim modo, quia diabolus per reges non seuit, ideo Christiani non patiuntur persecutionem. Si mortuus est diabolus, mortue sunt persecutiones; si autem ille aduersarius noster uiuit, unde non tentationes suggerit? unde non seuit? unde non minas aut scandala procurat? O si incipias pie uiuere, uidebis quia omnis qui uult pie uiuere in Christo Iesu, persecutionem patietur. Propter quid ergo patimur tantas persecutiones? Si enim in hac uita in Christo sperantes sumus tantum, ait Apostolus, miserabiliores sumus omnibus hominibus . Propter quid damnati sunt ad bestias martyres? quod est illud bonum, dici potest? unde, aut que lingua dicat? aut que aures audiant? Et quidem illud nec auris audiuit, nec in cor hominis ascendit . Amemus tantum [5 1Kb] , proficiamus tantum: uidetis enim quia pugne non desunt, et pugnamus cum concupiscentiis nostris. Pugnamus foris cum infidelibus et inobedientibus hominibus; pugnamus intus cum suggestionibus, cum perturbationibus carnalibus: ubique pugnamus adhuc, quia corpus quod corrumpitur, aggrauat animam ; pugnamus adhuc,  quoniam si spiritus uita est, tamen corpus mortuum est propter peccatum. Sed quid futurum est? Si autem Spiritus eius habitat in uobis, qui suscitauit Christum ex mortuis, uiuificabit et mortalia corpora uestra, propter Spiritum eius qui habitat in uobis . Cum ergo uiuificata fuerint membra nostra mortalia, iam nichil resistet spiritui nostro. Non fames erit, non sitis erit, quia de corruptione corporis ista nascuntur. Ideo reficis, quia a te aliquid deficit. Concupiscentie delectationum carnalium contra nos pugnant. Mortem portamus infirmitate [1 1Kb] corporis: sed cum mors ipsa conuersa fuerit in illam incommutabilitatem, et corruptibile hoc induerit incorruptionem, et mortale hoc induerit immortalitatem, quid audiet tunc mors? Ubi est, mors, contentio tua? ubi est, mors, aculeus tuus? Et forte moritur, et dicetur: Restant aliqui inimici? Non; sequitur nouissima inimica mors. Cum hec destructa fuerit, immortalitas succedet. Si nullus erit inimicus, quasi nouissima destruetur mors . Bonum nostrum cui suspiramus, pax erit. Ecce bonum, fratres, magnum bonum pax uocatur. Querebatis quid uocaretur: Aurum est, argentum est, an fundus, an uestis? Pax est: non pax qualem inter se habent homines, infidam, instabilem, mutabilem, incertam; nec pax talis qualem secum habet ipse unus homo. Diximus enim quia et secum pugnat homo; usquequo domet omnes cupiditates, adhuc pugnat. Qualis ergo pax? Quam oculus non uidit, nec auris audiuit. Qualis pax? De Ierusalem, quia Ierusalem interpretatur, uisio pacis. Sic ergo benedicat te Dominus ex Sion; et uideas bona que sunt Ierusalem, et uideas omnes dies uite tue. Et uideas, non filios tuos tantum, sed filios filiorum tuorum. Quid est, filios tuos? Opera tua que hic agis. Qui sunt filii filiorum? Fructus operum tuorum. Facis eleemosynas, filii tui sunt: propter eleemosynas accipis uitam eternam, filii filiorum tuorum sunt. uideas filios filiorum tuorum; et erit quod sequitur, quo concluditur, Pax super Isrel. Hec pax uobis predicatur a nobis, ipsa amatur a nobis, ipsa ut a uobis ametur, optamus. Ad illam pacem perueniunt qui et hic pacifici fuerint. Illi sunt et hic pacifici, qui et ibi; qui circumeunt mensam Domini tanquam nouellatio oliuarum, ut non sit sterilis arbor, qualis fuit illa ficulnea ubi fructum non inuenit esuriens Dominus. Et uidetis quid ei contigerit. Folia sola habebat, fructum non habebat : sic sunt qui uerba habent, et facta non habent. ueniens esuriens Dominus non ibi inuenit quod manducet; quia fidem nostram et facta bona esurit Dominus. Pascamus illum bene uiuendo, et pascet nos [2 1Kb] in eternum nobis uiuere donando.



IN PSALMUM CXXuIII ENARRATIO.



SERMO AD PLEBEM.

1. Psalmus quem cantauimus, breuis est: sed sicut scriptum est in Euangelio de Zaccheo, statura breuis,  et magnus in opere ; sicut scriptum est de illa uidua que duo minuta misit in gazophylacium, breuis pecunia, sed magna caritas : sic et iste psalmus, si uerba numeres, breuis est; si sententias appendas, magnus est. Non ergo nos poterit diutius usque ad fastidium detinere. Quare? Aduertat prudentia uestra, et adsit intentio christiana: sonet uerbum Dei uolentibus, nolentibus, opportune, importune. Inuenit sibi locum, inuenit corda ubi requiescat, inuenit terram ubi germinet et fructum ferat. Nam quia multi mali sunt et iniqui quos portat Ecclesia usque in finem, manifestum est: et hi sunt quibus uerbum Dei superfluum est; et aut sic in illos cadit, quomodo semen in uia conculcatur, et a uolatilibus colligitur; aut sic in eos cadit, quomodo semen in petrosa loca, ubi non habet terram multam, statim exit, et calefacto sole arescit, quia non habet radicem; aut sicut inter spinas, quod etsi germinet et conetur in auras surgere, offocatur tamen multitudine spinarum. Tales autem sunt qui uerbum Dei contemnunt sicut uia, aut qui ad horam gaudent, et facta tribulatione, sicut estu solis, arescunt; aut qui cogitationibus et curis et sollicitudine huius mundi, tanquam spinis auaritie offocant quod in illis ceperat germinare. Est autem etiam terra bona, quo semen cum ceciderit, affert fructum, aliud tricenum, aliud sexagenum, aliud centenum : siue parum, siue multum, omnes in horreo erunt. Sunt ergo tales, et propter hos loquimur. Propter hos loquitur Scriptura, propter hos non tacet Euangelium. Sed et illi audiant, ne forte aliud sint hodie, aliud cras; ne forte mutentur audiendo, aut arent uiam, aut lapides purgent, aut spinas euellant. Dicat Spiritus Dei, dicat nobis, cantet nobis; siue uelimus saltare, siue nolimus, cantet ipse. Sicut enim qui saltat, membra mouet ad cantum; sic qui saltant ad preceptum Dei, operibus obtemperant sono. Ideo qui noluerunt hoc facere, quid illis Dominus dicit in Euangelio? Cantauimus uobis, et non saltastis; planximus, et non lamentastis . Cantet ergo; credimus in Dei misericordiam [1 1Kb] , quia erunt de quibus nos consoletur. Nam qui pertinaces sunt, perseuerantes in malitia, quamuis audiant uerbum Dei, scandalis quotidie perturbant Ecclesiam. De talibus dicit iste psalmus; sic enim cepit:

2. [uers. 1-3.] Sepe expugnauerunt me a iuuentute mea. Ecclesia loquitur de his quos tolerat, et tanquam diceretur, Numquid modo? Olim est Ecclesia [2 1Kb] ; ex quo uocantur sancti, est Ecclesia in terra. Aliquando in solo Abel Ecclesia erat, et expugnatus est a fratre malo et perdito Cain . Aliquando in solo Enoch Ecclesia erat, et translatus est ab iniquis . Aliquando in sola domo Ne Ecclesia erat, et pertulit omnes qui diluuio perierunt, et sola arca natauit in fluctibus, et euasit ad siccum . Aliquando in solo Abraham Ecclesia erat, et quanta pertulit ab iniquis, nouimus. In solo filio fratris eius Lot, et in domo eius in Sodomis Ecclesia erat, et  pertulit Sodomorum iniquitates et peruersitates, quousque Deus eum de medio ipsorum liberauit . Cepit esse et in populo Isrel Ecclesia; pertulit Pharaonem et Aegyptios. Cepit et in ipsa Ecclesia, id est in populo Isrel, numerus esse sanctorum: Moyses et ceteri sancti pertulerunt iniquos Iudeos populum Isrel. uentum est et ad Dominum nostrum Iesum Christum, predicatum est Euangelium, dixit in Psalmis, Annuntiaui et locutus sum, multipliplicati sunt super numerum . Quid est, super numerum? Non solum illi crediderunt [1 1Kb] qui pertinent ad numerum sanctorum; sed et super numerum intrarunt: multi iusti, sed et plures iniqui; et pertulerunt iusti iniquos. Quando? In Ecclesia. Numquid modo solum, ex quo enumerat, ex quo commemorat? Ideo ne miraretur modo Ecclesia, uel ne quisquam miraretur in Ecclesia, uolens esse membrum bonum Ecclesie, audiat et ipsam Ecclesiam matrem suam dicentem sibi: Noli mirari ad ista, fili; Sepe expugnauerunt me a iuuentute mea.

3. Magnus affectus sic cepisse Psalmum: Sepe expugnauerunt me a iuuentute mea. Quasi aliquid iam loquebatur: uidetur enim non cepisse, sed respondisse. Respondit autem, quibus? Cogitantibus et dicentibus: Quanta mala perferimus, quanta scandala crebrescunt quotidie, quando [2 1Kb] iniqui intrant in Ecclesiam et portamus eos? Respondeat autem Ecclesia de quibusdam, id est, de fortiorum uoce respondeat querelis infirmorum, et confirment firmi infirmos, et grandes paruulos, et dicat Ecclesia, Sepe expugnauerunt me a iuuentute mea. Dicat uero [3 1Kb] Isrel, Sepe expugnauerunt me a iuuentute mea. Dicat illud, non illud timeat. Quo enim ualet, quod cum dixisset, Sepe expugnauerunt me, addidit, a iuuentute mea? Iam modo Ecclesie senectus expugnatur, sed non timeat: dicat, Sepe expugnauerunt me a iuuentute mea. Numquid ideo non peruenit ad senectutem, quia non cessauerunt illi expugnando? numquid delere potuerunt? Dicat uero Isrel; et consoletur se Isrel, consoletur se ipsa Ecclesia de preteritis exemplis, et dicat, Sepe expugnauerunt me a iuuentute mea.

4. Quare expugnauerunt? Etenim non potuerunt mihi. Supra dorsum meum fabricauerunt peccatores; longe fecerunt iniustitiam suam. Quare expugnauerunt? Quia non potuerunt mihi. Quid est, non potuerunt mihi? Fabricare. Quid est, non potuerunt mihi? Non illis consensi ad malum. Omnis enim malus ideo persequitur bonum, quia non illi consentit bonus ad malum. Faciat aliquid mali, non obiurget episcopus, bonus est episcopus: obiurget episcopus, malus est episcopus. Rapiat aliquid, taceat cui rapit, bonus est: saltem loquatur et reprehendat, etsi non repetat, malus est. Malus est qui reprehendit raptorem, et bonus est qui rapit! Ambulet, Manducemus et bibamus; cras enim moriemur. Contra Apostolus: Corrumpunt bonos mores colloquia mala. Sobrii estote iusti,  [1 1Kb] , et nolite peccare . Sonat uerbum, sonat sermo contradictor libidinis: at ille amicus libidinis sue, et inimicus sermoni contradicenti amice sue infestus est, et odit sermonem Dei. Facta est amica auaritia, inimicus Deus. Contradicit enim Deus auaritie, et uult nichil possideri ab auaritia. Ego possidear [2 1Kb] , clamat. Quid uis ab auaritia possideri? Dura iubet, leuia iubeo: onus eius graue, sarcina mea leuis est; iugum eius asperum est, iugum meum lene est . Noli uelle ab auaritia possideri. Iubet auaritia ut mare transeas, et obtemperas: iubet ut te uentis procellisque committas; iubeo ego ut ante ostium tuum ex eo quod habes des pauperi: piger es ad faciendum ante te opus bonum, et strenuus es ad transeundum mare. Quia auaritia imperat, seruis; quia Deus iubet, odisti. Et quid? Cum odisse ceperit, incipit uelle criminari eos a quibus audit bona precepta, et uelle per suspiciones suas crimina querere seruorum Dei. Qui nobis ista dicunt, ista non faciunt ipsi? Et ista siue que fiunt, siue que non fiunt, dicuntur fieri; et que fiunt bene, dicuntur male fieri: et que toleramus, ad culpam nostram applicantur. Nos quid respondemus? Noli me attendere; sermonem istum attende: ipse tibi loquitur per quemlibet; huic tu inimicus es. Concorda cum aduersario tuo, cum es cum eo in uia : aduersarium tuum sermonem Dei fecisti. Noli attendere [3 1Kb] quia ille tibi loquitur: malus est per quem tibi loquitur; sed non est malus, qui tibi loquitur, sermo Dei. Accusa Deum, accusa, si potes.

5. Creditis, fratres, huc usque peruenisse eos de quibus dicitur, Sepe expugnauerunt me a iuuentute mea, ut etiam ipsum Deum accusare non dubitent? Accusas auarum, et ille accusat Deum quia fecit aurum. Noli auarus esse. Et non faceret Deus aurum. Iam hoc restat, quia mala tua opera cohibere non potes, accusas opera bona Dei: displicet tibi creator et fabricator mundi. Non faceret et solem; quia multi in fenestris contendunt de luminaribus, et ad iudicia se trahunt. O si uitia nostra cohibeamus! quia bona sunt omnia, quia bonus Deus qui fecit omnia; et laudant illum opera sua, considerata quia bona sunt, ab eo qui habet spiritum considerandi, spiritum pietatis et sapientie. Undique laudatur Deus ab operibus suis. Quomodo illum laudant opera sua per os trium puerorum? quid pretermissum est? Laudant celi, laudant Angeli, laudant sidera, laudant sol et luna, laudant dies ac noctes, laudat quidquid germinat de terra, laudat quidquid natat in mari, laudat quidquid uolitat in ere, laudant omnes montes et colles, laudant frigora et estus; et cetera omnia que Deus fecit, audistis quia laudant Deum : numquid audistis ibi quia laudat Deum auaritia, quia laudat Deum luxuria? Non laudant ista, quia non ipse illa fecit. Laudant ibi homines Deum; hominis creator est Deus. Auaritia opus est mali hominis;  homo ipse opus est Dei. Et quid uult Deus? Occidere in te quod ipse fecisti, et saluare quod ipse fecit.

6. Noli fenerare. Tu accusas Scripturam dicentem, Qui pecuniam suam non dedit ad usuram . Non ego illud scripsi, non de ore meo primo exiit: Deum audi. Et ille: Clerici non fenerent. Et forte qui tibi loquitur, non fenerat: sed si fenerat, fac quia et ipse fenerat; numquid fenerat qui per ipsum loquitur? Si facit quod tibi dicit, et non tu facis; tu in ignem [1 1Kb] , ille in regnum. Si non facit quod tibi dicit, et pariter facit mala que facis, et dicit bona que non facit; pariter in ignem. Fenum ardebit [2 1Kb] , uerbum autem Domini manet in eternum . Numquid ardet sermo qui tibi per illum locutus est? Aut Moyses est qui tibi loquitur, id est, bonus et iustus famulus Dei; aut phariseus est cathedram Moysi sedens. Audisti et de ipsis: Que dicunt, facite; que autem faciunt, facere nolite . Non habes tu unde te excuses, quando sermo Dei tibi loquitur. Quia non potes interficere sermonem Dei, criminari queris eos per quos loquitur tibi sermo Dei. Quere quantum uis, dic quantum uis, blasphema quantum uis: Sepe expugnauerunt me a iuuentute mea, dicat uero Isrel, Sepe expugnauerunt me a iuuentute mea. Audent etiam feneratores dicere: Non habeo aliud unde uiuam. Hoc mihi et latro diceret, deprehensus in fauce; hoc et effractor diceret, deprehensus circa parietem alienum; hoc mihi et leno diceret, emens puellas ad prostitutionem; hoc et maleficus incantans mala, et uendens nequitiam suam; quidquid tale prohibere conaremur, responderent omnes quia non haberent unde uiuerent, quia inde se pascerent; quasi non hoc ipsum in illis maxime puniendum est, quia artem nequitie delegerunt, unde uitam transigant, et inde se uolunt pascere, unde offendant eum a quo omnes pascuntur.

7. Sed cum clamaueris hoc et dixeris, illi respondent: Si sic, non huc accedimus; si sic, non intramus in ipsam Ecclesiam. ueniant, intrent, audiant: Sepe expugnauerunt me a iuuentute mea. Etenim non potuerunt mihi: supra dorsum meum fabricauerunt peccatores: hoc est, non potuerunt agere ut consentiam; fecerunt quod portem. Quam preclare dictum est, quam optime significauit, Etenim non potuerunt mihi: supra dorsum meum fabricauerunt peccatores. Agunt nobiscum, primo ut consentiamus illis ad facta mala: si non consenserimus, Tolerate nos, dicunt. Ergo quia non potuisti mihi, ascende in dorsum meum; portare te habeo quousque ueniat finis: sic enim mihi preceptum est, ut fructum afferam cum tolerantia . Non te corrigo, tolero te: aut forte, cum tolero te, corrigis te. Si non te corrigis usque in finem, tolero te usque in finem; et usque in finem super dorsum meum eris, usque  ad tempus. Numquid semper super dorsum meum eris? ueniet enim qui inde te excutiat: ueniet tempus messis, ueniet finis seculi; immittet Deus messores. Messores autem Angeli sunt: separant malos de medio iustorum, sicut zizania a tritico; frumentum recondent in horreo, paleam autem comburent igni inexstinguibili. Portaui quousque potui, iam gaudens transeo in horreum Dei, et securus canto, Sepe expugnauerunt me a iuuentute mea.

8. Quid enim mihi facere potuerunt, quia expugnauerunt me a iuuentute mea? Exercuerunt me, non oppresserunt. ualuerunt mihi sicut ignis ad aurum, non sicut ignis ad fenum. Ignis enim accedens ad aurum, sordem tollit; accedens ad fenum, in cinerem uertit. Etenim non potuerunt mihi, quia non consensi, quia non me fecerunt quales sunt ipsi. Supra dorsum meum fabricauerunt peccatores, longe fecerunt iniustitiam suam. Fecerunt quod tolerem, et non fecerunt cui consentirem. Iam ergo iniustitia ipsorum longe est a me. Mali mixti sunt bonis, non solum in seculo, sed et in ipsa intus Ecclesia mali mixti sunt bonis. Nostis, et probastis; et magis probabitis, si boni fueritis. Cum enim creuisset herba et fructum fecisset, tunc apparuerunt zizania . Nulli apparent mali in Ecclesia, nisi ei qui fuerit bonus. Nostis ergo quia mixti sunt, et semper et ubique dicit Scriptura quia non separabuntur, nisi in fine. Sic, quomodo mixti sunt, longe sunt a se. Ne quis ergo ex eo quod mixti sunt mali inter bonos, putaret iniquitatem esse iuxta iustitiam, Non potuerunt, inquit, mihi; id est, dixerunt, et male dixerunt, Manducemus et bibamus; cras enim moriemur. Non corruperunt sermones mali mores bonos: in eo quod audiui a Deo, non cessi sermonibus hominum. Fecerunt mihi peccatores quod portarem. non cui commiscerer, et facta est iniquitas eorum longe a me. Quid enim tam prope, quam duo homines in una Ecclesia? quid tam longe, quam iniquitas a iustitia? Ubi enim consensio, ibi propinquitas. Ligantur duo, et mittuntur ad iudicem; latro, et colligatus: ille sceleratus, ille innocens, una catena ligantur, et longe sunt a se. Quantum longe sunt a se? Quantum longe est scelus ab innocentia. Ecce isti longe sunt ab inuicem. Alius latro in Hispania facit scelera, proximus ei est qui facit in Africa. Quantum proximus? Quantum sibi iunguntur scelus et scelus, quantum sibi iunguntur latrocinium et latrocinium. Nemo ergo timeat mixtos sibi corpore malos. Longe ab illis sit corde, et securus portat quod non timet: Longe fecerunt iniustitiam suam.

9. [uers. 4.] Quid occurrit [1 1Kb] ? Florent illi qui regnant inique; et ut sermonem loquamur uulgi, tonant iniqui, extolluntur in typhos, in calumnias. Quid ergo? semper hoc? Non. Audi quod sequitur: Dominus iustus concidet ceruices peccatorum. Intendat Charitas uestra. Dominus, inquit, iustus concidet ceruices peccatorum. Quis non contremiscat? Quis enim non peccauit?  Dominus iustus concidet ceruices peccatorum. Omnibus qui audiunt, intrat tremor in cor, si credunt Scripture Dei. Si enim sibi sine causa tundunt homines pectora, mentiuntur quia tundunt pectora, si iusti sunt; et in eo quod mentiuntur Deo, fiunt peccatores. Si ergo ueraciter sibi tundunt pectora, peccatores sunt. Et quis nostrum non sibi tundit pectus? et quis nostrum non elidit oculos ad terram, sicut ille Publicamus, et dicit, Domine, propitius esto mihi peccatori ? Si ergo omnes peccatores, et nemo inuenitur sine peccato; omnibus timendus est gladius in ceruices, quia Dominus iustus concidet ceruices peccatorum. Non puto, fratres mei, quia omnium peccatorum; sed in membro quod percutit, ibi designat quos peccatores percutiat. Non enim dixit, Dominus iustus concidet manus peccatorum; aut, Dominus iustus concidet pedes peccatorum, non dixit: sed quia peccatores superbos uolebat intelligi, superbi autem omnes ceruicati sunt, qui non solum faciunt mala, sed nec agnoscere uolunt, et quando obiurgantur, iustificant se : itaque quoniam iustificas peccatum tuum, et superbis aduersus Deum, quia te facis extra culpam, et Deum in culpa, et tantum erexisti ceruicem tuam, et cucurristi contra Deum, sicut scriptum est in Iob , Currens aduersus Deum in crassa ceruice scuti sui ; et ibi ceruicem nominauit; quia sic te erigis, et non elidis oculos ad terram, et tundis pectus, et dicis, Domine, propitius esto mihi peccatori; sed iactas te de meritis tuis, et uis mecum, inquit Deus, iudicio contendere , intrare mecum ad iudicium; cum debeas in reatu tuo satisfacere Deo, et clamare ad illum, quod clamatur in alio psalmo, Si iniquitates obseruaueris, Domine; Domine, quis sustinebit ? clamare ad illum, quod clamatur in alio psalmo, Ego dixi: Domine, miserere mei, sana animam meam, quia peccaui tibi : quoniam hec non uis dicere, sed iustificas facta tua aduersus sermonem Dei; uenit in te quod sequitur Scriptura, et dicit, Dominus iustus concidet ceruices peccatorum.

10. [uers. 5.] Confundantur, et auertantur retrorsum, omnes qui oderunt Sion. Qui oderunt Sion, oderunt Ecclesiam: Sion Ecclesia est. Et qui intrant in Ecclesiam ficte, oderunt Ecclesiam. Qui nolunt obseruare uerbum Dei, oderunt Ecclesiam: Super dorsum meum fabricauerunt. Quid factura est Ecclesia, nisi portatura usque in finem?

11. [uers. 6, 7.] Sed quid de illis dicit? Sequitur, Fiant sicut fenum tectorum, quod prius quam euellatur aruit. Fenum tectorum herba est que nascitur in tectis, in solario integulato. In alto uidetur, et radicem  non habet. Quanto melius humilius nasceretur, et letius uiresceret? Modo nascitur altius ad celeriorem ariditatem. Nondum euulsum est, et aruit: nondum finiti [1 1Kb] sunt in iudicio Dei, et iam non habent succum uiriditatis. Attendite opera ipsorum, et uidete quia aruerunt. Sed uiuunt, et hic sunt: nondum ergo auulsi sunt: Aruerunt, sed nondum auulsi sunt: facti sunt sicut fenum tectorum, quod prius quam euellatur aruit.

12. Et uenient messores, sed non de illis implent manipulos. uenturi sunt enim messores, et collecturi sunt triticum in horreum, et zizania alligabunt, et mittent in ignem. Sic et fenum tectorum expurgatur, et quidquid inde euellitur, in ignem mittitur; quia et priusquam euelleretur aruit. Non inde implet messor manus. Sequitur enim et dicit: Non repleuit manum suam messor, et sinum suum qui manipulos colligit. Messores autem Angeli sunt , Dominus dicit.

13. [uers. 8.] Et non dixerunt transeuntes uiam, Benedictio Domini super uos; benediximus uos in nomine Domini. Nostis enim, fratres, quando transitur per operantes, est consuetudo ut dicatur illis, Benedictio Domini super uos. Et magis ista consuetudo erat in gente Iudeorum. Nemo transibat et uidebat aliquos facere aliquod opus in agro, uel in uinea, uel in messe, uel aliquid huiusmodi; non licebat transire sine benedictione. Alii sunt qui manipulos colligunt, alii sunt transeuntes uiam. Qui manipulos colligunt, non de illis replent manus; quia non colligitur ad horreum fenum tectorum. Qui sunt qui manipulos colligunt? Messores. Qui sunt messores? Dominus dixit: Messores autem Angeli sunt. Qui sunt transeuntes? Illi qui iam per uiam istam, id est, per uitam istam transierunt hinc ad patriam: Apostoli transeuntes erant in ista uita, Prophete transeuntes erant. Quos benedixerunt Prophete et Apostoli? Illos in quibus radicem caritatis uiderunt. Quos autem inuenerunt in tectis eminere et superbire in ceruice scuti sui, dixerunt contra illos quod futuri erant, benedictionem autem super eos non dederunt. Ergo omnes istos malos quos portat Ecclesia, qui legitis in Scripturis, inuenitis maledictos designatos ad antichristum pertinere, ad diabolum pertinere, ad paleam pertinere, ad zizania pertinere. Et multa innumerabilia per similitudinem dicuntur de illis: Quia non omnis qui dicit mihi, Domine, Domine, intrabit in regnum celorum . Nullam inuenis Scripturam que de illis bene loquatur, quia transeuntes uiam non illos benedixerunt. Transeuntes Prophete omnia de illis mala dixerunt. Ecce et iste quem portamus, Dauid transiit uiam; audistis quid de illis dixit: Dominus iustus concidet ceruices peccatorum. Confundantur, et auertantur retrorsum, omnes qui oderunt Sion. Fiant sicut fenum tectorum, quod priusquam euellatur aruit. Non repleuit manum suam messor, et sinum suum qui manipulos colligit. Hec de illis dixit. Non ergo supra illos iste transiens benedixit, et impletum est etiam per illum, quod ipse dixit: Et non dixerunt transeuntes uiam, Benediximus uos in nomine Domini. Et isti transeuntes siue Prophete,  siue Patriarche, siue Apostoli, quicumque transierunt, si bene uiuimus, fratres, benedixerunt nos in nomine Domini. Quando me, inquis, benedixit Paulus? quando me benedixit Petrus? Attende in Scripturis, uide si bene uiuis, et uide ibi benedictum te fuisse. Omnes bene uiuentes benedixerunt. Et quomodo benedixerunt? In nomine Domini; non in nomine suo, sicut heretici. Qui enim dicunt, Quod nos damus, hoc est sanctum; in nomine suo uolunt benedicere, non in nomine Domini. Qui autem dicunt, Non sanctificat nisi Deus, nec quisquam est bonus nisi dono Dei; ipsi in nomine Domini benedicunt, nos in nomine suo: quia [1 1Kb] amici sunt sponsi , nolunt esse adulteri sponse.



IN PSALMUM CXXIX ENARRATIO.



SERMO AD PLEBEM.

1. [uers. 1-3.] Quoniam uos non solum oculis corporis, sed etiam corde uigilare presumimus, intelligenter nos cantare oportet: De profundis clamaui ad te, Domine; Domine, exaudi uocem meam. Etenim uox hec ascendentis est, pertinens ad canticum graduum. Debet itaque unusquisque nostrum uidere in quo profundo sit, de quo clamet ad Dominum. Clamauit de profundo Ionas, de uentre ceti . Erat non solum sub fluctibus, uerum etiam in uisceribus bellue; nec tamen illud corpus et illi fluctus intercluserunt orationem ne perueniret ad Deum, et uenter bestie non potuit tenere uocem deprecantis. Penetrauit omnia, disrupit omnia, peruenit ad aures Dei: si tamen dicendum est quia disruptis omnibus peruenit ad aures Dei, quando aures Dei in corde precantis erant. Ubi enim Deum presentem non habet, cuius fidelis est uox? uerumtamen et nos debemus intelligere de quo profundo clamemus ad Dominum. Profundum enim nobis est uita ista mortalis. Quisquis se in profundo intellexerit, clamat, gemit, suspirat, donec de profundo eruatur, et ueniat ad eum qui super omnes abyssos sedet et super Cherubim, super omnia que creauit, non solum corporalia, sed etiam spiritualia; donec ad eum ueniat anima, donec ab illo liberetur imago ipsius, quod est homo, que in hoc profundo tanquam assiduis fluctibus exagitata, detrita est: et nisi renouetur et reparetur a Deo, qui illam impressit quando formauit hominem [2 1Kb] , semper in profundo est; nisi liberetur, ut dixi, semper in profundo est. Sed cum de profundo clamat, surgit de profundo, et ipse clamor non eum permittit multum in imo esse. ualde enim in profundo sunt, qui nec clamant de profundo. Dicit Scriptura: Peccator, cum uenerit in profundum malorum, contemnit . Iam uidete, fratres, quale profundum sit, ubi contemnitur Deus. Cum quisque uiderit se quotidianis peccatis obrutum, aceruis  quibusdam et molibus quibusdam iniquitatum premi, si dictum illi fuerit ut Deum roget, irridet. Quibus modis? Primo dicit: Si Deo displicerent facinora, ego uiuerem? Si curaret Deus res humanas, ad tanta scelera que feci, non solum uiuerem, sed et bene mihi esset? Solet enim hoc illis euenire, qui multum in profundo sunt, et prosperantur in iniquitatibus suis: et tanto magis in profundo merguntur, quanto magis uidentur esse felices; fallax enim felicitas, ipsa maior est infelicitas. Deinde et hoc solent homines dicere: Iam quoniam multa feci et damnatio imminet, hoc perdo, quod non facio quidquid possum; et, Ex hoc perdor, cur non facio quidquid possum? Quomodo solent desperati latrones dicere: Sic me occisurus est iudex pro decem homicidiis, quomodo pro quinque, quomodo pro uno; quare non iam quidquid mihi occurrerit facio? Hoc est, Peccator, cum uenerit in profundum malorum, contemnit. Sed Dominus iehsu Christus qui nec profunda nostra contempsit, qui usque ad istam uitam uenire dignatus est, promittens remissionem omnium peccatorum; etiam de profundo excitauit hominem, ut clamaret de profundo sub molibus peccatorum, et perueniret uox peccatoris ad Deum: unde clamantis, nisi de profundo malorum?

2. Et uidete quia uox peccatoris clamat de profundo: De profundis clamaui ad te, Domine; Domine, exaudi uocem meam. Fiant aures tue intendentes in uocem deprecationis mee. Unde clamat? De profundo. Quis est ergo qui clamat? Peccator. Et qua spe clamat? Quia qui uenit soluere peccata, dedit spem etiam in profundo posito peccatori. Ideo quid sequitur post istas uoces? Si iniquitates obseruaueris, Domine; Domine, quis sustinebit? Ecce aperuit [1 1Kb] de quo profundo clamaret. Clamat enim sub molibus et fluctibus iniquitatum suarum. Circumspexit se, circumspexit uitam suam; uidit illam undique flagitiis et facinoribus coopertam: quacumque respexit, nichil in se bonum inuenit, nichil illi iustitie serenum potuit occurrere. Et cum tanta et tam multa peccata undique et cateruas scelerum suorum uideret, tanquam expauescens exclamauit, Si iniquitates obseruaueris, Domine; Domine, quis sustinebit? Non dixit, Ego non sustinebo; sed, quis sustinebit? uidit enim prope totam uitam humanam circumlatrari peccatis suis, accusari omnes conscientias cogitationibus suis, non inueniri cor castum presumens de sua iustitia. Si ergo cor castum non potest inueniri, quod presumat de sua iustitia; presumat omnium cor de misericordia Dei, et dicat, Si iniquitates obseruaueris, Domine; Domine, quis sustinebit?

3. [uers. 4-6.] Quare autem spes est? Quoniam apud te propitiatio est. Et que est ista propitiatio, nisi sacrificium? Et quod est sacrificium, nisi quod pro nobis oblatum est? Sanguis innocens fusus deleuit omnia peccata nocentium: pretium tantum datum redemit omnes captiuos de manu captiuantis inimici. Ergo est apud te propitiatio. Nam si non esset apud te  propitiatio, si iudex solum esse uelles et misericors esse nolles, obseruares omnes iniquitates nostras, et quereres eas; quis sustineret? quis ante te staret, et diceret, Innocens sum? quis staret in iudicio tuo? Spes ergo una est, Quoniam est apud te propitiatio. Propter legem tuam sustinui te, Domine. Quam legem? Que reos fecit? Data est enim lex sancta, iusta, bona Iudeis ; sed reos eos potuit facere. Non data est lex que posset uiuificare , sed que ostenderet peccata peccatori. Peccator enim oblitus erat se, nec uidebat se; data est illi lex, ut uideret se. Fecit reum lex; liberauit Lator legis: Lator enim legis Imperator est. Lex data est que terreat et constringat in reatum; et non soluit lex a peccatis, sed ostendit peccata. Et forte sub ipsa lege positus, animaduertit iste in profundo quanta fecerit contra legem, et sic exclamauit dicens, Si iniquitates obseruaueris, Domine; Domine, quis sustinebit? Est ergo lex misericordie Dei, lex propitiationis Dei. Illa timoris fuit, est alia lex caritatis. Lex caritatis dat ueniam peccatis, delet preterita, admonet de futuris; in uia non deserit comitem, comes fit ei quem ducit in uia. Sed concordandum est cum aduersario, dum es cum eo in uia . Est enim sermo Dei aduersarius tuus, quamdiu cum illo non concordas. Concordas autem, cum ceperit te delectare facere quod dicit sermo Dei. Iam qui erat aduersarius, fit amicus: sic, finita uia, non erit qui tradat te iudici. Ergo propter legem tuam sustinui te, Domine; quia dignatus es legem misericodie afferre, mihi dimittere omnia peccata mea, dare mihi de cetero monita ne te offendam: in ipsis monitis si quid forte titubauero, dedisti mihi remedium, quo te orem, dicens, Dimitte nobis debita nostra, sicut et nos dimittimus debitoribus nostris . Hanc legem statuisti mihi, ut quomodo dimitto, dimittatur mihi. Propter hanc legem sustinui te, Domine. Exspectaui quando uenias et liberes ab omni necessitate, quia in ipsa necessitate non deseruisti legem misericordie.

4. Audi quam legem dicat, si nondum intellexisti quia legem modo dicit caritatis; audi Apostolum: Inuicem onera uestra portate, et sic implebitis legem Christi. Qui portant inuicem onera sua, nisi qui habent caritatem? Qui non habent caritatem, graues sunt sibi; qui autem habent caritatem, portant se. Lesit te aliquis, petit ueniam: si non dimittis, non portas onus fratris tui; si dimittis, portas infirmum. Et tu si forte in aliquam infirmitatem cecideris, quasi homo, oportet ut sic te portet et ille, quemadmodum et tu. Audi quid precesserit: Fratres, inquit, si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis. Et ne forte quia spirituales monuerat, ueluti securi sibi uiderentur, continuo subiecit: Intendens teipsum, ne et tu tenteris. Deinde quod commemoraui, subiunxit, Alter alterius onera portate, et sic adimplebitis legem Christi : unde dicit, Propter legem tuam sustinui te, Domine. Dicuntur cerui, quando transeunt freta in proximas insulas pascue gratia,  capita super se inuicem ponere; et unus, qui ante est, solus portat caput et non ponit super alterum: sed cum et ipse defecerit, tollit se ab anteriore parte et redit posterius, ut et ipse in altero requiescat: et sic portant omnes onera sua, et perueniunt ad quod desiderant; et non patiuntur naufragium, quia quasi nauis est illis caritas. Itaque caritas portat onera; sed non timeat ne prematur talibus oneribus: ne peccatis suis unusquisque prematur, attendat. Nam quando portas infirmitatem fratris tui, non te onerant peccata ipsius. Plane si consentias, iam tua te premunt, non alterius. Quisquis enim consenserit peccatori, non alienis, sed suis grauatur. Consensio enim ad peccatum alterius, tuum fit peccatum; et non est quare queraris quod peccata aliena te premant. Dicitur enim tibi: Premunt te, sed tua. uidisti furem, cucurristi cum eo . Quid est hoc? Pedibus ambulasti ad furlum; imo mente coniunxisti te furi: quod ipsius solum erat, factum est tuum; quia placuit tibi. Si autem displicuerit tibi, et oraueris pro eo, et deprecatus ueniam dederis, ut possis libera fronte dicere in precibus tuis, quas tibi Iurisperitus celestis dictauit, Dimitte nobis debita nostra, sicut et nos dimittimus debitoribus nostris; didicisti portare onera fratris tui; ut et alius portet si qua sunt tua, et fiat in uobis quod ait Apostolus, Inuicem onera uestra portate, et sic implebitis legem Christi. Ita securus cantas quod modo dictum est, Propter legem tuam sustinui te, Domine.

5. Hanc autem legem qui non seruat, nec sustinet Dominum; nec, si uelit sustinere, causa est quare sustineat; inaniter sustinet. uenturus est enim Dominus, et inuenturus peccata tua; quod perfecta autem iustitia uixisti, non inuenturus. Homicidia forte, grauia sunt enim et ualde maiora, non est inuenturus; adulterium non est inuenturus, furta non est inuenturus, rapinam non est inuenturus, maleficia non est inuenturus, idololatriam non est inuenturus [1 1Kb] ; non est ista inuenturus. Nihil ergo est inuenturus? Audi sermonem Euangelii: Qui dixerit fratri suo, Fatue. Ab istis etiam peccatis lingue minutissimis quis abstinet? Sed forte dicis, Parua sunt. Reus erit, inquit, gehenne ignis . Si paruum tibi uidebatur aut modicum, fratri dicere, Fatue, uel gehenna ignis uideatur tibi magna: si contemnebas minus peccatum, uel pene magnitudine deterrere. Sed dicis: Minora sunt, minuta sunt, sine quibus non potest esse ista uita. Congere minuta, et faciunt ingentem aceruum. Nam et grana minuta sunt, et tamen massam faciunt: et gutte minute sunt, et flumina implent, et moles trahunt. Ideo et ille considerans quam multa minuta peccata quotidiana committat  homo, si nichil aliud, uel per cogitationes et linguam, attendit quam multa sint; et si attendit quam minuta sint, uidet per multa minuta fieri aceruum magnum; et non quasi peccata sua pristina cogitans, sed ipsam fragilitatem humanam, iam ascendens clamat: De profundis clamaui ad te, Domine; Domine, exaudi uocem meum. Fiant aures tue intendentes in uocem deprecationis mee. Si iniquitates obseruaueris Domine; Domine, quis sustinebit? uitare possum homicidia, adulteria, rapinas, periuria, maleficia, idololatriam; numquid et peccata lingue? numquid et peccata cordis? Scriptum est: Peccatum iniquitas est . Quis ergo sustinebit, si tu iniquitates obseruaueris? si nobiscum seuerus iudex agere uolueris, non misericors pater, quis stabit ante oculos tuos? Sed est apud te propitiatio; propter legem tuam sustinui te, Domine. Qualis est lex ista? Inuicem onera uestra portate, et sic implebitis legem Christi. Qui portant inuicem onera sua? Qui fideliter dicunt, Dimitte nobis debita nostra, sicut et nos dimittimus debitoribus nostris.

6. Sustinuit anima mea in uerbum tuum. Nemo sustinet, nisi qui nondum accepit quod promissum est: nam qui iam accepit, quid sustinet? Accepimus remissionem peccatorum; sed promissum est nobis regnum celorum: debita nostra deleta sunt; sed merces nostra adhuc futura est: accepimus ueniam; sed eternam uitam nondum tenemus. Sed qui dedit ueniam, ipse promisit et uitam eternam. Si uerbum nostrum esset, deberemus timere: quia uerbum Dei est, non fallit. Securi ergo speramus in uerbum eius qui fallere non potest. Sperauit anima mea in Dominum, a uigilia matutina usque ad noctem. Quid est quod ait? uno die sperauit in Dominum, et finita est tota spes ipsius? A uigilia matutina usque ad noctem, sperauit in Dominum. Ista uigilia matutina, finis noctis est; hinc usque ad noctem sperauit anima mea in Dominum. Ergo intelligendum est, ne putemus uno die nobis sperandum esse in Dominum, A uigilia matutina usque ad noctem. Quid ergo putatis, fratres? Hoc est, A uigilia matutina usque ad noctem, sperauit anima mea in Dominum [1 1Kb] : quia Dominus per quem nobis dimissa sunt peccata, in uigilia matutina resurrexit a mortuis, ut hoc speremus in nobis futurum quod precessit in Domino. Iam enim peccata nostra dimissa sunt, sed nondum resurreximus: si nondum resurreximus, nondum in nobis factum est quod precessit in capite nostro. Quid precessit in capite nostro? Quia et caro ipsius capitis resurrexit; spiritus illius capitis numquid mortuus est? Sed quod in eo mortuum est, resurrexit. Resurrexit autem tertia die; et quodam modo hoc nobis dixit Dominus: Quod in me uidistis, sperate in uobis; id est, quia ego resurrexi, resurgetis et uos.

7. Sed sunt qui dicant: Ecce resurrexit Dominus; numquid propterea sperandum est et me posse resurgere? Utique propterea: in hoc enim resurrexit  Dominus, quod a te accepit. Non enim resurgeret nisi mortuus esset, non autem mortuus esset, nisi carnem portaret. Quid accepit a te Dominus? Carnem. Quid uenit ipse? uerbum Dei, quod erat ante omnia, per quem facta sunt omnia. Sed ut acciperet abs te aliquid. uerbum caro factum est, et habitauit in nobis . Accepit abs te, quod offerret pro te; quomodo accipit sacerdos a te, quod pro te offerat, quando uis placare Deum pro peccatis tuis. Iam factum est, ita factum est. Sacerdos noster a nobis accepit quod pro nobis offerret: accepit enim a nobis carnem; in ipsa carne uictima factus est, holocaustum factus est, sacrificium factus est. In passione sacrificium factus est; in resurrectione innouauit illud quod occisum est, et tanquam primitias tuas dedit Deo, et ait tibi: Consecrata sunt iam omnia tua, quando tales primitie de te date sunt Deo; spera ergo et in te futurum quod precessit in primitiis tuis.

8. Ergo ille quia a uigilia matutina resurrexit, cepit anima nostra ex hoc sperare: et quousque? Usque in noctem; quousque moriamur. Omnis enim mors nostra carnalis, quasi somnus est. Cepisti sperare ex quo resurrexit Dominus, noli deficere sperare quousque exeas ab hac uita. Nam si non usque ad noctem speraueris, deletur totum quod speraueras. Sunt enim homines qui incipiunt sperare, sed non perseuerant usque ad noctem. Incipiunt pati tribulationes aliquas, incipiunt pati tentationes, uident homines malos et iniquos felicitate pollere temporali: et quoniam talia sperabant de Domino, ut hic essent felices, attendunt eos qui scelera fecerunt, habere quod ipsi habere desiderabant; et deficiunt pedes eorum, et desinunt sperare. Quare? Quia non a uigilia matutina ceperunt sperare. Quid est hoc? Non hoc ceperunt sperare de Domino, quod precessit in Domino ab illa uigilia matutina: sed sperabant de Domino, ut si essent christiani, haberent plenam domum frumento, uino, oleo, argento, auro; nullus eorum moreretur immaturus; si quis non haberet filios, acciperet; si uxorem non duxisset, duceret; non abortiret non solum aliqua mulier in domo eius, sed nec pecus eius; non acescerent cupe eius, non grandinaretur uinea eius. Qui sic sperabat in Dominum, animaduertit his rebus abundare eos qui non colunt Dominum, et defecerunt pedes eius , et non sperauit usque ad noctem; quia non cepit a uigilia matutina sperare.

9. Quis ergo sic incipit a uigilia matutina sperare? Qui hoc sperat de Domino, quod cepit ostendere a uigilia matutina in qua resurrexit. Antea enim nemo resurrexerat semper uicturus. Intendat Charitas uestra. Resuscitati sunt mortui ante aduentum Domini: nam et Elias resuscitauit mortuum , et Eliseus ; sed resurrexerunt iterum morituri. Dominus ipse quos resuscitauit, morituri resurrexerunt; siue ille iuuenis filius uidue , siue illa puella duodecim annorum, filia archisynagogi , siue Lazarus : aliter resuscitati sunt, omnes morituri;  semel nati sunt, sed bis mortui sunt. Nemo resurrexerat nunquam moriturus, nisi Dominus. Quando autem resurrexit Dominus nunquam moriturus? A uigilia matutina. Hoc spera et tu de Domino, resurrecturum te, non quomodo Lazarus resurrexit, non quomodo filius uidue et archisynagogi filia resurrexerunt, non quomodo quos suscitauerunt antiqui Prophete; sed resurrecturum te spera quomodo Dominus, ut post resurrectionem qua resurrexeris, non te iam timeas moriturum: et cepisti sperare a uigilia matutina.

10. Spera autem usque ad noctem, quousque finiatur hec uita, quousque sit nox uniuersi generis humani in occasu seculi. Quare hoc usque? Quia post istam noctem iam non erit spes, sed ipsa res. Spes enim que uidetur, non est spes, Apostolus dicit: quod enim uidet quis, quid sperat? Si autem quod non uidemus speramus, per patientiam exspectamus . Si ergo patienter exspectare debemus quod non uidemus, usque ad noctem speremus, id est usque ad finem huius uite nostre uel seculi. Cum autem nox ista transierit, iam ueniet quod sperabamus; et non iam sperabimus, nec tamen desperati erimus. Est enim uituperatio desperatorum, et aliquando detestamur hominem, et dicimus: Non habet spem. Non semper malum est non habere spem. In hac uita cum sumus, malum est non habere spem; qui enim modo spem non habet, rem postea non habebit. Ergo modo spem debemus habere. Sed cum res uenerit, numquid spes erit? Quod enim uidet quis, quid spere? ueniet Dominus Deus noster, primo formam ipsam in qua crucifixus est et resurrexit, demonstraturus generi humano, ut uideant pii et impii: illi uideant, et gratulentur inuenisse se quod crediderunt antequam uiderent; et illi erubescant non se credidisse quod uidebunt. Erubescentes damnabuntur, et gratulati coronabuntur. Dicetur confusis, Ite in ignem eternum, qui paratus est diabolo et angelis eius; dicetur gaudentibus, uenite, benedicti Patris mei, percipile regnum quod uobis paratum est ab origine mundi : quod cum acceperint, iam spes non erit, quia res tenebitur. Transacta ergo spe, transibit nox illa; sed donec fiat, a uigilia matutina speret anima nostra in Dominum.

11. Et redit ad illud, A uigilia matutina speret Isrel in Dominum. A uigilia matutina usque ad noctem, sperauit anima mea in Dominum. Sed quid [1 1Kb] sperauit? A uigilia matutina speret Isrel in Dominum. Non solum speret Isrel in Dominum, sed, a uigilia matutina speret Isrel. Ergo culpo spem seculi, quando speratur de Deo? Non; sed alia spes est Isrel propria. Non pro summo suo bono speret Isrel diuitias, non salutem corporis, non abundantiam terrenorum: imo tribulationem hic habiturus est, si forte contigerit illi propter ueritatem pati aliquas molestias. Non enim non sperabant in Deum martyres, et tamen talia sunt passi, qualia latrones, qualia iniqui: subiecti ad bestias, ignibus concremati, gladio percussi,  ungulis exarati, catenis obstricti, carcere necati, ista omnia mala passi, non sperabant in Dominum? aut ideo sperabant, ut istis malis carentes, hac uita fruerentur? Non plane; quia a uigilia matutina sperabant. Quid est hoc? Considerabant illam uigiliam matutinam qua resurrexit Dominus eorum, et uidebant quia antequam resurgeret, talia et ipse passus erat, qualia ipsi patiebantur, et non desperabant etiam se post tales passiones resurrecturos ad uitam eternam. Sperauit Isrel in Dominum, a uigilia matutina usque ad noctem.

12. [uers. 7, 8.] Quoniam apud Dominum misericordia, et multa apud illum redemptio. Magnifice! melius dici non posset loco suo, propter illud quod dixit, A uigilia matutina speret Isrel in Dominum. Quare? Quia a uigilia matutina resurrexit Dominus; et hoc debet sperare corpus, quod in capite precessit. Sed ne suggeratur ista cogitatio: Capiti licuit resurgere, quia peccatis non premebatur, nullum peccatum erat in illo; quid nos facturi sumus? Sperabimus talem resurrectionem, qualis in Domino precessit, cum peccatis nostris aggrauemur? Sed uide quid sequitur: Quoniam apud Dominum misericordia, et multa apud illum redemptio. Et ipse redimet Isrel ab omnibus iniquitatibus eius. Ergo si premebatur peccatis, suis, adest misericordia Dei. Ideo precessit ille sine peccato, ut deleat peccata sequentium. Nolite in uobis presumere, sed a uigilia matutina presumite. uidete caput uestrum resurrexisse et ascendisse in celum. In illo culpa non erat, sed per illum uestre culpe delebuntur: Ipse redimet Isrel ab omnibus iniquitatibus eius. Quia Isrel uendere se potuit, et fieri uenundatus sub peccato; redimere se ab iniquitatibus non potest. Ille potuit redimere, qui se non potuit uendere: qui non commisit peccatum, ipse est redemptor a peccato. Ipse redimet Isrel. Unde redimet? Ab illa iniquitate, an ab illa? Ab omnibus iniquitatibus eius. Non ergo timeat accessurus ad Deum aliquas iniquitates suas: tantummodo accedat pleno corde, et desinat iam facere que antea faciebat, et non dicat, Illa iniquitas non mihi dimittitur. Si enim hoc dixerit, propter ipsam quam putat sibi non dimitti, non se conuertit, et faciendo cetera, non illi dimittitur et illud quod non timebat. Quia feci, inquit, scelus magnum, et non mihi potest dimitti; iam faciam et cetera: hoc enim perdo quod non facio. Noli timere: in profundo es, noli contemnere de profundis clamare ad Dominum, et dicere, Si iniquitates obseruaueris, Domine; Domine, quis sustinebit? Obserua illum, et exspecta illum, et sustine propter legem ipsius. Quam legem tibi dedit? Dimitte nobis debita nostra, sicut et nos dimittimus debitoribus nostris. Spera te resurrecturum, et tunc futurum omni modo sine peccato, quoniam ille resurrexit qui primus fuit sine peccato. A uigilia matutina spera. Noli dicere: Ego non sum dignus propter peccata. Non es dignus; sed multa apud illum redemptio, et ipse redimet Isrel ab omnibus iniquitatibus eius.



IN PSALMUM CXXX ENARRATIO.



SERMO AD PLEBEM.

1. In isto psalmo commendatur nobis humilitas serui Dei et fidelis, cuius uoce cantatur, quod est uniuersum corpus Christi. Sepe enim admonuimus Charitatem uestram, non quasi unius hominis cantantis uocem accipi debere, sed omnium qui sunt in Christi corpore. Et quia in illius corpore sunt omnes, tanquam unus homo loquitur: et ipse est unus qui et multi sunt. Multi enim sunt in seipsis, unus sunt in illo qui unus est. Ipsum est autem etiam templum Dei, de quo dicit Apostolus, Templum enim Dei sanctum est, quod estis uos ; omnes qui credunt in Christum, et sic credunt ut diligant. Hoc est enim credere in Christum, diligere Christum: non quomodo demones credebant , sed non diligebant; et ideo quamuis crederent, dicebant, Quid nobis et tibi est, Fili Dei ? Nos autem sic credamus, ut in ipsum credamus, diligentes eum, et non dicamus, Quid nobis et tibi est? sed dicamus potius, Ad te pertinemus; tu nos redemisti. Omnes ergo qui sic credunt, tanquam lapides sunt uiui, de quibus templum Dei edificatur ; et tanquam ligna imputribilia, ex quibus arca illa compacta est, que in diluuio mergi non potuit . Hoc autem templum est, id est ipsi homines, ubi rogatur Deus, et exaudit. Quisquis enim preter templum Dei orauerit Deum, non exauditur ad illam pacem superne Ierusalem, etsi exauditur ad quedam temporalia, que Deus et Paganis donauit. Nam et ipsi demones exauditi sunt, ut irent in porcos . Exaudiri ad uitam eternam aliud est, nec conceditur nisi ei qui in templo Dei orat. Ille autem in templo Dei orat, qui orat in pace Ecclesie, in unitate corporis Christi; quod corpus Christi constat ex multis credentibus in toto orbe terrarum: et ideo exauditur, qui [1 1Kb] orat in templo. Ipse enim orat in spiritu et ueritate, qui orat in pace Ecclesie; non in illo templo ubi figura erat .

2. Secundum figuram enim Dominus exclusit homines de templo, illos qui sua querebant, id est, propter uendendum et emendum ibant in templum. Si autem figura erat illud templum, manifestum est quia et corpus Christi, quod est uerum templum cuius illa imago erat, habet permixtos ementes et uendentes, id est sua querentes, non que Iesu Christi . Sed excluduntur inde flagello resticule. Restis enim peccata significat, sicut dicitur per prophetam: ue eis qui trahunt peccata uelut uestem longam . Illi autem trahunt peccata sicut restem longam, qui addunt peccata peccatis; qui cum fecerint unum peccatum, ut cooperiant illud, faciunt alterum. Quomodo enim ut restis fiat, additur spartum sparto, non autem in rectum it, sed torquetur: sic omnia praua facta, que sunt peccata cum adduntur sibi,  et de peccato peccatum, et peccatum ad peccatum annectitur, fit restis longa. Quorum semite praue, et flexuosi gressus eorum . Quo ualet autem ista restis, nisi ut inde ligentur ei manus et pedes, et proiiciatur quisque in tenebras exteriores? Meministis enim dictum de quodam peccatore in Euangelio: Ligate illi manus et pedes, et proiicite illum in tenebras exteriores; ibi erit fletus et stridor dentium . Non esset unde illi ligarentur manus et pedes, nisi ipse sibi restem fecisset. Unde apertissime alio loco scriptum est: Criniculis peccatorum suorum unusquisque constringitur . Ergo quia de peccatis suis homines uapulant, ideo Dominus flagellum de resticula fecit, et inde expulit de templo omnes qui sua querebant, non que Iesu Christi.

3. Huius ergo templi uox est in Psalmo. In hoc templo, ut dixi, rogatur Deus, et exaudit in spiritu et ueritate; non in illo corporali. Nam illic umbra erat, in qua demonstraretur quod uenturum erat: ideo illud iam cecidit. Cecidit ergo domus orationis nostre? Absit. Non enim illud templum quod cecidit, hoc potuit dici domus orationis, de qua dictum est: Domus mea domus orationis uocabitur omnibus gentibus. Audistis enim quid dixerit Dominus iehsu Christus: Scriptum est, Domus mea domus orationis uocabitur omnibus gentibus; uos autem fecistis eam speluncam latronum . Numquid illi qui uoluerunt facere domum Dei speluncam latronum, fecerunt ut rueret templum? Sic et illi qui male uiuunt in Ecclesia catholica, quantum in ipsis est, domum Dei uolunt facere speluncam latronum; nec ideo euertunt templum. ueniet enim tempus, quando de reste peccatorum suorum foras mittantur. Hoc autem templum Dei, hoc corpus Christi, hec congregatio fidelium unam uocem habet, et tanquam unus homo cantat in Psalmo. Eius uocem iam in multis psalmis audiuimus; audiamus et in isto. Si uolumus, nostra uox est; si uolumus, aure audimus cantantem, et nos corde cantamus. Si autem nolumus, erimus in illo templo tanquam ementes, et uendentes, id est, nostra querentes: intramus Ecclesiam, non ad ea que placent oculis Dei. uiderit ergo in numero uestro quis quomodo audiat, utrum audiat et irrideat, utrum audiat et post se ponat, utrum audiat et consonet, id est, sentiat hic uocem suam, et adiungat uocem cordis sui uoci psalmi huius. Tamen uox psalmi huius non tacet; instruantur qui possunt, imo qui uolunt; qui nolunt, non impediant. Commendetur nobis humilitas; inde cepit.

4. [uers. 1.] Domine, non est exaltatum cor meum. Sacrificium obtulit. Unde probamus quia sacrificium obtulit? Quia humilitas cordis sacrificium est. Dicitur in alio psalmo, Quoniam si uoluisses sacrificium, dedissem utique. Satis uolebat facere Deo pro peccatis suis, propitiare illum uolebat, ut acciperet indulgentiam peccatorum: et quasi querens unde illum propitiaret, Si uoluisses, inquit, sacrificium, dedissem  utique; holocaustis non delectaberis. Ergo superflue querebat aut arietes, aut tauros, aut aliquam talem uictimam, unde placaretur Deus. Quid ergo? quia holocaustis non delectatur Deus, non accipit sacrificium, et sine sacrificio placatur? Si nullum sacrificium est, nullus sacerdos. Si autem habemus [1 1Kb] sacerdotem in celis, qui pro nobis interpellat Patrem: ; securi sumus, quia habemus Sacerdotem; ibi offeramus et hostiam. uideamus quod sacrificium debemus offerre; quia holocaustis non delectatur Deus noster, sicut audistis in psalmo. Sed ibi sequitur et ostendit quid offerat: Sacrificium Deo spiritus contribulatus: cor contritum et humilitatum Deus non spernit . Si ergo humiliatum cor sacrificium Deo est, sacrificium obtulit qui dixit: Domine, non est exaltatum cor meum. uide alio loco sic offerentem: dicit Deo, uide humilitatem meam et laborem meum, et dimitte omnia peccata mea .

5. Domine, non est exaltatum cor meum, neque in altum elati sunt oculi mei; neque ingressus sum in magnis, neque in mirabilibus super me. Hoc planius dicatur, et audiatur. Non fui superbus, nolui quasi in mirabilibus innotescere hominibus; nec quesiui aliquid supra uires meas, unde me apud imperitos iactarem. Intendat Charitas uestra; magna res commendatur. Quomodo Simon ille magus in mirabilibus ingredi uolebat super se, propterea plus illum delectauit potentia Apostolorum, quam iustitia Christianorum. At ubi uidit per manus impositionem Apostolorum et per orationes eorum Deum dare fidelibus Spiritum sanctum; et quia tunc per miraculum demonstrabatur aduentus Spiritus sancti, ut linguis loquerentur, quas non didicerant, omnes super quos ueniebat Spiritus sanctus : cum ergo hoc uideret Simon, uoluit talia facere, non talis esse; et nostis quia etiam pecunia putauit comparandum Spiritum sanctum. Erat ergo de talibus qui in templum intrant ad emendum et uendendum; emere uolebat quod uendere disponebat: et uere, fratres mei, quia talis ille erat, et sic intrauerat ad eos. Dominus illos expulit de templo qui columbas uendebant; columba autem Spiritum sanctum significat: uolebat ergo Simon emere columbam, et uendere columbam; accessit Dominus iehsu Christus, qui habitabat in Petro, et flagello resticule expulit foras malum mercatorem .

6. Ergo sunt homines quos delectat miraculum facere, et ab eis qui profecerunt in Ecclesia miraculum  exigunt; et ipsi qui quasi profecisse sibi uidentur, talia uolunt facere, et putant se ad Deum non pertinere si non fecerint. Dominus autem Deus noster, qui nouit quid cui tribuat, et ut seruetur compago corporis in pace, alloquitur Ecclesiam per Apostolum: Non potest dicere oculus manui, Opus te non habeo; aut iterum caput pedibus, Opus uobis non habeo. Si totum corpus oculus, ubi auditus? si totum corpus auditus, ubi odoratus? Ergo in membris nostris uidetis, fratres, quomodo singula officium suum habeant membra. Oculus uidet, et non audit; auris audit, et non uidet; manus operatur, nec audit, nec uidet; pes ambulat, nec audit, nec uidet, nec facit quod manus. Sed in uno corpore si sit sanitas, et non aduersum se litigent membra, auris uidet in oculo, oculus audit in aure; nec obiici potest auri quod non uidet, ut dicatur ei: Nihil es, minor es; numquid uidere et discernere colores potes, quod facit oculus? Respondet enim auris de pace corporis, et dicit: Ibi sum ubi est oculus, in eo corpore sum; in me non uideo, in illo cum quo sum uideo. Ita cum auris dicit, Oculus mihi uidet; oculus dicit, Auris mihi audit; oculi et aures dicunt, Manus nobis operantur; manus dicunt, Oculi et aures nobis uident et audiunt: oculi et aures et manus dicunt, Pedes nobis ambulant: omnia in uno corpore cum operantur [1 1Kb] , si sit ibi sanitas et concordent membra, gaudent et congaudent sibi. Et si aliquid molestie sit in aliquo membro, non se deserunt, sed compatiuntur sibi. Numquid, quia in corpore pes quasi longe uidetur ab oculis , quando forte pes spinam calcauerit, deserunt oculi; et non, sicut uidemus, totum corpus contrahitur, et sedet homo, curuatur spina dorsi, ut queratur spina que hesit in planta? Omnia membra quidquid possunt faciunt, ut de infimo et exiguo loco spina que inheserat educatur. Sic ergo, fratres, quisquis in corpore Christi non potest resuscitare mortuum, non illud querat, sed querat [2 1Kb] ne discordet in corpore; quomodo si auris querat uidere, discordare potest. Nam quod non accepit, non potest facere. Sed si ei obiectum fuerit et dictum: Si iustus esses, resuscitares mortuum, quomodo resuscitauit Petrus. In Christo enim maiora uidentur fecisse Apostoli, quam ipse Dominus . Sed unde fieri potest ut plus ualeant sarmenta, quam radix? Quomodo autem quasi maiora uidentur fecisse illi, quam ille? Ad uocem Domini surrexerunt mortui, ad umbram transeuntis Petri surrexit mortuus . Maius hoc uidetur, quam illud. Sed Christus facere sine Petro poterat, Petrus nisi in Christo non poterat: Quia sine me, inquit, nichil potestis facere . Cum ergo hoc audierit homo qui proficit, quasi obiectam calumniam ab ignaris paganis, ab hominibus nescientibus quid loquantur; in compage corporis Christi respondeat et dicat: Qui dicis, Non es iustus, quia non facis miracula; posses et auri dicere, Non es in corpore, quia  non uides. Faceres [1 1Kb] , inquit, et tu, sicut et Petrus fecit. Sed Petrus et mihi fecit, quia in eo corpore sum, in quo Petrus fecit: in illo quod potest possum, a quo diuisus non sum; quod minus possum, compatitur mihi, et quod plus potest, congaudeo illi . Ipse Dominus desuper clamauit pro corpore suo, Saule, Saule, quid me persequeris ? et ipsum nemo tangebat, sed pro corpore in terra laborante caput de celo clamabat.

7. Si ergo, fratres, unusquisque quod potest iuste egerit, et in eo quod alius plus potest non inuiderit, sed congratulatus fuerit tanquam in uno corpore cum eo constitutus, pertinet ad eum uox ista Psalmi, Domine, non est exaltatum cor meum, neque in altum elati sunt oculi mei; neque ingressus sum in magnis, neque in mirabilibus super me. Quod enim excessit uires meas, ait, non quesiui, non ibi me extendi, nolui ibi magnificari. Nam ista exaltatio de abundantia gratiarum quam sit timenda, ne quis de dono Dei superbiat, sed magis seruet humilitatem, et faciat quod scriptum est, Quanto magnus es, tanto humilia te in omnibus, et coram Deo inuenies gratiam : quam ergo timenda sit superbia de dono Dei, etiam atque etiam commendandum est Charitati uestre, maxime quia Psalmus breuissimus permittit nos loqui. Paulus apostolus quamuis ex persecutore factus sit predicator, abundantiorem gratiam consecutus est in omni labore apostolico, quam ceteri apostoli, ut magis Deus ostenderet suum esse quod dat, non hominis. Quomodo solent medici potentiam sue artis in desperatis ostendere: sic Dominus iehsu Christus, medicus et saluator noster, in desperato, qui persecutor Ecclesie fuit, ostendit magnitudinem artis sue, ut non solum eum christianum faceret, sed et apostolum; nec tantum apostolum, sed sicut ipse dicit, plus omnibus illis laboraret . Excellentissime ergo gratie fuit. Et uidetis, fratres, quia modo in Ecclesia Pauli apostoli Epistole uigent, magis quam coapostolorum eius. Alii enim non scripserunt, sed tantum locuti sunt in Ecclesia: nam que proferuntur ab errantibus sub nomine ipsorum, quia non sunt ipsorum, improbantur, nec acceptantur ab Ecclesia. Alii autem qui scripserunt, nec tantum, nec tanta gratia scripserunt. Cum ergo esset magne gratie, et magna dona meruisset a Deo, quid dicit quodam loco? Propter magnitudinem reuelationum ne extollar. Intendite, rem tremendam uobis dico: Propter magnitudinem, inquit, reuelationum ne extollar, datus est mihi stimulus carnis mee, angelus satane, qui me colaphizet. Quid est hoc, fratres? Ne extolleretur tanquam iuuenis, colaphizabatur tanquam puer. Et a quo? Ab angelo satane. Quid est hoc? Dolore quodam corporis traditur exagitatus uehementer: dolores autem corporum plerumque immittuntur ab angelis satane; sed hoc non possunt nisi permissi. Nam et Iob sanctus sic probatus est. Permissus est ad eum probandum satanas, et percussit eum uulnere, ut uermibus putresceret. Immundus enim permittebatur, sed sanctus  probabatur . Nescit diabolus quanta bona de illo fiant, etiam cum seuit. Seuiens intrauit in cor Iude , seuiens tradidit Christum, seuiens crucifixit; et crucifixo Christo, redemptus est orbis terrarum. Ecce seuitia diaboli diabolo obfuit, nobis autem profuit. Seuiendo enim, quos tenebat amisit, redemptos sanguine Domini, quem cum seuiret effudit. Si sciret tantum damnum se passurum, non funderet in terram pretium quo redemptum est genus humanum. Sic ergo ille angelus satane quasi libenter permissus est colaphizare Apostolum; sed tamen Apostolus curabatur. Et quia illud quod medicus apposuerat, molestum erat infirmo; rogauit medicum ut auferret. Quomodo cum medicus apponit uisceribus aliquod forte epithema molestum et ardens, unde tamen curandus est ille cuius uiscera tumebant; cum ille ardere ceperit et cruciari medicamento, rogat medicum ut auferat: medicus autem consolatur, monet eum patientiam, quia nouit quam utile sit quod apposuit. Ita et Apostolus sequitur et dicit, cum dixisset, Datus est mihi stimulus carnis mee, angelus satane, qui me colaphizet. Predixit autem quare: Ne magnitudine reuelationum extollar, datus est mihi stimulus carnis mee, angelus satane, qui me colaphizet. Propter quod ter Dominum rogaui, ait, ut auferret eum a me. Hoc est dicere, Rogaui medicum, ut auferret a me molestum epithema quod mihi apposuerat. Sed audi uocem medici: Et dixit mihi, Sufficit tibi gratia mea; nam uirtus in infirmitate perficitur . Ego noui quid apposuerim, ego noui unde egrotes, ego noui unde saneris.

8. Si ergo, karissimi, potuit Paulus apostolus extolli magnitudine reuelationum, nisi acciperet angelum satane qui se colaphizaret; quis de se possit esse securus? Tutius uidetur ambulare qui minus accepit, sed si non peruerse querat quod recte non accepit: querat sine quo non potest esse in corpore Christi, aut sine quo male est illic. Tutior est enim in corpore digitus sanus, quam lippiens oculus. Digitus exigua quedam res est; oculus magnifica, multum potest: et tamen melius est digitum esse et sanum esse, quam oculum esse et perturbari, lippire, excecari. Non ergo querat quisque in corpore Christi nisi sanitatem. Secundum sanitatem habeat fidem; ex fide mundatur cor eius , ex mundatione cordis uidebit illam faciem de qua dictum est, Beati mundo corde, quoniam ipsi Deum uidebunt . Et qui fecit miracula, et qui non fecit miracula in corpore Christi, non debet gaudere nisi de facie Dei. Redierunt Apostoli, et dixerunt Domino, cum missi essent a Domino: Ecce, Domine, in nomine tuo etiam demonia nobis subiecta sunt. uidit Dominus quod tentaret eos superbia ex potentia miraculorum; et ille qui medicus uenerat sanare tumores nostros, et ferre infirmitates nostras, continuo ait: Nolite in hoc gaudere, quia demonia uobis subiecta sunt; sed gaudete quia nomina uestra scripta sunt in celo . Non omnes christiani boni demones eiiciunt; omnium  tamen nomina scripta sunt in celo. Non eos uoluit gaudere ex eo quod proprium habebant, sed ex eo quod cum ceteris salutem tenebant: inde uoluit gaudere Apostolos, unde gaudes et tu. Intendat Charitas uestra. Nullus fidelis habet spem, si nomen eius non est scriptum in celo. Omnium fidelium qui diligunt Christum, qui ambulant uiam eius humiliter, quam ipse docuit humilis, nomina scripta sunt in celo. Cuiusuis contemptibilis in Ecclesia, qui credit in Christum, et diligit Christum, et amat pacem Christi, nomen scriptum est in celo; cuiuslibet quem contemnis. Et quid simile ipsi et Apostolis, qui tanta miracula fecerunt? Et tamen Apostoli reprimuntur ex eo quod de bono [1 1Kb] proprio gaudebant, et iubentur hinc gaudere unde gaudet et ille contemptibilis.

9. [uers. 2.] Non immerito, fratres mei, cum ista humilitate dicit, Domine, non est exaltatum cor meum, neque in altum elati sunt oculi mei; neque ingressus sum in magnis, neque in mirabilibus super me. Si non humiliter sentiebam, sed exaltaui animam meam; quemadmodum qui ablatus [2 1Kb] est a lacte super matrem suam, sic retributio in animam meam. uidetur enim uelut maledicto se obstrinxisse. Quomodo alio loco in psalmo dicit, Domine Deus meus, si feci istud; si est iniquitas in manibus meis, si reddidi retribuentibus mihi mala; decidam merito ab inimicis meis inanis , et cetera: sic uidetur et hic dixisse, Si non humiliter sentiebam, sed exaltaui animam meam. Age [3 1Kb] ; quasi dicturus esset, Illud mihi contingat. Quomodo et ibi, Si reddidi retribuentibus mihi mala, contingat mihi illud; quid? Decidam merito ab inimicis meis inanis: sic et hic, Si non humiliter sentiebam, sed exaltaui animam meam; quemadmodum qui ablatus est a lacte super matrem suam, sic retributio in animam meam. Intendite. Nostis quia quibusdam infirmis dicit Apostolus, Lac uobis potum dedi, non escam: nondum enim poteratis; sed nec adhuc quidem potestis . Sunt infirmi qui non sunt idonei ualido cibo; uolunt se extendere ad id quod capere non possunt: et si aliquid utcumque ceperint, aut uisi sibi fuerint capere quod non ceperunt, extolluntur inde, et superbiunt inde; uidentur sibi quasi sapientes. Hoc autem contingit omnibus hereticis; qui cum essent animales et carnales, defendendo sententias suas prauas, quas falsas esse non potuerunt uidere, exclusi sunt de Catholica. Dicam Charitati uestre quod possum. Dominus noster iehsu Christus nostis quia uerbum Dei est, secundum illud Ioannis, In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil. Panis ergo est; inde uiuunt Angeli. Ecce panis paratus est tibi; sed cresce de lacte, ut ad panem peruenias. Et quomodo, inquis,  cresco de lacte? Quod tibi factus est Christus ad infirmitatem tuam, hoc primo crede, et fortiter tene. Quomodo ergo mater cum uiderit filium minus idoneum ad capiendum cibum, ipsos cibos ei dat, sed traiectos per carnem suam: nam ipse est panis quo infans pascitur, quo et mater eius pascitur; sed ad mensam infans minus idoneus est, ad mamillam idoneus est. Panis ergo de mensa traiicitur per matris mamillam, ut sic perueniat idem alimentum ad paruum infantem. Sic Dominus noster iehsu Christus cum esset uerbum apud Patrem, per quod facta sunt omnia; qui cum in forma Dei esset, non rapinam arbitratus est esse equalis Deo ; qualem caperent pro modo suo Angeli, et unde in celo Potestates et uirtutes, spiritus [1 1Kb] intellectuales pascerentur; homo autem infirmus et carne inuolutus iaceret in terra, nec posset ad eum peruenire panis celestis: ut panem Angelorum manducaret homo , et manna descenderet ad ueriorem populum Isrel, uerbum caro factum est, et habitauit in nobis .

10. Quapropter ipsis infirmis Paulus apostolus hoc dicit, quos dicit animales et carnales : Numquid dixi me scire aliquid in uobis, nisi Iesum Christum, et hunc crucifixum ? Nam Christus erat et non crucifixus: In principio erat uerbum, et uerbum erat apud Deum, et Deus erat uerbum. Et quia ipsum uerbum caro factum est, et ipsum uerbum crucifixum est: sed non est mutatum in hominem; homo in illo mutatus est. Mutatus est homo in illo, ut melior fieret quam erat, non ut in ipsam substantiam uerbi [2 1Kb] conuerteretur. Per id ergo quod homo erat, mortuus est Deus; et per id quod Deus erat, excitatus est homo, et surrexit, et ascendit in celum. Quidquid passus est homo, non potest dici non passus Deus, quia Deus erat [3 1Kb] hominem assumendo; sed non est mutatus in hominem: quomodo non potes dicere non te passum iniuriam, si uestis tua conscindatur. Et quando quereris uel amicis uel in iudicio, hoc dicis iudici, Conscidit me: non dicis, Conscidit birrum meum; sed, Conscidit me. Si potuit et meruit uestis tua dici tu, que non est tu, sed uestis tua; quanto potius meruit audire caro Christi, templum uerbi unitum cum uerbo, ut quidquid in carne pateretur, Deus ipse pateretur: quamuis uerbum nec mori potuerit, nec corrumpi, nec mutari, nec occidi; sed quidquid horum passum est, in carne passum est? Et noli mirari quia uerbum nichil passum est: nec anima hominis potest pati aliquid occisa carne, dicente ipso Domino, Nolite timere eos qui corpus occidunt, animam autem non possunt occidere . Si anima non potest occidi, uerbum Dei poterat occidi? Et tamen quid dicit? Flagellauit me, colaphizauit me, percussit me, dilaniauit me: totum hoc non fit in anima; et tamen non dicit, nisi, me, propter unitatem consortii ipsius.

 11. Dominus ergo noster iehsu Christus panis, se fecit nobis lac, incarnatus et apparens mortalis [1 1Kb] ; ut in eo finiretur mors, et non aberraremus a uerbo, credentes in carnem quod factum est uerbum. Hinc crescamus, ipso lacte nutriamur; antequam ualidi simus ad capiendum uerbum, non recedamus a fide lactis nostri. Illi autem heretici uolentes disputare de eo quod non poterant capere, dixerunt quia Filius minor est quam Pater, et dixerunt quia Spiritus sanctus minor est quam Filius; et fecerunt gradus, et immiserunt in Ecclesiam tres deos. Non enim possunt negare Deum esse Patrem, nec possunt negare Deum esse Filium, nec possunt negare Spiritum sanctum esse Deum. At si Pater Deus et Filius Deus et Spiritus sanctus Deus inequales sunt, et non sunt eiusdem substantie; non est unus Deus, sed tres dii. Disputantes ergo quod capere non poterant, elati sunt in superbiam; et factum est in eis quod dicitur in isto psalmo, Si non humiliter sentiebam, sed exaltaui animam meam; quemadmodum qui ablatus est a lacte super matrem suam, sic retributio in animam meam. Mater enim Ecclesia Dei est, unde illi separati sunt: ibi lactari et nutriri debebant, ut crescerent ad capiendum uerbum Deum apud Deum, in forma Dei equalem Patri.

12. uisa est hic quidem ab his qui ante nos ista tractarunt, et alia sententia, et alius intellectus in his uerbis, quem non tacebo Charitati uestre. Hoc enim dixerunt: Omnis superbus displicet Deo, et debet se humana anima humiliare, ne Deo displiceat, et toto corde intueri quod dictum est, Quanto magnus es, tanto humilia te in omnibus, et coram Deo inuenies gratiam . Sed rursus sunt quidam homines, qui cum audierint quia humiles esse debent, dimittunt se, nichil uolunt discere, putantes quia si aliquid didicerint superbi erunt; et remanent in solo lacte [2 1Kb] . Quos reprehendit Scriptura, dicens: Et facti estis opus habentes lacte, non solido cibo . Sic enim nos Deus uult nutriri lacte, ut non ibi remaneamus; sed crescendo per lac, ad solidum cibum perueniamus. Ergo non debet homo extollere cor suum in superbiam, sed debet leuare in doctrinam uerbi Dei. Nam si leuanda anima non esset, non diceretur in alia uoce psalmi: Ad te, Domine, leuaui animam meam . Et nisi se ipsa anima super se effundat, non peruenit ad uisionem Dei, et ad cognitionem substantie illius incommutabilis. Nam modo cum adhuc in carne est, dicitur ei: Ubi est Deus tuus? Sed intus est Deus eius, et spiritualiter intus est, et spiritualiter excelsus est; non quasi interuallis locorum, quomodo per interualla loca altiora sunt. Nam si talis altitudo querenda est, uincunt nos aues ad Deum. Ergo intus Deus altus est, et spiritualiter altus; nec peruenit anima ut contingat eum, nisi transierit se. Nam quidquid de Deo sentis secundum corpus, multum erras. Multum infans es,  si sentis de Deo etiam secundum animam humanam, quod Deus aut obliuiscatur, aut ita sapiat ut desipiat, aut faciat aliquid et peniteat eum: omnia enim ista posita sunt in Scripturis, ut nobis lactentibus commendaretur Deus; non ut proprie de illo sic audiamus ista, et intelligamus quasi peniteat Deum, et modo discat aliquid quod non nouerat, et intelligat quod non intelligebat, et reminiscatur quod oblitus erat. Talia enim anime sunt, non Dei. Nisi ergo transierit et modum anime sue, non uidebit quia Deus est quod est; qui dixit, Ego sum qui sum . Itaque ille cui dicebatur, Ubi est Deus tuus, quid dixit? Facte sunt mihi lacryme mee panis die ac nocte, dum dicitur mihi quotidie, Ubi est Deus tuus? Ut autem inueniret Deum suum, quid egit? Hec meditatus sum, inquit, et effudi super me animam meam . Ut inueniret Deum, effudit super se animam suam. Non ergo sic tibi dicitur, Humilis esto, ut non sapias. Humilis esto, propter superbiam; altus esto, propter sapientiam. Audi euidentem sententiam de hac re: Nolite pueri effici mentibus; sed malitia infantes estote, ut mentibus perfecti sitis . Certe explicatum est, fratres mei, ubi nos Deus uoluit esse humiles, ubi altos: humiles, propter cauendam superbiam; altos, propter capiendam sapientiam. Lactare, ut nutriaris; sic nutrire, ut crescas; sic cresce, ut panem manduces. Cum enim ceperis panem manducare, ablactaberis, id est, iam tibi non opus erit lac, sed solidus cibus. Et hoc uidetur dixisse: Si non humiliter sentiebam, sed exaltaui animam meam; id est, si non mente, sed malitia paruulus fui. Quod significans, dixit superiora uerba: Domine, non est exaltatum cor meum, neque in altum elati sunt oculi mei; neque ingressus sum in magnis, neque in mirabilibus super me. Ecce quia malitia paruulus fui. Sed quia sensu non fui paruulus; Si non humiliter sentiebam, sed exaltaui animam meam; retribuatur mihi quod retribuitur paruulo qui ablactatur a matre, ut iam panem sim idoneus manducare.

13. Et hec ergo, fratres, sententia non displicet, quia non est contra fidem. Mouet me tamen, quia non tantum dictum est, Quemadmodum qui ablatus est a lacte, sic retributio in animam meam; sed additum est, Quemadmodum qui ablatus est a lacte super matrem suam, sic retributio in animam meam. Hic mihi nescio quid tale occurrit, ut uideam quia maledictum est. Ablactatur enim non infans, sed iam grandiusculus: qui autem infirmus est prima infantia, que uera infantia est, super matrem suam est; si forte fuerit a lacte ablatus, exstinguitur. Non frustra ergo additum est, super matrem suam. Ablactari enim omnes possunt crescendo. Qui crescit, et sic ablactatur, bonum est illi; qui autem adhuc super matrem suam est, perniciosum. Ergo cauendum, fratres, et timendum est ne quis ante tempus ablactetur. Nam omnis grandis puer separatur a lacte. Sed ne quis tunc a lacte separetur, quando adhuc super matrem suam est. Cum autem portatur manibus  matris, qui portatus est utero , lacte opus habet; adhuc super matrem suam est. Non ergo uelit tunc exaltare animam suam, cum forte minus idoneus est ad capiendum cibum, sed impleat precepta humilitatis. Habet ubi se exerceat: credat in Christum, ut possit intelligere Christum. uidere uerbum non potest, capere non potest equalitatem uerbi cum Patre, equalitatem Spiritus sancti cum Patre et uerbo nondum potest uidere; credat hoc, et sugat [1 1Kb] . Securus est, quia cum creuerit, manducabit, quod non poterat antequam sugendo cresceret: et habet ubi se extendat. Altiora te ne quesieris, et fortiora te ne scrutatus fueris; id est, ad que capienda minus idoneus es. Et quid facio, inquis? sic remanebo? Sed que precepit tibi Dominus, illa cogita semper . Que tibi precepit Dominus? Fac misericordiam, pacem Ecclesie noli dimittere, in homine spem noli ponere, desiderando miracula noli tentare Deum. Si iam est in te fructus, cognoscis, quia cum bonis toleras zizania usque ad messem ; quia cum malis ad tempus potes esse, non in eternum. Palea hic tibi mixta est in hoc tempore in area; in horreo tecum non erit. Hec que tibi precepit Dominus, illa cogita semper. A lacte non separaberis quoadusque super matrem tuam es; ne prius fame moriaris, antequam panem manducare sis idoneus. Cresce [2 1Kb] ; erunt ualide uires tue, et uidebis quod non poteras, et capies quod non capiebas.

14. Quid ergo? cum uidero que non poteram uidere, et cepero que non poteram capere, iam securus ero? perfectus ero? Non, quamdiu hic uiuis. Ipsa est perfectio nostra, humilitas. Audistis quo conclusit modo apostolica lectio, si hesit in memoria uestra; quomodo ille qui accepit colaphum ne extolleretur in reuelationibus  propter ipsam magnitudinem reuelationum, quia poterat extolli, nisi acciperet angelum satane: et tamen cui tanta reuelabantur, quid ait? Fratres, ego meipsum non arbitror apprehendisse. Paulus dicit, Fratres, ego meipsum non arbitror apprehendisse; qui ad hoc accepit colaphizantem angelum satane, ne extolleretur in magnitudine reuelationum suarum. Qui audet dicere quia comprehendit? Ecce Paulus non apprehendit, et dicit, Non me arbitror apprehendisse. Et quid ais, o Paule? Adhuc curro [3 1Kb] , inquit, ut apprehendam. Adhuc Paulus in uia est, et tu te putas in patria? Unum autem, inquit, que retro sunt oblitus. Hoc fac et tu, et uitam preteritam malam obliuiscere. Si te delectauit aliquando uanitas, non te delectet Que retro oblitus, inquit, in ea que ante sunt extentus, secundum intentionem sequor ad palmam superne uocationis Dei in Christo Iesu. Audio uocem Dei desuper, et curro ut apprehendam. Non enim dimisit me in uia remanere, quia non cessat alloqui me. Ergo,  fratres, non cessat Deus alloqui nos. Nam si cessat, quid est quod agimus? quid est quod agunt lectiones diuine et cantica diuina? Obliuiscimini ergo que retro sunt, et in ea que ante sunt uos extendite. Sic sugite lac, ut crescatis ad cibum. Cum ergo ueneritis in patriam, gaudebitis. Et adhuc attendite Apostolum sequi ad palmam superne uocationis. Dicit enim: Quotquot ergo perfecti, hoc sapiamus. Non loquor, inquit, imperfectis, quibus adhuc non possum loqui sapientiam, qui adhuc lacte potantur, non solido cibo pascuntur; sed illis dico, qui iam manducant solidum cibum. Iam uidentur esse perfecti, quia intelligunt equalitatem uerbi cum Patre: adhuc non sic uident, quomodo uidendum est, facie ad faciem; adhuc ex parte, in enigmate . Currant ergo, quia cum uia [1 1Kb] finita fuerit, tunc redimus ad patriam: currant, extendant se. Quotquot ergo perfecti, hoc sapiamus; et si quid aliter sapitis, hoc quoque uobis Deus reuelabit . Si forte erras in aliquo, quare non redis ad lac matris? Quia si non extollimini, quia si non exaltatis cor uestrum, quia si non ingredimini in mirabilibus super uos, sed seruatis humilitatem, reuelabit uobis Deus quod aliter sapitis. Si autem hoc ipsum quod aliter sapitis, defendere uultis, et pertinaciter astruere, et contra pacem Ecclesie; fit uobis maledictum hoc quod dixit: super matrem cum estis et foris a lacte separamini [2 1Kb] , foris a uisceribus matris fame moriemini. Si autem perseueratis in pace catholica, si quid forte aliter sapitis quam oportet sapere, Deus uobis reuelabit humilibus. Quare? Quia Deus superbis resistit, humilibus autem dat gratiam .

15. [uers. 3.] Ideo ad hoc conclusit hic psalmus: Speret Isrel in Dominum, ex hoc nunc et usque in seculum. Quod enim scriptum est grece, , hoc expositum est, ex hoc nunc et usque in seculum. Sed non semper seculi nomen hoc seculum significat, sed aliquando eternitatem; quia eternum duobus modis intelligitur; usque in eternum, id est, aut semper sine fine, aut quousque ueniamus ad eternitatem. Hic ergo quomodo intelligendum est? Quousque ueniamus ad eternitatem, speremus in Dominum Deum; quia cum uenerimus ad eternitatem, iam spes non erit, sed ipsa res erit.



IN PSALMUM CXXXI ENARRATIO.



SERMO AD PLEBEM.

1. [uers. 1, 2.] Iustum quidem erat, karissimi, ut fratrem potius audiremus collegam meum, presentem omnibus nobis  . Et modo non negauit, sed distulit: et ideo hoc indico Charitati uestre, ut mecum promissum teneatis. Non fuit autem absurdum Charitati uestre, ut prior obtemperarem iubenti: extorsit enim  mihi ut esset modo auditor meus, eo sane pacto ut et ego sim ipsius, quia in ipsa caritate omnes eius auditores sumus, qui unus nobis in celo Magister est . Ergo animum intendite ad Psalmum, quem in ordine, sicut nostis, tractandum habemus. Est etiam ipse prenotatus, Canticum graduum; et aliquanto ceteris sub eodem titulo prolixior. Non ergo immoremur, nisi ubi necessitas cegerit; ut totum, si Dominus permiserit, explicare possimus. Quia et uos non tanquam rudes omnia debetis audire; aliquid et de preteritis auditionibus adiuuare nos debetis, ne omnia tanquam noua a nobis dici necesse sit. Et noui quidem esse debemus, quia uetustas nobis [1 1Kb] obrepere non debet; sed etiam crescendum et proficiendum est. De ipso quippe profectu ait Apostolus: Etsi exterior homo noster corrumpitur, sed interior renouatur de die in diem . Non sic proficiamus ut ex nouis ueteres efficiamur, sed ipsa nouitas crescat.

2. Memento, Domine, Dauid, et omnis mansuetudinis eius. Sicut iurauit Domino; uotum uouit Deo Iacob. Dauid secundum fidem rerum gestarum unus homo erat, rex Isrel, filius Iesse. Erat quidem et ipse mansuetus, sicut eum indicat atque commendat Scriptura diuina, et ita mansuetus ut nec persecutori suo Saüli malum pro malo reddiderit. Seruauit autem erga eum tantam humilitatem, ut illum regem fateretur, se autem canem: et non proterue nec superbe, cum esset in Deo potentior, respondebat regi; sed eum placare potius affectabat humilitate, quam concitare superbia. Etiam in potestate datus est ei Saül, et hoc a Domino Deo, ut ei faceret quidquid uellet: sed quia non preceptum illi erat ut occideret, sed tantum in potestate datus illi erat ; ad lenitatem potius deflexit quod ei Deus concessit. Qui si uellet occidere, careret inimico: sed quomodo diceret, Dimitte mihi debita, sicut et ego dimitto debitoribus meis . In speluncam intrauit Saül ubi erat Dauid, nesciens quod illic esset Dauid: ad necessaria uentris ille intrauit. Surrexit Dauid sensim et lente post ipsum, precidit illi de ueste panniculum, quem illi ostenderet, ut nosset quia illum habuerat in potestate; et non necessitate, sed uoluntate pepercerat, et noluit occidere . Forte ipsam mansuetudinem commendauit modo dicens, Memento, Domine, Dauid, et omnis mansuetudinis eius. Hoc secundum rerum gestarum fidem, quam Scriptura diuina, ut diximus, continet. Sed solemus in Psalmis non ad litteram attendere, sicut in omni prophetia, sed per litteram scrutari mysteria. Et meminit Charitas uestra quia cuiusdam hominis uocem in omnibus Psalmis solemus audire; qui unus habet caput et corpus. Caput autem in celo est, corpus in terra: sed quo precessit caput, et corpus secuturum est. Et iam non dico quis caput sit, qui corpus sint; quia scientibus loquor.

3. Commendatur ergo humilitas Dauid, commendatur mansuetudo Dauid; et dicitur Deo, Memento, Domine, Dauid, et omnis mansuetudinis eius. Ad quam  rem memento, Domine, Dauid? Sicut iurauit Domino, uotum uouit Deo Iacob. Ergo ad hoc memento, ut impleat quod promisit. Ipse Dauid uouit tanquam in potestate habens, et rogat Deum ut impleat quod uouit: est deuotio uouentis, sed est humilitas deprecantis. Nemo presumat uiribus suis se reddere quod uouerit: qui te hortatur ut uoueas, ipse adiuuat ut reddas. Quid ergo uouit uideamus, et hinc intelligimus quemadmodum sit accipiendus in figura Dauid. Dauid autem interpretatur, Manu fortis. Erat enim magnus belligerator. Presumens quidem de Domino Deo suo, confecit bella omnia, prostrauit omnes inimicos suos, Deo se adiuuante, quemadmodum se habebat illius imperii dispensatio; prefigurans tamen fortem manu quemdam ad debellandos inimicos, diabolum et angelos eius. Hos autem inimicos Ecclesia debellat. Et quomodo debellat? Mansuetudine. Mansuetudine enim ipse Rex noster uicit diabolum. Seuiebat ille; iste sufferebat: uictus est qui seuiebat; uicit qui sufferebat. In ista mansuetudine corpus Christi, quod est Ecclesia, uincit inimicos. Sit manu fortis, operando uincat. Cum autem corpus Christi est et templum, et domus, et ciuitas; et ille qui caput corporis est, et habitator domus est, et sanctificator templi est, et rex ciuitatis est: quomodo Ecclesia omnia illa, sic Christus omnia ista. Quid ergo uouimus Deo, nisi ut simus templum Dei? Nihil gratius ei possumus offerre, quam ut dicamus ei quod dicitur in Isaia, Posside nos . Et quidem [1 1Kb] in istis possessionibus terrenis patrifamilias prestatur, quando ei datur possessio: non sic est possessio, que est Ecclesia; ipsi possessioni prestatur, ut a tali possideatur.

4. Quid ergo dicit, Sicut iurauit Domino, uotum uouit Deo Iacob? uideamus quod uotum [2 1Kb] . Iurare est autem firme promittere. Attendite uotum hoc, id est, quod uouerat quo ardore uouerit, quo amore, quo desiderio; et tamen ad hoc implendum Dominum deprecatus est dicens. Memento, Domine, Dauid, et omnis mansuetudinis eius. In hac mansuetudine uotum uouit, ut sit domus Dei: Si introiero in tabernaculum domus mee, si ascendero super lectum stratus mei. Si dedero somnum oculis meis. Parum uisus est dicere, somnum oculis meis: Et palpebris meis dormitationem; et requiem temporibus meis si dedero, quoadusque inueniam locum Domino, tabernaculum Deo Iacob. Ubi querebat locum Domino? Si mansuetus erat, in se querebat. Quomodo est enim locus Domini? Audi prophetam: Super quem requiescet Spiritus meus? Super humilem, et quietum, et trementem uerba mea . uis esse locus Domini? Esto humilis, et quietus, et tremens uerba Dei, et tu ipse efficieris quod queris [3 1Kb] . Si enim in te non fiat quod queris, in altero quid tibi prodest? Operatur quidem Deus aliquando per euangelistam salutem alterius tantum, si ipse dicit et non facit; et fit  per linguam eius in alio locus Domino, non autem fit ipse locus Domino. Qui autem que docet bene facit, et sic docet, fit locus Domino cum eo quem docet: quia omnes credentes unum locum faciunt Domino. In corde enim habet locum Dominus; quia unum cor est omnium in caritate copulatorum.

5. Quam multa millia crediderunt, fratres mei, quando pretia rerum suarum posuerunt ad pedes Apostolorum! Sed quid de illis dicit Scriptura? Certe facti sunt templum Dei; non tantum templum Dei singuli, sed et omnes templum Dei simul. Facti sunt ergo locus Domino. Et ut noueritis quia unus locus factus est Domino in omnibus, Scriptura dicit: Erat illis anima una et cor unum in Deum . Multi autem ne faciant locum Domino, sua querunt, sua diligunt, potestate sua gaudent, priuatum suum concupiscunt. Qui autem uult facere locum Domino, non de priuato, sed de communi debet gaudere. Hoc illi fecerunt de rebus suis priuatis; fecerunt illas communes. Quod habebant suum, numquid amiserunt? Si soli haberent, et unusquisque suum haberet; hoc solum haberet quod suum habebat: cum autem quod proprium erat, commune fecit; et ea que erant ceterorum, ipsius facta sunt. Intendat Charitas uestra: quia propter illa que singuli possidemus, existunt lites, inimicitie, discordie, bella inter homines, tumultus, dissensiones aduersum se, scandala, peccata, iniquitates, homicidia. Propter que? Propter ipsa que singuli possidemus. Numquid propter ista que communiter possidemus, litigamus? Aerem istum communiter ducimus, solem communiter omnes uidemus. Beati ergo qui sic faciunt locum Domino, ut priuato suo non gaudeant. Talem ergo describebat iste, qui dicebat, Si introiero in tabernaculum domus mee. Priuatum hoc erat. Sciebat priuato se impediri, ne faceret locum Domino, et ea commemorat que ad seipsum pertinebant: non introibo in tabernaculum domus mee, donec inueniam: quid? cum inueneris locum Domino, intrabis in tabernaculum tuum? An ipsum [1 1Kb] erit tabernaculum tuum, ubi inueneris locum Domino? Quare? Quia ipse eris locus Domini, et cum eis qui fuerint locus Domini, unum eris.

6. Abstineamus ergo nos, fratres, a possessione rei priuate; aut ab amore, si non possumus a possessione; et facimus locum Domino. Multum est ad me, ait aliquis. Sed uide quis sis [2 1Kb] , facturus locum Domino. Si uellet apud te hospitium habere aliquis senator, non dico senator, procurator alicuius magni secundum seculum, et diceret, Offendit me quiddam in domo tua; etsi amares hoc, auferres tamen ne eum offenderes, ad cuius amicitiam ambires. Et quid tibi prodest hominis amicitia? Forte ibi non solum nullum auxilium, sed et periculum inuenires. Nam multi non periclitabantur antequam maioribus iungerentur; exoptarunt maiorum amicitias, ut maiora pericula incurrerent. Securus opta amicitiam Christi: hospitari apud te uult; fac illi locum. Quid est, fac illi locum?  Noli amare teipsum, illum ama. Si te amaueris, claudis contra illum; si ipsum amaueris, aperis illi: si autem aperueris et intrauerit, non peries amando te, sed inuenieris cum amante te.

7. [uers. 3.] Si introiero in tabernaculum domus mee, si ascendero super lectum stratus mei. Priuata enim res ipsa, ubi homo acquiescit, superbos facit; ideo dixit, Si ascendero. In re quam priuatam quisque possidet, necesse est superbus sit: inde se enim tendit homo ad hominem, cum ambo sint caro. Quid est homo, fratres? Caro. Et quid est alter homo? Altera caro. Et tamen caro diues extendit se contra carnem pauperem; quasi aliquid illa caro attulerit quando nata est, aut aliquid auferat quando moritur. Ad hoc plus habuit, ut plus tumeret [1 1Kb] . Iste autem qui uult inuenire locum Domino, dicit, Si ascendero super lectum strati mei.

8. [uers. 4.] Si dedero somnum oculis meis. Multi enim cum dormiunt, non faciunt locum Domino. Tales excitat Apostolus: Surge, qui dormis, et exsurge a mortuis; et illuminabit te Christus ; et alio loco, Nos autem qui diei sumus, uigilemus, et sobrii simus: nam qui dormiunt, nocte dormiunt; et qui inebriantur, nocte ebrii sunt . Noctem dicens iniquitatem, in qua illi obdormiunt cupiendo ista terrena. Et omnes iste felicitates que uidentur seculi, somnia sunt dormientium. Et quomodo qui uidet thesauros in somnis, dormiens diues est; sed euigilabit, et pauper erit: sic omnia ista uana huius seculi, de quibus homines gaudent, in somno gaudent: euigilabunt quando nolunt, si non modo euigilant quando utile est; et inuenient somnia fuisse illa, et transisse, sicut dicit Scriptura, ueluti somnium exsurgentis : et alio loco, Dormierunt somnum suum, et nichil inuenerunt omnes uiri diuitiarum in manibus suis . Dormierunt somnum suum, finitus est somnus, et nichil inuenerunt in manibus suis; quia in somnis uidebant diuitias transitorias. Iste ergo qui uult inuenire locum Domino, dixit etiam, Si dedero somnum oculis meis. Sunt autem quidam qui non dormiunt, sed dormitant. Aliquantum retrahunt se ab amore temporalium, et rursus reuoluuntur in eum; quasi dormitantes, caput crebro inclinant. Euigila, excute somnum; dormitando casurus es. Non uult Psalmus, oculis suis dare somnum, nec palpebris dormitationem, eum qui uult inuenire locum Domino.

9. [uers 5.] Et requiem, inquit, temporibus meis. A requie temporum somnus uenit ad oculos. Tempora circa oculos sunt. ueluti futurus somnus, grauedo temporum est. Nam hominibus dormituris grauari tempora incipiunt; et cum senserint sibi grauari tempora, iam imminet somnus: qui si dandus est oculis, dant [2 1Kb] requiem temporibus suis, et uenit somnus; si non dederint requiem temporibus suis, non uenit somnus. Cum ergo ceperit te aliquid temporale delectare ad peccatum, iam grauantur tibi tempora. uis euigilare, et non dormire, nec dormitare? Noli te credere  tali delectationi; maiores dolores habebit [1 1Kb] quam suauitates. Ista cogitatione quasi confricans frontem, excutis somnum, et paras locum Domino.

10. Donec inueniam locum Domino, tabernaculum Deo Iacob. Quanquam aliquando dicitur tabernaculum Dei domus Dei, et domus Dei tabernaculum Dei: distinctius tamen accipitur, fratres karissimi, tabernaculum Ecclesia secundum hoc tempus; domus autem Ecclesia celestis Ierusalem, quo ibimus. Tabernaculum enim tanquam militantium et pugnantium: tabernacula militum in procinctu, in expeditione; unde contubernales dicuntur milites, quasi tabernacula eadem habentes et habitantes. Quamdiu ergo habemus hostem cum quo pugnemus, tabernaculum Deo facimus. Cum autem transierit tempus pugne, et uenerit pax illa que precellit omnem intellectum, sicut dicit Apostolus, Et pax Christi que precellit omnem intellectum ; quantumcumque enim cogitaueris de pace illa, minus eam capit animus adhuc in ista corporis grauedine constitutus: cum uenerit illa patria [2 1Kb] , iam domus erit, nullus aduersarius tentabit, ut tabernaculum uocetur. Non procedemus ad pugnandum, sed permanebimus ad laudandum. Quid enim dicitur de illa domo? Beati qui habitant in domo tua; in secula seculorum laudabunt te . In tabernaculo adhuc gemimus, in domo laudabimus. Quare? Quia gemitus est peregrinantium, laudatio iam in patria commanentium. Hic primo queratur tabernaculum Deo Iacob.

11. [uers 6.] Ecce audiuimus eam in Ephrata. Quam eam? Sedem Domini. Audiuimus in Ephrata. Inuenimus eam in campis saltuum. Ibi audiuit, ubi inuenit; an alibi audiuit, et alibi inuenit? Queramus ergo quid sit Ephrata, ubi audiuit; item queramus quid sit in campis saltuum, ubi inuenit. Ephrata uerbum hebreum interpretatur latine, Speculum, sicut tradiderunt qui uerba hebrea in Scripturis posita in aliam linguam transtulerunt, ut ad nos perueniret intellectus. Nam ex hebrea transtulerunt in grecam, et ex greca translata sunt nobis in latinam. Fuerunt enim qui uigilarent in Scripturis. Si ergo Ephrata speculum, illa domus que inuenta est in campis saltuum, in speculo audita est. Speculum imaginem habet: omnis prophetia imago futurorum. Domus ergo Dei futura, in imagine prophetie predicata est. Audiuimus enim illam in speculo, id est, Audiuimus in Ephrata. Inuenimus in campis saltuum. Qui sunt campi saltuum? Campi siluarum. Non enim quemadmodum uulgo dicitur, Saltus ille, uerbi gratia, centurias habens tot. Saltus proprie, locus adhuc incultus et siluester dicitur. Nam et quidam codices, in campis silue, habent. Qui ergo erant campi saltuum, nisi gentes inculte? qui erant campi saltuum, nisi ubi adhuc uepres erant idololatrie? Sic tamen quomodo uepres ibi erant idololatrie, ibi inuenimus locum Domino, tabernaculum Deo Iacob. Quod audiuimus in Ephrata, inuenimus in  campis saltuum; quod predicatum est in imagine Iudeis manifestatum est in fide Gentium.

12. [uers 7.] Intrabimus in tabernacula eius [1 1Kb] : cuius? Domini Dei Iacob. Qui intrant ut inhabitent, ipsi sunt qui intrant ut inhabitentur. In domum tuam ut inhabites intras, in domum Dei ut inhabiteris. Est enim melior Dominus, qui cum te ceperit inhabitare, beatum te faciet. Nam si tu ab illo non inhabiteris, miser eris. In sua potestate esse uoluit ille filius qui dixit: Da mihi partem patrimonii que me tangit. Bene seruabatur apud patrem, ne cum meretricibus dissiparetur. Accepit, facta est in eius potestate; profectus in regionem longinquam, effudit omnia cum meretricibus. Passus est tandem famem, recordatus est patrem; reuersus est, ut pane saturaretur . Ergo intra, ut inhabiteris; et non quasi tuus sis, sed illius: Intrabimus in tabernacula eius.

13. Adorabimus [2 1Kb] in loco ubi steterunt pedes eius. Cuius pedes? Domini, an ipsius domus Domini? Domus enim Domini est, ubi dicit quia debet adorari. Adorabimus in loco ubi steterunt pedes eius. Preterquam domum suam, non exaudit Deus ad uitam eternam. Ille enim ad domum Dei pertinet, qui est in caritate compaginatus lapidibus uiuis. Qui autem caritatem non habuerit, ruinam facit; et illo ruente domus stat. Nemo enim minetur domui, ubi esse quasi lapis cepit, si ruere uoluerit, quasi aliquid domui noceat. Sic enim superbierat et primus populus Iudeorum, dicens, Neque enim fraudaturus est Deus patrem Abraham, cui promisit tanta de semine eius: et faciebant omnia mala tanquam securi de pollicitatione Dei, quod non pro illorum meritis qui scelera faciebant, sed pro meritis Abrahe parceret eis, et qualescumque malos filios Abrahe congregaret in domum suam ad uitam eternam. Sed quid Ioannes? Generatio, inquit, uiperarum. Quando ad illum uenerunt ipsi filii Abrahe, ut baptizarentur in aqua penitentie, non eis dixit, Generatio Abrahe, sed uiperarum. Tales enim erant, quales quos imitabantur; non filii Abrahe, sed filii Amorrhei, Chananei, Gergesei, Iebusei, et omnium qui offenderunt Deum: ipsorum filii erant, quia ipsorum facta sectabantur. Generatio uiperarum, quis ostendit uobis fugere a uentura ira? Facite ergo fructum dignum penitentie. Et ne dixeritis, Patrem habemus Abraham. Potens est enim Deus de lapidibus istis suscitare filios Abrahe . Nescio quos lapides tunc uidebat in campis saltuum, unde suscitati sunt filii Abrahe. Filii enim magis qui fidem imitati sunt, quam qui de carne nati sunt. Nemo ergo minetur domui Dei, quasi dicat: Subtraho me, et ruet domus. Bonum est enim illi ut cedificetur, et habeat caritatem. Nam si ipse ruerit, stabit domus. Itaque, fratres, in his est domus Dei, quos predestinauit et presciuit perseueraturos: de illis dictum est, Ubi steterunt pedes eius. Sunt enim qui [3 1Kb] non perseuerant, nec stant pedes eius  in eis. Non sunt ergo ipsi Ecclesia; non ipsi pertinent ad illud modo tabernaculum, tunc domum. Sed ubi [1 1Kb] steterunt pedes eius? Quoniam abundauit iniquitas, refrigescet caritas multorum. In his in quibus caritas refrigescit, non stant pedes eius. Sed quid secutus est? Qui autem perseuerauerit usque in finem, hic saluus erit . Ecce in quibus steterunt pedes eius: in eo loco adora, id est, de talibus esto in quibus steterunt pedes Domini.

14. Si autem de ipsa domo intelligere uolueris, Ubi steterunt pedes eius domus [2 1Kb] ; pedes tui in Christo stent. Tunc autem stabunt pedes, si perseueraueris in Christo. Quid enim dicitur de diabolo? Ille homicida erat ab initio, et in ueritate non stetit . Diaboli ergo pedes non steterunt. Item de superbis quid dicit? Non ueniat mihi pes superbie, et manus peccatorum non moueat me. Ibi ceciderunt qui operantur iniquitatem; expulsi sunt, nec potuerunt stare . Ergo domus Dei, cuius pedes stant. Unde ille gaudens Ioannes quid ait? Qui habet sponsam sponsus est, amicus autem sponsi stat et audit eum. Si non stat, non audit eum. Et gaudio gaudet propter uocem sponsi . Merito stat, quia propter uocem sponsi gaudet: nam si propter uocem suam gauderet, caderet. Iam uidetis ergo quare ceciderint qui ad uocem suam gaudent. Amicus enim ille sponsi dicebat: Hic est qui baptizat . Quidam dicunt, Nos baptizamus: ad uocem suam gauisi, stare non potuerunt; et non pertinent ad istam domum de qua dicitur, Ubi steterunt pedes eius.

15. [uers. 8.] Exsurge, Domine, in requiem tuam. Domino dormienti dicit, Exsurge. Iam nostis quis dormiuit, et quis resurrexit. Ipse enim quodam loco dicit in psalmo: Dormiui conturbatus . Bene illi dicitur, Exsurge, Domine, in requiem tuam. Iam non conturbaberis; quia Christus surgens a mortuis, iam non moritur, et mors ei ultra non dominabitur . Ipsius est uox in alio psalmo: Ego dormiui et somnum cepi, et exsurrexi, quoniam Dominus suscipiet me . Ipse dormiuit, ipsi dicitur, Exsurge, Domine, in requiem tuam, tu et arca sanctificationis tue: id est, exsurge, ut exsurgat et arca sanctificationis tue, quam sanctificasti. Ipse caput nostrum; arca eius, Ecclesia eius: surrexit prior, surget et Ecclesia. Non autem auderet sibi resurrectionem corpus promittere, nisi prius resurgeret caput. Exsurge, Domine, in requiem tuam, tu et arca sanctificationis tue. Et corpus Christi quod ex Maria natum est, intellectum est a quibusdam arca sanctificationis; ut hoc diceret, Exsurge, Domine, in requiem tuam, tu et arca sanctificationis tue: Cum corpore exsurge, ut palpent qui non credebant. Exsurge, Domine, in requiem tuam, tu et arca sanctificationis tue.

16. [uers. 9.] Sacerdotes tui induantur iustitiam, et sancti tui letentur. Te exsurgente a mortuis, et eunte ad Patrem, regale illud sacerdotium induatur fidem,  quia iustus ex fide uiuit ; et accepto pignore Spiritus sancti, letentur membra spe resurrectionis, que precessit in capite: eis enim Apostolus dicit, Spe gaudentes .

17. [uers. 10.] Propter Dauid seruum tuum, ne auertas faciem Christi tui. Hoc Deo Patri dictum est, Propter Dauid seruum tuum, ne auertas faciem Christi tui. Crucifixus est Dominus in Iudea; crucifixus est a Iudeis; ab ipsis turbatus dormiuit. Inter quorum seuientium manus dormiuit, ad eos iudicandos surrexit: et dicit quodam loco, Et suscita me, et reddam illis . Et reddidit, et redditurus est. Nam quanta postea Iudei passi sunt occiso Domino, norunt ipsi. De ipsa ciuitate, ubi illum occiderunt, omnes expulsi sunt. Quid ergo? etiam de stirpe Dauid omnes perierunt, et de tribu Iuda? Non: nam crediderunt inde aliqui, et multa millia hominum crediderunt inde, et hoc iam post resurrectionem Domini. Seuierunt, ut crucifigerent, et postea ceperunt uidere fieri miracula in nomine crucifixi; et plus contremuerunt tantum posse eius nomen, qui quasi inter manus eorum nichil poterat; et compuncti corde, iam credentes diuinitatem occultam fuisse in illo quem ceteris similem hominibus putauerunt, et consilium petentes ab Apostolis, audierunt, Agite penitentiam, et baptizetur unusquisque uestrum in nomine Domini nostri Iesu Christi. Ergo quia ad iudicandos eos a quibus crucifixus est, surrexit Christus, et auertit faciem suam a Iudeis, et conuertit ad Gentes; tanquam rogatur Deus propter reliquias Isrel, et dicitur ei, Propter Dauid seruum tuum, ne auertas faciem Christi tui. Si palea damnata est, frumenta colligantur. Reliquie salue fiant , sicut dicit Isaias. Et plane facte sunt reliquie salue: inde erant duodecim Apostoli, inde plus quam quingenti fratres quibus se Dominus demonstrauit post resurrectionem ; inde tot millia baptizata, que pretia rerum suarum ante pedes Apostolorum ponebant . Ergo impletum est quod hic rogatus est Deus, Propter Dauid seruum tuum, ne auertas faciem Christi, tui.

18. [uers. 11.] Iurauit Dominus Dauid ueritatem, et non penitebit eum. Quid est, iurauit? Promissum per seipsum firmauit. Quid est, non penitebit eum? Non mutabit. Non enim dolorem penitentie patitur Deus, aut in aliquo fallitur, ut uelit corrigere in quo errauit. Sed quomodo hominem cum penitet, mutare uult quod fecit; sic ubi audis quia penitet Deum, mutationem ipsam spera. Aliter illam facit Deus, quamuis nomine penitentie appellet, aliter tu: tu enim facis, quia erraueras; ille autem facit, quia uindicat, aut quia liberat. Mutauit regnum Saül, cum peniteret eum sicut dictum est: et in eo ipso loco ubi Scriptura dicit, Penituit eum; ibi paulo post dicitur, Non enim sic est ut homo, ut peniteat eum . Cum ergo mutat opera sua per incommutabile consilium suum; propter ipsam, non consilii, sed operis mutationem, penitere dicitur. Hoc autem sic promisit, ut non mutaret. Quomodo dicitur et illud, Iurauit Dominus, et non penitebit eum, Tu es sacerdos in  eternum, secundum ordinem Melchisedec : sic et hoc quia ita promissum est, ut non mutaretur, quia necessario futurum erat et permansurum; dixit, Iurauit Dominus Dauid ueritatem, et non penitebit eum: Ex fructu uentris tui ponam super sedem tuam. Poterat dicere, Ex fructu femoris tui: quare, Ex fructu uentris, uoluit dicere? Et illud quidem si diceret, uerum diceret: sed significantius dicere uoluit, Ex fructu uentris; quia de femina natus est Christus, quo uir non accessit.

19. [uers. 12.] Quid ergo? Iurauit Dominus Dauid ueritatem: Ex fructu uentris tui ponam super sedem tuam. Si custodierint filii tui testamentum meum, et testimonia mea hec que docebo illos; et filii eorum sedebunt usque in eternum super sedem tuam. Si filii tui custodierint, et filii eorum sedebunt in eternum. Meritum filiis parentes faciunt. Quid si filii ipsius custodirent, et filii eorum non custodirent? Quare ad meritum patrum promittitur beatitudo filiorum? Quid enim ait, Si custodierint filii tui, et filii eorum sedebunt in eternum , nisi quia filios hic uoluit intelligi fructus ipsorum? Si filii tui, inquit, custodierint legem meam, et mandata mea hec que docebo eos seruauerint filii tui; et filii eorum sedebunt super sedem tuam: id est, hic erit fructus ipsorum, ut sedeant super sedem tuam. Modo enim, fratres, omnes qui laboramus in Christo, omnes qui contremiscimus uerba ipsius, qui quomodocumque conamur facere uoluntatem ipsius, et ingemiscimus petentes ut adiuuet nos, quo impleamus quod iubet; numquid iam sedemus in illis sedibus beatitudinis, que nobis promittuntur? Non: sed mandata tenentes speramus hoc futurum. Ipsa spes tanquam in filiis dicta est [1 1Kb] ; quia hominis in hac uita uiuentis spes filii sunt, fructus filii sunt. Propterea et homines excusantes auaritiam suam, dicunt se filiis suis seruare quod seruant; et nolentes dare inopi, pietatis nomine se excusant, quia filii eorum spes eorum sunt. Omnes homines enim qui secundum hoc seculum uiuunt, spem suam dicunt, filios generare et relinquere. Ideo nomine filiorum spem ipsam posuit, et ait, Si custodierint filii tui testamentum meum, et testimonia mea hec que docebo illos; et filii eorum sedebunt in eternum super sedem tuam: id est, tales fructus habebunt, ut spes eos non fallat, ut illuc ueniant quo sperant se uenturos. Modo ergo tanquam patres sunt, homines spei future: cum autem adepti fuerint quod sperant, filii sunt; quia illud quod adipiscuntur, pepererunt et generauerunt in operibus suis [2 1Kb] . Et hoc illis seruatur in posterum, quia et ipsa posteritas in filiis appellari solet.

20. Aut si filios ipsos homines accipis, intellige et de ipsis dictum. Si custodierint filii tui testamentum meum, et testimonia mea hec que docebo eos; ut iste  sit sensus: Si custodierint filii tui testamentum meum, et testimonia mea hec que docebo illos, et filii eorum, id est, si custodierint; ut hic subdistinguas, et deinde inferas, sedebunt in eternum super sedem tuam, id est, et filii tui et filii eorum, sed omnes si custodierint. Quid ergo si non custodierint? periit promissio Dei? Non: sed ideo dictum est, et ideo promissum est, quia preuidit [1 1Kb] Deus; quid, nisi credituros? Sed ne aliquis quasi minaretur promissis Dei, et in postestate sua uellet ponere quod promisit Deus ut impleretur; ideo et iurauit dixit [2 1Kb] : in quo ostendit quia sine dubio uenturum est. Quomodo ergo posuit ibi, Si custodierint? Ne iam glorieris de promissis, et dimittas te non custodire. Tunc eris filius Dauid, si custodieris; si autem non, non eris filius Dauid. Filiis Dauid promisit Deus. Noli dicere, Filius sum Dauid, si degeneras. Si Iudei illud non dicunt, qui de ipsa stirpe nati sunt ; nos quomodo nos dicimus filios Dauid, qui de eius stirpe non sumus secundum carnem? Restat ut filii non simus, nisi imitando fidem, nisi colendo Deum, sicut ille coluit. Si ergo quod tibi per stirpem non speras, per facta non uis assequi; quomodo in te complebitur quia sedebis super sedem Dauid? et si non in te complebitur, putas quia non complebitur? Et quomodo inuenit eam in campis saltuum? et quomodo steterunt pedes eius? Qualiscumque ergo fueris, illa domus stabit.

21. [uers. 13.] Quoniam elegit Dominus Sion; preelegit eam in habitationem sibi. Sion ipsa est Ecclesia, ipsa est et illa Ierusalem ad cuius pacem currimus, que non in Angelis, sed in nobis peregrinatur, que ex parte meliore exspectat partem redituram; unde nobis Littere uenerunt, que quotidie recitantur. Ipsa ciuitas, ipsa est Sion, quam preelegit Dominus.

22. [uers. 14.] Hec requies mea in secula seculorum. Iam Dei uerba sunt. Requies mea; ibi requiesco. Quantum nos amat Deus, fratres, ut quia nos requiescimus, se dicat requiescere! Non enim ipse aliquando turbatur, aut sic requiescit; sed ibi se dicit requiescere, quia nos in illo requiem habebimus. Hic habitabo, quoniam preelegi eam.

23. [uers. 15.] uiduam eius benedicens benedicam, et pauperes eius saturabo panibus. Omnis anima que intelligit se desertam omni auxilio, nisi solius Dei, uidua est. Quomodo enim Apostolus describit uiduam? Que autem uere uidua est et desolata, sperauit [3 1Kb] in Dominum. Agebat autem de istis uiduis quas omnes dicimus [4 1Kb] in Ecclesia. Dixerat autem, Que in deliciis agit; uiuens mortua est; et non illam numerauit inter uiduas. Describens autem uiduas sanctas, quid ait? Que autem uere uidua est et desolata, sperauit in Dominum,  et persistit in precibus et obsecrationibus nocte ac die. Ibi subiecit, Que autem in deliciis agit, uiuens mortua est . Unde ergo uidua est? Quia non habet auxilium aliunde, nisi solius Dei. Ille que habent uiros, quasi superbiunt de auxilio uirorum: deserte uidentur uidue, et robustius est auxilium earum. Ergo tota Ecclesia una uidua est, siue in uiris, siue in feminis, siue in coniugatis, siue in maritatis feminis, siue in adolescentibus, siue in senibus, siue in uirginibus: omnis Ecclesia una uidua est, deserta in hoc seculo, si sentit illud, si nouit uiduitatem suam; tunc enim auxilium presto est illi. Nonne agnoscitis istam uiduam in Euangelio, fratres mei, cum diceret Dominus oportere semper orare, et non deficere? Erat quidam iudex in ciuitate, dixit, qui nec Deum timebat, nec hominem reuerebatur; et interpellabat eum quedam uidua quotidie, et dicebat, uindica me de aduersario meo. Et interpellando quotidie uidua, fregit illum. Ait enim ipse iudex apud se, qui nec Deum timebat, nec hominem reuerebatur: Etsi Deum, non timeo, nec hominem erubesco, uel propter tedium quod mihi facit ista uidua, uindicabo eam. Si audiuit iudex malus uiduam, ne tedium pateretur; Deus non audit Ecclesiam, quam hortatur ut deprecetur ?

24. Item, Pauperes eius saturabo panibus: quid est, fratres? Simus pauperes, et tunc saturabimur. Multi presumentes de seculo et superbi, christiani sunt; adorant Christum, sed non saturantur: saturati enim sunt, et abundant in superbia sua. De talibus dicitur, Opprobrium eis qui abundant, et despectio superbis : isti abundant; et ideo manducant, sed non saturantur. Et quid de illis dictum est in psalmo? Manducauerunt et adorauerunt omnes diuites terre. Adorant Christum, uenerantur Christum, supplicant Christo; sed non saturantur sapientia et iustitia ipsius. Quare? Quia non sunt pauperes. Pauperes autem, id est humiles corde, quanto plus esuriunt, tanto plus manducant; tanto autem plus esuriunt, quanto a seculo inanes sunt. Qui plenus est, quidquid illi daturus es, respuit; quia plenus est. Da mihi esurientem, da mihi de quibus dictum est, Beati qui esuriunt et sitiunt iustitiam, quoniam ipsi saturabuntur ; et erunt hi pauperes de quibus modo dicit, Et pauperes eius saturabo panibus. Quia et in ipso psalmo ubi dictum est, Manducauerunt et adorauerunt omnes diuites terre; dictum est illic et de pauperibus, et prorsus eo modo quo et in isto psalmo, Edent pauperes, et saturabuntur, et laudabunt Dominum qui requirunt eum . Ubi dictum est, Manducauerunt et adorauerunt omnes diuites terre; ibi dictum est, Edent pauperes, et saturabuntur. Quare quando diuites dicti sunt adorasse, saturati non dicti sunt; quando autem pauperes dicti sunt, saturati dicti sunt? Et unde saturati? hec saturitas, fratres, qualis est? Deus ipse est panis. Panis, ut lac nobis fieret, descendit ad terram; et ait suis: Ego sum panis uiuus, qui de celo descendi . Ideo illic in psalmo, Edent pauperes, et saturabuntur. De quo satiabuntur? Audi quod  sequitur: Et laudabunt Dominum qui requirunt eum.

25. Estote ergo pauperes, estote in membris illius uidue, non sit auxilium uestrum nisi in uno Deo. Pecunia nichil est; non inde auxilium habebitis. Multi propter pecuniam precipitati sunt, multi propter pecuniam perierunt: multi propter pecuniam multam quesiti sunt a raptoribus; tuti essent, si non haberent quare quererentur. Multi de amicis potentioribus presumpserunt: ceciderunt illi de quibus presumpserunt et inuoluerunt eos qui de se presumpserunt. Respicite exempla generis humani. Quid magnum est quod uobis dicitur? Non solum de his Scripturis ea loquimur; legite ea in orbe terrarum. Attendite non presumere de pecunia, de amico homine, de honore et iactantia seculi. Tolle ista omnia: sed si habes illa, age Deo gratias si contemnis illa. Si autem inflaris inde, noli attendere quando eris preda hominum; iam diabolo preda es. Si autem de his rebus non presumpseris, eris in membris illius uidue, que est Ecclesia, de qua dictum est, uiduam eius benedicens benedicam: eris et pauper, de qualibus dictum est, Et pauperes eius saturabo panibus.

26. Aliquando autem, quod non est pretermittendum dicere, inuenis pauperem superbum, et diuitem humilem: quotidie patimur tales. Audis pauperem quasi gementem sub diuite, et quando potentior premit diues, tunc illum humilem uides: aliquando nec tunc, sed et tunc superbum; unde uides quis esset, si aliquid haberet. Ergo pauper Dei in animo est, non in sacculo. Procedit aliquande homo habens plenam domum, uberes terras, multa predia, multum auri et argenti, nouit quia in ipsis non est presumendum, humiliat se Deo, facit inde bene; ita cor ipsius erigitur ad Deum, ut nouerit quia non solum nichil illi prosunt diuitie ipse, sed et impediunt pedes ipsius, nisi ille regat et ille subueniat: et numeratur inter pauperes qui saturantur panibus. Inuenis alium mendicum inflatum, aut ideo non inflatum, quia nichil habet, querentem tamen unde infletur. Non attendit Deus facultatem, sed cupiditatem: et iudicat eum secundum cupiditatem qua inhiat rebus temporalibus, non secundum facultatem, quam non ei contingit adipisci. Unde de diuitibus dicit Apostolus: Diuitibus huius seculi precipe non superbe sapere, neque sperare in incerto diuitiarum, sed in Deo uiuo, qui nobis prestat omnia abundanter ad fruendum. Quid ergo faciant de diuitiis suis? Sequitur et dicit: Diuites sint in operibus bonis; facile tribuant, communicent. Et uide quia hic pauperes sunt: Thesaurizent, inquit, sibi fundamentum bonum in futurum, ut apprehendant ueram uitam . Cum apprehenderint, tunc erunt diuites; quando autem non eam adhuc habent, nouerint se pauperes. Ita fit ut omnes humiles corde, et in caritate gemina [1 1Kb] constitutos, quidquid habuerint in hoc seculo, inter pauperes suos numeret Deus, quos saturat panibus.

27. [uers. 16, 17.] Sacerdotes eius induam salutari, et sancti eius exsultatione exsultabunt. Iam in fine  Psalmi sumus; paululum aduertat Charitas uestra. Sacerdotes eius induam salutari, et sancti eius exsultatione exsultabunt. Quis est salutaris noster, nisi Christus noster? Quid est ergo, Sacerdotes eius induam salutari? Quotquot in Christo baptizati estis, Christum induistis . Et sancti eius exsultatione exsultabunt. Unde exsultabunt exsultatione? Quia induti sunt salutari: non in se. Lux enim facti [1 1Kb] , sed in Domino; nam erant ante tenebre . Et ideo subiecit, Ibi suscitabo cornu Dauid: ut de Christo presumatur, ipsa erit altitudo Dauid. Cornu enim significat altitudinem: et qualem altitudinem? Non carnalem. Ideo omnia ossa carne inuoluta sunt: cornu excedit carnem. Altitudo spiritualis, cornu est. Que autem altitudo spiritualis est, nisi de Christo presumere; non dicere. Ego facio, ego baptizo; sed, Hic est qui baptizat ? Ibi est cornu Dauid. Et ut noueritis quia ibi est cornu Dauid, attendite quid sequatur: Paraui lucernam Christo meo. Que est lucerna? Iam nostis Domini uerba de Ioanne: Ille erat lucerna ardens et lucens . Et quid ait Ioannes? Hic est qui baptizat. In hoc ergo exsultabunt sancti, in hoc exsultabunt sacerdotes; quia omne quod ipsorum bonum est, non est ipsorum, sed illius qui habet potestatem baptizandi. Securus ergo accedit ad templum eius omnis qui accepit Baptismum [2 1Kb] ; quia non hominis, sed illius est in quo suscitatum est cornu Dauid.

28. [uers. 18.] Super ipsum autem florebit sanctificatio mea  . Super quem? Super Christum meum. Christo enim meo cum dicit, uox est Patris, qui dicit, uiduam eius benedicens benedicam, et pauperes eius saturabo panibus. Sacerdotes eius induam salutari, et sancti eius exsultatione exsultabunt. Qui dicit, Ibi suscitabo cornu Dauid, Deus est. Ipse dicit, Paraui lucernam Christo meo, quia et Christus noster est, et Christus Patris: Christus noster est, cum saluat nos et regit nos, quomodo et Dominus noster, Filius autem Patris; Christus autem et noster et Patris. Nam si Patris Christus non esset, non diceretur superius, Propter Dauid seruum tuum, ne auertas faciem Christi tui. Super ipsum autem florebit sanctificatio mea. Super Christum floret. Nemo hominum illam sibi assumat, quia ipse sanctificat; alioquin non erit uerum, Super ipsum autem florebit sanctificatio mea. Gloria sanctificationis florebit. Sanctificatio ergo Christi in ipso Christo, potestas sanctificationis Dei in Christo. Florebit enim quod dixit, ad gloriam uult pertinere: quando enim florent arbores, tunc pulchre sunt. Ergo sanctificatio in Baptismo; inde floret [3 1Kb] et claret. Unde cessit [4 1Kb] mundus huic pulchritudini? Quia in Christo floret: nam pone illam in hominis potestate; quomodo floret, quando omnis  caro fenum, et omnis claritas carnis ut flos feni .



IN PSALMUM CXXXII ENARRATIO.



SERMO AD PLEBEM.

1. [uers. 1.] Psalmus breuis est; sed ualde notus et nominatus. Ecce quam bonum et quam iucundum habitare fratres in unum. Ita sonus iste dulcis est, ut et qui Psalterium nesciunt, ipsum uersum cantent. Tam dulcis est, quam dulcis est caritas que facit fratres habitare in unum. Et hoc quidem, fratres, non indiget interpretatione, aut expositione, quam bonum et quam iucundum sit habitare in unum; sed ea que sequuntur, habent aliquid quod pulsantibus aperiatur. uerumtamen ut ab isto uersu descendat nobis intellectus uniuerse texture Psalmi, hoc primum etiam atque etiam consideremus: utrum de omnibus Christianis dictum sit, Quam bonum et quam iucundum habitare fratres in unum; an aliqui sint certi atque perfecti qui habitant in unum, nec ad omnes pertineat ista benedictio, sed ad quosdam, a quibus tamen descendat ad ceteros.

2. Ista enim uerba Psalterii, iste dulcis sonus, ista suauis melodia, tam in cantico quam in intellectu, etiam monasteria peperit. Ad hunc sonum excitati sunt fratres qui habitare in unum concupierunt; iste uersus fuit tuba ipsorum. Sonuit per omnem orbem terrarum, et qui diuisi erant, congregati sunt. Clamor Dei, clamor Spiritus sancti, clamor propheticus non audiebatur in Iudea; et auditus est in toto orbe terrarum. Aduersus istum sonum surdi erant, inter quos cantabatur; et apertis auribus inuenti sunt, de quibus dictum est: Quibus non est nuntiatum de illo, uidebunt; et qui non audierunt, intelligent . uerumtamen, dilectissimi, si consideremus, de illo pariete circumcisionis prius nata est ista benedictio. Num enim omnes Iudei perierunt? Et unde Apostoli, filii Prophetarum, filii excussorum ? Sicut iam scientibus loquimur. Unde illi quingenti qui Dominum post resurrectionem uiderunt, quos commemorat apostolus Paulus ? Unde illi centum uiginti qui simul erant in uno loco post resurrectionem Domini et ascensionem in celum, quibus in uno loco constitutis superuenit Spiritus sanctus die Pentecostes missus de celo; sic missus, sicut promissus? Omnes inde erant: et ipsi primi habitauerunt in unum, qui omnia que habebant uendiderunt, rerumque suarum pretia ad pedes Apostolorum posuerunt, sicut in Actibus Apostolorum legitur; et distribuebatur unicuique sicut cuique opus erat; et nemo dicebat aliquid proprium, sed erant illis omnia communia. Et quid est, in unum? Et erat illis, inquit, anima una et cor unum in Deum . Ergo ipsi prius audierunt, Ecce quam bonum et quam iucundum habitare fratres in unum. Primi audierunt, sed non soli audierunt. Non enim usque ad illos ista dilectio et unitas fratrum uenit. uenit enim et ad posteros  ista caritatis exsultatio, et uotum Deo. uouetur enim aliquid Deo, et dictum est [1 1Kb] : uouete, et reddite Domino Deo uestro . Melius est autem non uouere, quam uouere et non reddere . Sed debet esse impiger animus, ut et uoueat, et reddat; ne cum se minus idoneum putat ad reddendum, piger sit ad uouendum. Plane nunquam reddet, si de suo se putauerit redditurum.

3. Ex uoce huius psalmi appellati sunt et Monachi, ne quis uobis de isto nomine insultet Catholicis. Quando uos recte hereticis de Circellionibus [2 1Kb] insultare ceperitis, ut erubescendo saluentur; illi uobis insultant de monachis. Primo si comparandi sunt, uos uidete; si uerbis uestris [3 1Kb] opus est, iam laboratis. Non opus est, nisi ut admoneatis unumquemque ut attendat; solum attendat, et comparet. Quid opus est uerbis uestris? Comparentur ebriosi cum sobriis, precipites cum consideratis, furentes cum simplicibus, uagantes cum congregatis. Sed tamen dicere consueuerunt: Quid sibi uult nomen monachorum? Quanto melius dicimus nos: Quid sibi uult nomen circellionum? Sed non, inquiunt, uocantur circelliones. Forte corrupto sono nominis eos appellamus. Dicturi sumus uobis integrum nomen ipsorum? Forte circumcelliones uocantur, non circelliones. Plane si hoc uocantur, exponant quid sint. Nam circumcelliones dicti sunt, quia circum cellas uagantur: solent enim ire hac, illac, nusquam habentes sedes; et facere que nostis, et que illi norunt, uelint, nolint.

4. uerumtamen, karissimi, sunt et qui monachi falsi sunt; et nos nouimus tales: sed non periit fraternitas pia, propter eos qui profitentur quod non sunt. Tam sunt enim monachi falsi, quam et clerici falsi, et fideles falsi. Omnia genera, fratres mei, tria que aliquando uobis commendauimus, et ut puto, non semel, habent bonos suos, habent malos suos  . De tribus enim ipsis generibus dictum est: »Duo in agro; unus assumetur, et unus relinquetur: et duo in lecto; unus assumetur, et unus relinquetur: et due in molendino; una assumetur, et una relinquetur« . In agro sunt qui gubernant Ecclesiam. Unde dicit Apostolus : Ego plantaui, Apollo rigauit; sed Deus incrementum dedit . In lecto autem eos intelligi uoluit, qui amauerunt quietem; per lectum enim quietem uoluit intelligi; non se miscentes turbis, non tumultui generis humani, in otio seruientes Deo: et inde tamen unus assumetur, et unus relinquetur. Sunt ibi probi, et sunt ibi reprobi. Ne expauescatis quando ibi inueniuntur reprobi; nam et latent quidam, qui non inueniuntur nisi in fine. Due item in molendino ex nomine generis feminini appellauit; plebes enim intelligi uoluit. Quare in molendino? Quia in isto mundo uersantur,  ubi molendinum intelligitur; quia sic uertitur mundus iste, quomodo mola: ue enim quos conterit. Sic ibi uersantur fideles boni, ut una ex eis consumatur, altera assumatur. Quasdam [1 1Kb] enim actiones mundi faciunt dilectores seculi, fraudatores, simulatores. Alii autem sic ibi sunt, quomodo ait Apostolus, Et qui utuntur hoc mundo, tanquam non utentes sint; preterit enim figura huius mundi: uolo uos sine sollicitudine esse . Audis que assumetur de molendino? Certe enim multa peccata uidentur ad diuites pertinere. Cum enim plus agunt, et plus administrant, et plus ad eos pendet res familiaris ampla, difficile est ut non plura peccata contrahant; et de illis dictum est quia facilius est intrare camelum per foramen acus, quam diuitem in regnum celorum. Et cum contristati essent discipuli pro illis, de quibus iam desperabant, consolatus est eos Dominus dicens: Que hominibus impossibilia sunt, Deo facilia sunt . Quomodo autem illud facile facit Deus? Audi Apostolum, si non negligas quod precepit: Precipe, inquit, diuitibus huius seculi non superbe sapere. Inuenis enim pauperem superbientem, diuitem humilem; christianum bene considerantem quia illa omnia pretereunt et preterfluunt, quia nichil attulit in hunc mundum, nichil potest de mundo auferre; cogitantem quemadmodum diues ille qui ardebat in flamma apud inferos, guttam sibi destillari de digito desiderauit eius qui micas de mensa eius concupierat. Cogitantes ista, faciunt quod ait Apostolus: »Neque sperare in incerto diuitiarum, sed in Deo uiuo, qui prestat nobis omnia abundanter ad fruendum. Diuites sint,« inquit, »in operibus bonis, facile tribuant, communicent, thesaurizent.« Et quid inde illis lucri? »Thesaurizent sibi fundamentum bonum in futurum, ut apprehendant ueram uitam« . Ecce que assumetur de molendino. Qualis autem diues ille erat qui induebatur purpura et bysso, et epulabatur quotidie splendide, et iacentem ad ianuam suam pauperem contemnebat , relinquetur. Quia de molendino una assumetur, et una relinquetur.

5. Sic dicit et Ezechiel de tribus personis, in quibus non absurde tria hec genera intelligimus: »Cum miserit Dominus gladium in terram, etsi fuerint in medio eorum Ne, Daniel et Iob, non liberabunt filios neque filias; sed ipsi soli salui erunt« . Iam illi olim liberati sunt, sed in istis tribus nominibus tria genera quedam significauit. Ne significat rectores Ecclesie, quia ipse arcam in diluuio gubernauit . Daniel autem uitam quietam elegit, in celibatu seruire Deo, id est, uxorem non querens. Erat uir sanctus, in desideriis celestibus uitam gerens; tentatus in multis, et inuentus aurum obrizum. Quam quietus erat, qui et inter leones securus erat ! Ergo in nomine Danielis, qui etiam uir desideriorum est appellatus ; sed utique castorum atque sanctorum, significantur serui Dei, de quibus dicitur, Ecce quam  bonum et quam iucundum habitare fratres in unum. In nomine Iob significatur una illa de molendino que assumetur. Habebat enim uxorem, habebat filios, habebat multas diuitias; et tam multa habebat in isto seculo, ut diabolus hoc ei obiiceret, quia non gratis, sed propter ea que acceperat, colebat Deum. Hoc obiecit aduersarius sancto uiro: et in tentationibus suis probatus est quam gratis Iob coleret Deum, et non propter illa que acceperat, sed propter eum qui dederat. Amissis itaque omnibus repentina afflictione et tentatione, amissa hereditate, amissis heredibus, sola coniuge sibi relicta, non ad consolationem, sed ad tentationem, ait quod nostis, »Dominus dedit, Dominus abstulit; sicut Domino placuit, ita factum est: sit nomen Domini benedictum« . Impletum est in eo quod quotidie cantamus, si et moribus consonemus: »Benedicam Dominum in omni tempore; semper laus eius in ore meo« . Ergo in istis tribus nominibus [1 1Kb] significata sunt tria genera hominum, et in illis tribus rursus in Euangelio, que commemoraui.

6. Quid ergo dicunt illi qui nobis de nomine monachorum insultant? Fortasse dicturi sunt: Nostri non uocantur circumcelliones: uos illos ita appellatis contumelioso nomine; nam nos eos ita non uocamus. Dicant quid eos uocent, et audietis. Agonisticos eos uocant. Fatemur et nos honesto nomine, si et res conueniret. Sed interim illud uideat Sanctitas uestra: qui nobis dicunt, Ostendite ubi scriptum sit nomen monachorum, ostendant ubi scriptum sit nomen agonisticorum. Sic eos, inquiunt, appellamus propter agonem. Certant enim; et dicit Apostolus, Certamen bonum certaui . Quia sunt qui certant aduersus diabolum, et preualent, milites Christi agonistici appellantur. Utinam ergo milites Christi essent, et non milites diaboli, a quibus plus timetur, Deo laudes  , quam fremitus leonis. Hi etiam insultare nobis audent, quia fratres, cum uident homines, Deo gratias  dicunt. Quid est, inquiunt, Deo gratias? Itane surdus es, ut nescias quid sit, Deo gratias? Qui dicit, Deo gratias, gratias agit Deo. uide si non debet frater Deo gratias agere, quando uidet fratrem suum. Num enim non est locus gratulationis, quando se inuicem uident qui habitant in Christo? Et tamen uos Deo gratias nostrum ridetis: Deo laudes uestrum plorant homines. Sed certe reddidistis rationem de nomine, quare appelletis agonisticos. Ita fiat, ut appellatis; ita fiat, omnino fauemus. Prestet Dominus ut illi contra diabolum certent, et non contra Christum, cuius persequuntur Ecclesiam. Tamen quia certant, dicitis agonisticos: et inuenistis unde appelletis, quia dixit Apostolus, Bonum agonem certaui. Quare ergo et nos non appellemus monachos, cum dicat Psalmus, Ecce quam bonum et quam iucundum habitare fratres in unum? enim unus dicitur: et non unus quomodocumque; nam et in turba est unus,  sed una [1 1Kb] cum multis unus dici potest, non potest, id est, solus: enim unus solus est. Qui ergo sic uiuunt in unum, ut unum hominem faciant, ut sit illis uere quod scriptum est, una anima et unum cor; multa corpora, sed non multe anime; multa corpora, sed non multa corda; recte dicitur , id est unus solus. Unde et ille unus sanabatur in piscina. Respondeant nobis et exponant, qui insultant nomini monachorum, quare ille qui inuentus est triginta octo annos habens in infirmitate, hoc respondisset Domino: Cum mota fuerit aqua, non habeo qui deponat me; alius ante me descendit . Descenderat unus, iam alius non descendebat. Unus solus sanabatur; unitatem Ecclesie figurabat. Merito insultant nomini unitatis, qui se ab unitate preciderunt. Merito illis displicet nomen monachorum, quia illi nolunt habitare in unum cum fratribus; sed sequentes Donatum, Christum dimiserunt. Hec de uno, et uno solo audiuit Charitas uestra; iam iucundemur cum Psalmo, ut sequentia uideamus. Breuis est; potest a nobis curri, quantum Dominus suggerit. Puto enim ex his que dicta sunt, patere posse que sequuntur, quamuis illa uideantur obscura.

7. [uers. 2.] Ecce quam bonum et quam iucundum habitare fratres in unum. Ostendebat qui dicebat, Ecce. uidemus et nos, fratres, et benedicimus Deum; et oramus, ut dicamus et nos, Ecce. Et cui rei similes sunt, dicat Psalmus. Sicut unguentum in capite, quod descendit in barbam, barbam Aaron; quod descendit in oram uestimenti eius. Aaron quid erat? Sacerdos. Quis est sacerdos, nisi unus sacerdos, qui intrauit in sancta sanctorum? Quis est iste sacerdos, nisi qui fuit et uictima et sacerdos? nisi ille qui cum in mundo non inueniret mundum quod offerret, seipsum obtulit? In capite ipsius unguentum, quia totus Christus cum Ecclesia: sed a capite uenit unguentum. Caput nostrum Christus est; crucifixum et sepultum, resuscitatum ascendit in celum; et uenit Spiritus sanctus a capite. Quo? Ad barbam. Barba significat fortes; barba significat iuuenes, strenuos, impigros, alacres. Ideo quando tales describimus, Barbatus homo est, dicimus. Ergo illud primum unguentum descendit in Apostolos, descendit in illos qui primos impetus seculi sustinuerunt: descendit ergo in illos Spiritus sanctus. Nam et illi qui primum in unum habitare ceperunt, persecutionem passi sunt: sed quia descenderat unguentum in barbam, passi sunt, non uicti. Etenim et caput iam passum precesserat, unde descendit unguentum. Precedente tali exemplo, quis uinceret barbam?

8. Ex illa barba erat Stephanus sanctus. Et hoc est non uinci, ut caritas non uincatur ab inimicis. Nam uisi sunt sibi uicisse, qui persecuti sunt sanctos. Illi cedebant, illi cedebantur; illi occidebant, illi occidebantur. Quis non putaret illos uincere, illos uinci? Sed quia non uicta est caritas, ideo unguentum descendit in barbam. Attende Stephanum. Seuiebat in illo caritas: seuiebat in eos, cum audirent; rogauit pro eis, cum lapidarent.  Quid enim ait, cum audirent? Dura ceruice et incircumcisi corde et auribus, uos semper restitistis Spiritui sancto. uide barbam. Numquid adulauit? numquid timuit? Illi cum audirent ista, que in illos dicebantur [1 1Kb] : quasi seuiebat enim Stephanus; seuiebat ore, corde diligebat; et non est uicta caritas ipsa in eo: nam illi abhorrentes a uerbo, tanquam tenebre fugientes a lumine, ad lapides currere ceperunt, Stephanum lapidare. Sicut antea Stephani uerba lapidabant illos, sic postea lapides eorum Stephanum. Quando debuit plus irasci Stephanus, quando lapidabatur, an quando audiebatur? Ecce mitis factus est dum lapidaretur, et seuiebat cum audiretur. Quare seuiebat cum audiretur? Quia mutare uolebat eos a quibus audiebatur. uenientibus in se lapidibus non uicta est caritas: quia unguentum a capite in barbam descenderat, et audierat ab ipso capite, Diligite inimicos uestros, et orate pro eis qui uos persequuntur . Audierat ab ipso capite pendente in cruce, et dicente, Pater, ignosce illis, quia nesciunt quid faciunt . Eo modo ergo unguentum a capite descenderat in barbam; quia et ille cum lapidaretur, fixo genu ait: Domine, ne statuas illis hoc peccatum .

9. Ergo illi tanquam barba erant [2 1Kb] . Multi enim fortes erant, et multas persecutiones passi sunt. Sed si neque a barba descendisset unguentum, modo monasteria non haberemus. Sed quia descendit et in oram uestimenti; sic enim ait, Quod descendit in oram uestimenti eius: secuta est Ecclesia, de ueste Domini peperit monasteria. Nam uestis sacerdotalis Ecclesiam significat. Ipsa est uestis de qua dicit Apostolus, Ut exhiberet sibi gloriosam Ecclesiam, non habentem maculam, neque rugam . Mundatur, ut non habeat maculam; extenditur, ut non habeat rugam. Ubi eam extendit fullo, nisi in ligno? uidemus quotidie a fullonibus tunicas quodammodo crucifigi: crucificuntur, ut rugam non habeant. Quid est ergo ora uestimenti? fratres mei, in ora uestimenti quid accepturi sumus? Ora, finis uestimenti est. Quid accepturi sumus in fine uestimenti? An quia in fine temporum habitura erat Ecclesia fratres habitantes in unum? an in ora perfectionem intelligimus, quia in ora uestimentum perficitur; et illi perfecti, qui norunt habitare in unum? Illi perfecti qui legem implent. Quomodo autem impletur lex Christi ab eis qui habitant fratres in unum? Audi Apostolum: Inuicem onera uestra portate, et sic implebitis legem Christi . Hec est ora uestimenti. Quomodo, fratres mei, intelligimus, quam oram dicat, quo potuit descendere unguentum? Non puto quod oram uestimenti in lateribus uoluit intelligi. Sunt enim ore in lateribus. Sed a barba descendere unguentum ad oram potuit, que in capite est, ubi aperitur capitium [3 1Kb] . Tales sunt qui habitant in unum: ut quomodo per oras  istas intrat caput hominis, ut uestiat se; sic per concordiam fraternam Christus intrat, qui est caput nostrum, ut uestiatur, ut Ecclesia illi hereat.

10. [uers. 3.] Quid aliud dicit? Sicut ros Hermon, qui descendit super montes [1 1Kb] Sion. Hoc uoluit intelligi, fratres mei, gratiam Dei esse quod fratres habitant in unum; non ex suis uiribus, non ex suis meritis, sed ex illius dono, sed ex illius gratia, sicut ros de celo. Non enim terra sibi pluit, aut non quidquid genuerit arescit, nisi pluuia desuper descendat. Dicit quodam loco in psalmo: Pluuiam uoluntariam segregabis, Deus, hereditati tue . Quare dixit uoluntariam? Quia non meritis nostris, sed illius uoluntate. Quid enim boni meruimus peccatores? quid boni meruimus iniqui? Ex Adam Adam, et super Adam multa peccata nascuntur. Quisquis nascitur, Adam nascitur, damnatus de damnato, et addidit male uiuendo super Adam [2 1Kb] . Quid enim boni meruit Adam? Et tamen misericors amauit, et sponsus dilexit, non pulchram, sed ut faceret pulchram. Ergo gratiam Dei dixit rorem Hermon.

11. Sed Hermon quid sit, nosse debetis. Mons est quidam longe disiunctus ab Ierusalem, id est a Sion. Itaque mirum est quod sic ait, Sicut ros Hermon, qui descendit super montes Sion; cum mons Hermon longe sit disiunctus ab Ierusalem: nam trans Iordanem esse dicitur. Ergo aliquid interpretatione Hermon queramus. Non enim hebreum est, et habemus interpretationem ab eis qui illam linguam nouerunt. Hermon interpretari dicitur, Lumen exaltatum. A Christo enim ros: nam nullum lumen exaltatum, nisi Christus. Quomodo exaltatum est? Primo in cruce; postea in celo. Exaltatus in cruce, cum humiliaretur; sed humiliatio illius non potuit nisi alta esse. Hominis dispensatio minus minusque fiebat [3 1Kb] , que significabatur in Ioanne; Dei dispensatio in Domino nostro Iesu Christo crescebat: quod et natalibus eorum ostenditur. Nam ille natus est, sicut tradit Ecclesia, octauo calendas iulias, cum iam incipiunt minui dies: Dominus autem natus octauo calendas iunuarias, quando iam dies incipiunt crescere. Audi ipsum Ioannem confitentem: Illum oportet crescere, me autem minui . Et passiones ipsorum hoc indicant. Dominus in cruce exaltatus est; ille ceso capite deminutus. Ergo lumen exaltatum, Christus: inde est ros Hermon. Sed quicumque uultis habitare in unum, optate rorem istum, compluimini inde. Alioquin non poteritis tenere quod profitemini, nec profiteri audere [4 1Kb] poteritis, nisi ille intonuerit; nec permanere poteritis, nisi eius sagina non desit uobis: ipsa enim sagina descendit super montes Sion.

12. Iam montes Sion, magni in Sion. Quid est Sion? Ecclesia. Et qui ibi sunt montes? Magni. Quos significant montes, hos significat barba, hos significat ora  uestimenti. Barba non intelligitur nisi in perfectis. Non ergo habitant in unum, nisi in quibus perfecta fuerit caritas Christi [1 1Kb] . Nam in quibus non est perfecta caritas Christi, et cum in uno sint, odiosi sunt, molesti sunt, turbulenti sunt, anxietate sua turbant ceteros, et querunt quid de illis dicant; quomodo in iunctura inquietum iumentum non solum non trahit, sed et frangit calcibus quod iunctum est. Si autem habet rorem Hermon, qui descendit super montes Sion, quietus, placatus, humilis, tolerans, pro murmure precem fundit. Nam murmuratores omnes magnifice descripti sunt quodam loco Scripturarum: Precordia fatui sicut rota carri . Quid est, Precordia fatui sicut rota carri? Fenum portat, et murmurat: non enim potest rota carri quiescere a murmure. Sic sunt multi fratres; non habitant in unum nisi corpore. Sed qui sunt qui habitant in unum? Illi de quibus dictum est, Et erat illis anima una et cor unum in Deum: et nemo dicebat aliquid suum esse, sed erant illis omnia communia . Designati sunt, descripti sunt, qui pertineant ad barbam, qui pertineant ad oram uestimenti, qui numerentur inter montes Sion. Et si sunt ibi alii murmuratores, meminerint dicti Domini: Unus assumetur, et unus relinquetur .

13. Quoniam ibi mandauit Dominus benedictionem. Ubi mandauit? In fratribus qui habitant in unum. Ibi precepit benedictionem, ibi benedicunt Dominum qui habitant concorditer. Nam in discordia non benedicis Dominum. Sine causa dicis quia lingua tua sonat benedictionem Domini, si corde non sones: ore benedicis, et corde maledicis. Ore suo benedicebant, et corde suo maledicebant . Numquid uerba nostra sunt? Significati sunt quidam. Benedicis Dominum, cum oras; et sequeris in prece tua, et maledicis inimico tuo. Hoc est quod audisti ab ipso Domino, Diligite inimicos uestros? Si autem facias, et diligas inimicum tuum, et ores pro eo, ibi mandauit Dominus benedictionem suam; ibi habebis uitam in seculum, id est in eternum. Multi enim amantes uitam istam, maledicunt inimicis suis: pro qua re, nisi pro ista uita, nisi pro commodis secularibus? Ubi te angustauit inimicus tuus, ut cogaris maledicere? In terra angustatus es; migra, habita in celo. Quomodo, inquies, habito in celo, homo carne indutus, carni deditus? Corde precede, quo sequaris corpore. Noli surdus audire, Sursum corda. Sursum cor habe, et nemo te angustabit in celo [2 1Kb] . Et ideo bene sequitur alius psalmus:



IN PSALMUM CXXXIII ENARRATIO.


Sermonis superioris continuatio.

1. [uers. 1.] Ecce nunc benedicite Dominum, omnes serui Domini, qui statis in domo Domini, in atriis domus Dei nostri. Quare addidit, in atriis? Atria ampliora spatia domus intelliguntur. Qui stat in atriis,  non angustatur, non premitur; quodam modo dilatatur. In latitudine mane, et potes diligere inimicum tuum; quia non ea diligis, ubi ab inimico angustias patiaris. Quomodo intelligeris stare in atriis? Sta in caritate, et stas in atriis. In caritate latitudo est, in odio angustia. Audi Apostolum: Ira et indignatio, tribulatio et angustia in omnem animam hominis operantis malum . De latitudine autem caritatis quid dicit? Quoniam caritas Dei diffusa est in cordibus nostris per Spiritum sanctum, qui datus est nobis . Ubi audis diffusionem, intellige latitudinem; ubi audis latitudinem, intellige atria Domini; et habebis ueram benedictionem Domini, quando non maledicis inimicis. Alloquitur enim Spiritus eos qui patiuntur tribulationem, ut glorientur in tribulationibus; et dicit eis, Ecce nunc benedicite Dominum, omnes serui Domini. Quid est, Ecce nunc? In hoc tempore. Nam post transactas tribulationes, manifestum est quia benedictioni Domini uacabimus, ut dictum est: Beati qui habitant in domo tua; in secula secuculorum laudabunt te . Qui tunc benedicturi sunt sine defectu, hic incipiunt benedicere Dominum; hic in tribulationibus, in tentationibus, in molestiis, inter aduersitates seculi, inter insidias inimici, inter fraudes et impetus diaboli. Hoc est, Ecce nunc benedicite Dominum, omnes serui Domini, qui statis in domo Domini. Quid est, qui statis? Qui perseueratis. Quia dictum est de quodam, qui archangelus fuit, Et in ueritate non stetit : et dictum est de amico sponsi, Amicus autem sponsi stat, et audit eum, et gaudio gaudet propter uocem sponsi .

2. [uers. 2.] Ergo, Qui statis in domo Domini, in atriis domus Dei nostri, in noctibus extollite manus uestras in sancta, et benedicite Dominum. Facile est benedicere in diebus. Quid est, in diebus? In rebus prosperis. Nox enim tristis res est; dies res est leta. Quando tibi bene est, benedicis Dominum. Quando filium desideras et nascitur, benedicis Dominum. Liberata est uxor tua a periculo partus; benedicis Dominum. Aegrotabat filius, liberatur; benedicis Dominum. Aegrotabat filius; forte quesisti mathematicum, sortilegum: forte non de lingua, sed de moribus tuis exiit maledictio in Dominum; exiit de moribus et uita tua. Noli gloriari quia lingua benedicis, si uita maledicis. Quomodo, inquis, uita maledico? Quia attenditur uita tua, et dicitur: Ecce christianus, ecce quales sunt Christiani. Blasphematur propter te Christus. Ecce cum uita tua maledicat, quid prodest quod lingua tua benedicit? Benedicite ergo Dominum. Quando? In noctibus. Quando benedixit Iob? Quando tristis nox erat. Ablata sunt omnia que possidebantur; ablati filii quibus seruabantur: quam tristis nox! Sed uideamus si non in nocte benedicit: Dominus dedit, Dominus abstulit; sicut Domino placuit ita factum est: sit nomen Domini benedictum . Quam nox atra [1 1Kb] ! Percussus ulcere a capite usque ad pedes,  putrefactus liquescebat in se. Tunc Eua ausa est eum tentare: Dic aliquid in Deum tuum, et morere. Audi benedicentem in noctibus: Locuta es, inquit, quasi una ex insipientibus mulieribus. Si bona suscepimus de manu Domini, mala non tolerabimus ? Ecce quid est, In noctibus extollite manus uestras in sancta, et benedicite Dominum. Quid dixit Iob? Locuta es tanquam una ex insipientibus mulieribus. Adam putris repulit Euam, tanquam dicens: Sufficiat quod propter te mortalis effectus sum. ualueras in paradiso, sed uinceris in stercore. Magna gratia Dei! Sed unde hoc, nisi quia ros Hermon compluerat illam animam, et dederat Dominus suauitatem, ut terra nostra daret fructum suum ? In noctibus extollite manus uestras in sancta, et benedicite Dominum.

3. [uers. 3.] Benedicat te Dominus ex Sion, qui fecit celum et terram. Plures hortatur ut benedicant, et ipse unum benedicit, quia ex pluribus unum fecit; quia bonum et iucundum est habitare fratres in unum . Pluralis numerus, fratres; sed singularis, habitare in unum: ideo, Benedicat te Dominus ex Sion, qui fecit celum et terram. Nemo uestrum dicat: Ad me non peruenit. Putas quis est quem dixit, Benedicat te Dominus ex Sion? Unum benedixit: esto unum, et peruenit ad te benedictio.



IN PSALMUM CXXXIu ENARRATIO.



SERMO AD PLEBEM.

1. [uers. 1.] ualde dulce nobis esse debet, et dulce nobis esse gaudendum est, quo nos psalmus iste cohortatur. Dicit enim: Laudate nomen Domini. Causamque ipsam quare iustum sit ut laudemus nomen Domini, continuo subiecit: Laudate, serui, Dominum. Quid iustius? quid dignius? quid gratius? Etenim si non laudauerint serui Dominum; superbi, ingrati, irreligiosi erunt. Et quid faciunt non laudando Dominum, nisi ut seuerum sentiant Dominum? Neque enim seruus ingratus, si Dominum suum laudare noluerit, ideo efficit ut seruus non sit. Laudes, non laudes, seruus es: sed si laudes, propitiabis; si non laudes, offendes. Bona ergo exhortatio et utilis; unde magis satagere debemus quemadmodum laudandus sit Deus, quam dubitare laudandum. Laudate ergo nomen Domini. Hortatur nos Psalmus, hortatur nos Propheta, hortatur nos Spiritus Dei, hortatur postremo nos ipse Dominus, ut laudemus Dominum. Non enim laudibus nostris ille crescit, sed nos. Deus nec melior fit, si laudaueris; nec deterior, si uituperaueris: sed tu laudando bonum, melior eris; uituperando, deterior: bonus autem ille manet, ut est. Si enim seruos suos ipsos bene de se meritos, predicatores uerbi sui, rectores Ecclesie sue, ueneratores nominis sui, obtemperatores mandati sui id docet, ut in conscientia sua habeant dulcedinem bone uite sue, ne corrumpantur laudibus, ne frangantur [1 1Kb] uituperationibus hominum;  quanto magis ipse incommutabilis super omnia qui hec docet, non utique maior fit si laudaueris, nec minor si uituperaueris? Sed quoniam nobis expedit laudare Dominum, misericorditer iubet ut laudemus eum, non arroganter. Audiamus ergo quod dicit: Laudate nomen Domini, laudate, serui, Dominum. Non enim aliquid incongruum facitis, laudando serui Dominum: etsi semper tantummodo serui essetis, deberetis laudare Dominum; quanto magis debetis laudare Dominum serui, ut esse mereamini et filii?

2. [uers. 2.] Sed quoniam scriptum est in alio psalmo, Rectos decet laudatio ; et item alibi scriptum est, Non est speciosa laus in ore peccatoris ; itemque alibi dicitur, Sacrificium laudis glorificabit me, et ibi uia est in qua ostendam illi salutare Dei; et consequenter, Peccatori autem dixit Deus, Utquid tu enarras iustitias meas, et assumis testamentum meum per os tuum? Tu autem odisti disciplinam, et proiecisti sermones meos post te : ne forte quisquam, quoniam dictum est, Laudate, serui, Dominum, etiamsi in domo ista magna fuerit malus seruus, putet sibi prodesse laudem Domini, continuo quales sint qui laudare debeant Dominum, subiicit et docet: Qui statis in domo Domini, in atriis domus Dei nostri. Qui statis, non qui ruitis [1 1Kb] . Illi autem stare dicuntur, qui in mandatis eius perseuerant, qui in fide non ficta, et spe firma, et caritate sincera seruiunt Deo, et honorant Ecclesiam eius, et non dant offensionem male uiuendo [2 1Kb] , eis qui uenire uolunt, et in uia lapides offensionis inueniunt [3 1Kb] . Ergo, Qui statis in domo Domini, laudate nomen Domini. Grati estote; foris eratis, et intus statis [4 1Kb] . Quia ergo statis, parumne est uobis, ubi laudandus est qui uos erexit iacentes, et fecit in domo sua stare, et ipsum agnoscere, ipsumque laudare? paruumne hoc beneficium est, quod stamus in domo Domini? Hic interim, in hac peregrinatione, in hac domo, quod etiam peregrinationis tabernaculum dicitur, quia hic stamus, numquid parum grati esse debemus? Nonne cogitandum est quia hic stamus? nonne cogitandum est quid facti fuerimus? nonne cogitandum est ubi iacebamus, et quo collecti sumus? nonne cogitandum est quia omnes impii Dominum non querebant, et ipse illos non querentes quesiuit, ipse inuentos excitauit, ipse excitatos uocauit, ipse uocatos introduxit, et in domo sua stare fecit? Hec quisquis cogitat et ingratus non est, omnino despicit se pre amore Domini sui, a quo sibi tanta prestita sunt: et quoniam non habet quid pro tantis beneficiis Deo retribuat, quid ei restat nisi gratias agere, non rependere? Ad ipsam gratiarum actionem pertinet, et calicem Domini accipere, et nomen eius inuocare. Nam quid retribuat Domino seruus, pro omnibus que retribuit illi ? Ergo, Qui statis in domo Domini, in atriis domus Dei nostri, laudate Dominum.

 3. [uers. 3.] Quid dicturus sum quare laudetis! Quoniam bonus Dominus. Breuiter uno uerbo explicata est laus Domini Dei nostri: Bonus Dominus. Sed benus, non ut sunt bona que fecit. Nam fecit Deus omnia bona ualde : non tantum bona, sed et ualde Celum et terram et omnia que in eis sunt bona fecit, et ualde bona fecit. Si hec omnia bona fecit, qualis est ille qui fecit? Et tamen cum bona fecerit, multoque sit melior qui fecit, quam ista que fecit; non inuenis melius quod de illo dicas, nisi quia bonus est Dominus: si tamen intelligas proprie bonum, a quo sunt cetera bona. Omnia enim bona ipse fecit: ipse est bonus quem nemo fecit. Ille bono suo bonus est, non aliunde participato bono: ille seipso bono bonus est, non adherendo alteri bono. Mihi autem adherere Deo bonum est , qui non eguit a quo fieret bonus; sed eguerunt illo cetera ut fierent bona. uultis audire quam singulariter ille sit bonus? Dominus interrogatus dixit, Nemo bonus, nisi unus Deus . Hanc singularitatem bonitatis eius, et preterire breuiter nolo, et commendare congrue non sufficio. Metuo ne si hinc cito transiero, ego ingratus inueniar: item metuo ne hoc cum explicandum suscepero, sub tanta laudis dominice sarcina defatiger. Sic tamen, fratres, accipite me et laudantem et non sufficientem, ut etiamsi non impletur illius laudis explicatio, acceptetur laudatoris deuotio. Approbet me ipse uoluisse, ignoscat non impleuisse.

4. Ineffabili dulcedine teneor, cum audio, Bonus Dominus; consideratisque omnibus et collustratis que forinsecus uideo, quoniam ex ipso sunt omnia, etiam cum mihi hec placent, ad illum redeo a quo sunt, ut intelligam quoniam bonus est Dominus. Rursum, cum ad illum, quantum possum, ingressus fuero, interiorem mihi et superiorem inuenio; quia sic bonus est Dominus, ut istis non indigeat quo sit bonus. Denique ista non laudo sine illo; illum autem sine istis perfectum, non indigum, incommutabilem, nullius bonum querentem quo augeatur, nullius malum timentem quo minuatur, inuenio. Et quid dicam amplius? Inuenio in creatura celum bonum, solem bonum, lunam bonam, stellas bonas; terram bonam, que gignuntur in terra et radicibus nixa sunt, bona; que ambulant et mouentur, bona; que uolitant in ere et natant in aquis, bona. Dico et hominem bonum: Homo enim bonus de bono thesauro cordis sui profert bonum . Dico et angelum bonum, qui non est lapsus superbia et diabolus factus est; sed inheret obediendo ei [1 1Kb] a quo factus est. Omnia ista dico bona, sed tamen cum suis nominibus; celum bonum, angelum bonum, hominem bonum: ad Deum autem cum me refero, puto melius nichil dicere quam bonum. Ipse quippe Dominus iehsu Christus dixit, Homo bonus; et ipse item dixit, Nemo bonus, nisi unus Deus. Nonne stimulauit nos ad querendum et ad distinguendum quid sit bonum alio bono bonum, et bonum seipso  bonum? Quam ergo bonum est a quo sunt omnia bona? Omnino nullum inuenias [1 1Kb] bonum quod non ab illo sit bonum. Bonum bona faciens sicuti est proprie, sic et bonum [2 1Kb] est proprie. Neque enim ea que fecit, non sunt; aut iniuria illi fit, cum dicimus non [3 1Kb] esse que fecit. Quare enim fecit, si non sunt que fecit? aut quid fecit, si non est quod fecit? Cum ergo sint et illa que fecit, uenitur tamen ad illius comparationem; et tanquam solus sit, dixit, Ego sum qui sum; et, Dices filiis Isrel, Qui est, misit me ad uos. Non dixit, Dominus Deus ille omnipotens, misericors, iustus: que si diceret, utique uera diceret. Sublatis de medio omnibus quibus appellari posset et dici Deus, ipsum esse se uocari respondit; et tanquam hoc esset ei nomen: Hoc dices eis, inquit, Qui est, misit me. Ita enim ille est, ut in eius comparatione ea que facta sunt, non sint. Illo non comparato, sunt; quoniam ab illo sunt: illi autem comparata, non sunt [4 1Kb] , quia uerum esse, incommutabile esse est, quod ille solus est. Est enim est, sicut bonorum [5 1Kb] bonum, bonum est. Cogitate, et uidete quoniam quidquid aliud laudatis, ideo laudatis quia bonum est. Insanit qui laudat quod non est bonum. Si laudes iniquum eo ipso quo iniquus est, nonne et tu iniquus eris? Si laudes furem eo ipso quo fur est, nonne et tu particeps eris? Si laudes iustum in eo ipso quo iustus est, nonne et tu habes inde partem laudando? Non enim laudares iustum, nisi amares; non amares, si nichil inde haberes. Si ergo quidquid aliud laudamus, ideo laudamus, quia bonum est; nulla tibi maior causa et melior et firmior dari potuit quare laudes Deum, nisi quia bonus est. Ergo, Laudate Dominum, quoniam bonus est.

5. Quamdiu dicamus eius bonitatem? Quis corde concipiat aut complectatur quam bonus sit Dominus? Sed ad nos redeamus, et in nobis illum agnoscamus, et in operibus artificem laudemus; quia ipsum contemplari idonei non sumus: et si contemplari [6 1Kb] idonei aliquando erimus, cum fuerit mundatum cor nostrum fide, ut postremo gaudeat ueritate; nunc quoniam ipse a nobis uideri non potest, opera eius uideamus, ne sine eius laude remaneamus. Ergo dixi, Laudate Dominum, quoniam bonus est; psallite nomini eius, quoniam suauis est. Forte esset bonus et suauis non esset, si tibi non daret posse gustare. Talem autem se prebuit hominibus, ut etiam panem de celo miserit , et Filium suum equalem, qui hoc est quod ipse, dederit hominem faciendum, et pro hominibus occidendum; ut per hoc quod tu es, gustes quod non es. Multum enim ad te erat gustare suauitatem Dei; quia remota erat illa et nimis alta, tu autem nimis abiectus et in imo iacens. In magna ista separatione missus es Mediator. Non poteras ad Deum homo; Deus factus est homo: ut quoniam homo potes  ad hominem, qui non posses ad Deum, per hominem uenires ad Deum; et factus est mediator Dei et hominum, homo Christus iehsu . Sed si homo solum esset, hoc sequendo quod es, nunquam peruenires; si Deus solum esset, non comprehendendo quod non es, nunquam peruenires: Deus factus est homo, ut hominem sequendo, quod potes, ad Deum peruenias, quod non poteras. Ipse est Mediator, inde factus est suauis. Quid suauius pane Angelorum? Quomodo non est suauis Dominus, quando panem Angelorum manducauit homo ? Non enim aliunde uiuit homo, et aliunde uiuit angelus. Ipsa est ueritas, ipsa est sapientia, ipsa est uirtus Dei [1 1Kb] : sed quomodo ea perfruuntur Angeli, tu non potes. Illi enim quomodo perfruuntur? Sicuti est, In principio erat uerbum, et uerbum erat apud Deum, et Deus erat uerbum per quod facta sunt omnia. Tu autem quomodo contingis? Quia uerbum caro factum est, et habitauit in nobis . Ut enim panem Angelorum manducaret homo, Creator Angelorum factus est homo. Psallite ergo nomini eius, quoniam suauis est. Si gustastis, psallite; si gustastis quam suauis est Dominus, psallite; si bene sapit quod gustastis, laudate. Quis tam ingratus est uel coquenti uel pascenti, ut cum fuerit pulmento aliquo delectatus, non reddat gratiam laudando quod gustat? Si de his non tacemus, de illo qui dedit omnia tacebimus? Psallite nomini eius, quoniam suauis est.

6. Et audite iam opera eius. Tendebatis enim uos fortassis uidere bonum omnium bonorum, bonum a quo sunt omnia bona, bonum sine quo nichil est bonum, et bonum quod sine ceteris bonum est; tendebatis uos ut uideretis, et forte in extendenda acie mentis uestre deficiebatis. Hoc enim ex me coniicio; sic patior. Sed etsi est aliquis, sicut fieri potest, et ualde potest, acie mentis fortior me, et contuitum cordis sui diu figit in eo quod est; laudet ille ut potest, et quomodo nos non possumus, laudet. Gratias tamen illi, qui in hoc psalmo temperauit laudem suam, ut et firmorum esset et infirmorum. Nam et in illa missione serui sui Moysi cum diceret, Ego sum qui sum; et, Dices filiis Isrel, Qui est misit me ad uos: quia ipsum proprie esse menti humane difficile eracapere, et mittebatur homo ad homines, quamuis non ab homine; continuo Deus temperauit laudem suam, et hoc de se dixit quod capi dulciter posset; non in eo uoluit remanere quod laudabatur, quo non posset laudator attingere. uade, inquit, dic filiis Isrel, Deus Abraham et Deus Isaac et Deus Iacob misit me ad uos: hoc mihi nomen est in eternum. Certe, Domine, nomen illud hahes; quia et tu dixisti, Ego sum: Qui est, misit me ad uos: unde modo nomen mutasti, ut diceres, Deus Abraham et Deus Isaac et Deus Iacob? Nonne tibi uidetur ratio eius respondere, et dicere: Quod dixi, Ego sum, qui sum; uerum est, sed non capis: quod autem dixi, Ego sum Deus Abraham et Deus Isaac et Deus Iacob ; et uerum est, et capis? Quod enim Ego sum qui sum, ad me pertinet,  quod autem Deus Abraham et Deus Isaac et Deus Iacob, ad te pertinet: et si deficis in eo quod mihi sum, cape quod tibi sum. Et ne forte qnisquam putaret illud quod dixit Deus, Ego sum qui sum; et, Qui est, misit me ad uos, hoc solum eternum ei nomen esse; quod autem dixit, Ego sum Deus Abraham et Deus Isaac et Deus Iacob, temporale nomen esse: non curauit Deus, cum dixisset, Ego sum qui sum; et, Qui est, misit me ad uos, dicere quod hoc ei nomen sit in eternum; quia etsi hoc non diceret, intelligeretur. Est enim, et uere est, et eo ipso quod uere est, sine initio et sine termino est. Quod uero propter hominem est, Ego sum Deus Abraham et Deus Isaac et Deus Iacob, ne ibi suboriretur humana sollicitudo, quia hoc temporale est, non sempiternum, securos nos fecit, quia de temporalibus ad eternam uitam nos perducit. Hoc, inquit, mihi nomen est in eternum, non quia eternus Abraham, et eternus Isaac et eternus Iacob, sed quia Deus illos facit eternos postea sine fine: habuerunt quippe initium, sed finem non habebunt.

7. In Abraham et Isaac et Iacob totam Ecclesiam eius cogitate, omne semen Isrel cogitate: omne autem semen Isrel, non solum quod est ex carne, sed etiam quod est ex fide. Apostolus enim Gentibus loquebatur, quibus dicebat: Si ergo uos Christi, ergo semen Abrahe estis, secundum promissionem heredes . Benedicimur ergo omnes in Deo Abraham et Isaac et Iacob. Arborem quidem benedixit quamdam, eamque oliuam creauit, sicut dixit Apostolus, ipsos Patriarchas sanctos, unde effloruit populus Dei: sed hec arbor oliue putata est, non amputata, et inde superbi rami fracti sunt; ipse est blasphemus et impius populus Iudeorum. Manserunt tamen rami boni et utiles; nam inde Apostoli. Et cum ibi rami utiles relicti essent, per Dei misericordiam insertus est et oleaster Gentium, cui dicit Apostolus: Tu autem cum esses oleaster, insertus es in illis, et particeps pinguedinis oliue factus es. Noli gloriari aduersus ramos: quod si gloriaris, non tu radicem portas, sed radix te . Hec una arbor est pertinens ad Abraham et Isaac et Iacob; et quod plus est, magis ad Abraham et Isaac et Iacob oleaster insertus, quam rami confracti. Illi enim per fragmentum iam non ibi sunt; oleaster non ibi erat, et ibi est: illi per superbiam frangi meruerunt, iste per humilitatem inseri meruit; illi amiserunt radicem, iste tenuit eam. Cum ergo audistis Isrel Dei, Isrel pertinentem [1 1Kb] ad Deum, inde nolite uos facere alienos. Oleaster quidem fuistis, sed oliua estis, participes pinguedinis oliue. Nam uultis nosse in Abraham et Isaac et Iacob quomodo sit insertus oleaster, ne putetis uos ad hanc arborem non pertinere, quia non pertinetis carnaliter ad semen Abraham? Dominus quando miratus est fidem Centurionis illius qui non erat de populo Isrel, sed erat de populo Gentium: Propterea, inquit, dico uobis, quia multi ab oriente et  occidente uenient. Ecce iam oleaster in manu insertoris: Multi ab oriente et occidente uenient. uidemus quid ferat inserendum; ubi inserat uideamus: Et recumbent, inquit, cum Abraham, Isaac et Iacob, in regno celorum. uidemus et quid inseruit, et ubi inseruit. De ramis superbis naturalibus quid dicit? Filii autem regni ibunt in tenebras exteriores; ibi erit fletus et stridor dentium . Res prenuntiata, res impleta.

8. [uers. 4.] Ergo, Psallite Domino, quoniam suauis est. Et attendite que circa nos fecit. Quoniam Iacob elegit sibi Dominus, Isrel in possessionem sibi. Laudate, psallite, quoniam fecit ista. Talia dico que capere ualeatis. Ceteras gentes sub Angelis posuit; Iacob elegit sibi Dominus, Isrel in possessionem sibi. Gentem suam fecit agrum, quem coleret, quem ipse seminaret: quamuis ipse omnes gentes condiderit, ceteras Angelis commisit, sibi istam possidendam, seruandamque deputauit; hunc populum, hunc Iacob. Merito illius, an gratia sua? De nondum natis ait, Quia maior seruiet minori; Apostolus dixit. Quod meritum habere nondum nati potuerunt, antequam quisquam eorum egisset aliquid boni aut mali? Non ergo se extollat Iacob, non glorietur, non suis meritis tribuat. Ante est precognitus, ante predestinatus, ante electus: non suis meritis electus, sed gratia Dei inuentus et uiuificatus . Sic et omnes gentes: nam ut insereretur, quid meruit oleaster amaritudine baccarum, sterilitate siluestri? Lignum quippe erat silue, non agri dominici; et tamen ille per misericordiam suam et oleastrum inseruit in oliuam. Sed adhuc non erat insertus oleaster, quando Dominus elegit sibi Iacob, Isrel in possessionem sibi.

9. [uers. 5.] Et quid Propheta? Quoniam ego cognoui quod magnus est Dominus. Mente uolante ad superna, erecta a carne, transcendente creaturam, cognouit quia magnus est Dominus. Non omnes possunt uidendo cognoscere: laudent quod fecit: Suauis est; Iacob elegit sibi Dominus; Isrel in possessionem sibi. Et hinc illum lauda [1 1Kb] ; nam et ego cognoui quia magnus est Dominus. Propheta loquebatur, qui intrauit in sanctuarium Dei, qui audiuit forte ineffabilia uerba que non licet homini loqui ; qui dixit quod posset hominibus dici, et tenuit apud se quod non posset dici. Ergo et audiatur ad quod possumus, et credatur ad quod non possumus. Ad quod possumus audiatur, Quoniam Iacob elegit sibi Dominus, Isrel in possessionem sibi; ad quod non possumus credatur, quia ipse cognouit quod magnus est Dominus. Si illi diceremus, Rogamus te, explica magnitudinem illius; nonne forte responderet nobis: Non est ualde magnus quem uideo, si a me poterit explicari? Redeat ergo ad opera eius, et dicat nobis. Habeat ipse in conscientia magnitudinem Domini, quam uidit, quam nobis credendam commendauit; quo nostros oculos perducere non potuit: et enumeret quedam que hic Dominus fecit; ut et nobis, qui magnitudinem illius,  sicut ille uidere, non possumus, dulcescat ex operibus suis, que capere possumus. Quoniam ego, inquit, cognoui quod magnus est Dominus, et Deus noster super omnes deos. Quos deos? Sicut dicit Apostolus: Etsi sunt qui dicantur dii in celo et in terra; sicut sunt dii multi et domini multi; nobis tamen unus Deus, Pater ex quo omnia, et nos in ipso, et unus Dominus noster iehsu Christus, per quem omnia, et nos per ipsum . Dicantur dii homines: dictum est enim, Deus stetit in synagoga deorum; dictum est, Ego dixi, Dii estis et filii Altissimi omnes : nonne super homines Deus? Sed quid magnum, si super homines Deus? Et super Angelos Deus: quia Angeli non fecerunt Deum, Angelos fecit Deus; et necesse est super omnia que fecit, sit ipse qui fecit. Cognoscens ergo magnitudinem Domini iste, et uidens eum super omnem esse creaturam, non tantum corporalem, sed etiam spiritualem: Rex magnus, inquit, super omnes deos. Ipse est summus Deus qui super se non habet deum. Opera eius dicat, ipsa capiuntur.

10. [uers. 6.] Omnia quecumque uoluit, Dominus fecit in celo et in terra, in mari et in omnibus abyssis. Quis autem comprehendat hec? quis enumeret opera Domini in celo et in terra, in mari et in omnibus abyssis? Tamen si comprehendere omnia non possumus, inconcusse credere et tenere debemus quoniam quidquid creaturarum in celo, quidquid in terra, quidquid in mari et in omnibus abyssis a Domino factum est; quia omnia que uoluit, fecit in celo et in terra, in mari et in omnibus abyssis, sicut iam diximus. Non omnia que fecit, coactus est facere, sed omnia quecumque uoluit, fecit: causa omnium que fecit, uoluntas eius est. Facis tu domum, quia si nolles facere, sine habitatione remaneres: necessitas cogit te facere domum, non libera uoluntas. Facis uestem, quia si non faceres, nudus ambulares: ad faciendam ergo uestem necessitate duceris, non libera uoluntate. Conseris montem uitibus, semen spargis, quia nisi feceris, alimenta non habebis: omnia hec necessitate facis. Deus bonitate fecit, nullo quod fecit eguit; ideo omnia quecumque uoluit, fecit.

11. Putas, habemus et nos quod libera uoluntate faciamus? Ea enim que diximus, ex necessitate facimus; quia si non faceremus, egentes et inopes remaneremus. Inuenimus aliquid quod libera uoluntate faciamus? Inuenimus plane, cum ipsum Deum amando laudamus. Hoc enim libera uoluntate facis, quando amas quod laudas; non enim ex necessitate, sed quia placet. Unde iustis et sanctis Dei placuit Deus, etiam flagellans eos. Quando iniquis omnibus displicet, placuit illis; et sub flagello eius, in erumna, in laboribus, in uulneribus, in egestate constituti laudauerunt Deum: non eis displicuit nec torquens. Hoc est gratis amare, non quasi proposita acceptione mercedis; quia ipsa merces tua summa Deus ipse erit, quem gratis diligis: et sic amare debes, ut ipsum pro mercede desiderare non desinas, qui solus te satiet; sicut Philippus desiderabat, cum diceret,  Ostende nobis Patrem, et sufficit nobis . Merito, quia hoc de libera uoluntate facimus, et de libera uoluntate facere debemus, quia delectati facimus, amando facimus; quia etsi corripimur ab illo, nobis nunquam displicere debet, qui semper est iustus. Hoc dixit ille laudator eius: In me sunt, Deus, uota tua, que reddam laudationis tibi . Et alio loco: uoluntarie sacrificabo tibi . Quid est, uoluntarie sacrificabo? uoluntarie laudabo te. Quia, Sacrificium laudis, inquit, glorificabit me . Si cogereris offerre Domino tuo sacrificium gratum illi et acceptum, sicut antea uouebantur sacrificia [1 1Kb] in umbra futurorum; forte non inuenires in grege tuo placitum taurum, et in capris hircum are Domini dignum, nec in ouili tuo arietem dignum ad uictimam Domino tuo; et non inueniens satageres quid faceres, et diceres forte Deo: uolui, et non habui. Numquid potes de laude dicere, uolui, et non habui? Ipsum uoluisse laudasse est. Non enim uerba a te querit Deus, sed cor. Denique potes dicere [2 1Kb] : Et linguam non habui. Si quis obmutescit aliqua ualetudine, linguam non habuit, et tamen laudem habuit. Si enim Deus aures carnales haberet, et sono tui corporis indigeret, ideo cum remansisses sine lingua, sine laude etiam remaneres: nunc uero quia cor querit, cor inspicit, intus testis est, iudex, approbator, adiutor [3 1Kb] , coronator; sufficit ut offeras uoluntatem. Cum potes, ore confiteris [4 1Kb] ad salutem; cum autem non potes, corde credis ad iustitiam : corde laudas, corde benedicis, corde in aram conscientie uictimas sacras imponis; et respondetur tibi, Pax in terra hominibus bone uoluntatis .

12. Ille igitur Deus qui omnipotens est, in celo et in terra omnia quecumque uoluit, fecit; tu in domo tua non facis omnia que uis: ille in celo et in terra omnia quecumque uoluit, fecit; tu fac uel in agro tuo omnia que uis. Multa uis, et non potes in domo tua facere omnia que uis: contradicit forte uxor, contradicunt filii, aliquando et seruulus contumacia contradicit, et non facis quod uis. Sed facio, inquis, quod uolo; quia in non obediente ac contradicente uindico. Nec hoc facis, cum uis: aliquando uindicare uis, et non potes; aliquando minaris, et antequam facias quod minaris, moreris, Putamus, in teipso facis quod uis? frenas omnes cupiditates tuas? Forsitan frenas, numquid efficis ut ipse cupiditates non surgant, quas frenas? Certe enim hoc uis, non titillari molestia cupiditatum tuarum; et tamen caro concupiscit aduersus spiritum, et spiritus aduersus carnem, ut non ea que uultis, faciatis . Tu in teipso non facis quod uis; Deus autem noster in celo et in terra omnia quecumque uoluit, fecit. Ipse tibi det gratiam, ut in teipso facias quod uis; nisi enim ipso adiuuante, nec in te facis quod uis. Etenim cum ille non faceret in  se quod uellet, qui ait, Caro concupiscit aduersus spiritum, spiritus autem aduersus carnem, ut non ea que uultis, faciatis; cum de se ipse gemeret, dicens, Condelector legi Dei secundum interiorem hominem; uideo autem aliam legem in membris meis repugnantem legi mentis mee, et captiuum me ducentem in lege peccati, que est in membris meis: quia non solum in domo sua, nec solum in agro suo, sed in carne sua uel in spiritu suo non impleuit que uolebat, clamauit ad Deum, qui omnia quecumque uoluit, fecit in celo et in terra; et dixit, Infelix ego homo, quis me liberabit de corpore mortis huius? et ille bonus et ille suauis tanquam responderet ei, continuo subiecit, Gratia Dei per Iesum Christum Dominum nostrum . Hanc ergo suauitatem amate, hanc suauitatem laudate. Intelligite Deum qui omnia quecumque uoluit, fecit in celo et in terra; ipse et in uobis faciet quod uultis, ipso adiuuante uoluntatem uestram implebitis. Sed dum non potestis, confitemini; cum poteritis, gratias agite: iacentes, clamate; erecti, superbire nolite. Ille ergo in celo et in terra omnia quecumque uoluit fecit, in mari et in omnibus abyssis.

13. [uers. 7.] Suscitans nubes ab extremo terre. uidemus ista opera Domini in eius creatura: ueniunt enim nubes ab extremo terre ad medium, et pluunt; unde surrexerint nescis. Ergo indicat illud Propheta: ab extremo terre, siue ab imo, siue a circumdatione finium terre, unde uult excitat nubes, tamen a terra. Fulgura in pluuiam fecit. Nam fulgura sine pluuia, terrerent te, et nichil tibi darent [1 1Kb] . Fulgura in pluuiam fecit. Fulgura sunt, contremiscis; pluit, gaudes. Fulgura in pluuiam fecit; qui terruit, ipse [2 1Kb] ut gauderes fecit. Qui educit uentos de thesauris suis: occultis causis, unde nescis. Quia enim flat uentus, sentis; qua causa fiat, uel de quo thesauro rationis eductus sit, nescis: debes tamen Deo pietatem credendi, quia non flaret nisi iussisset ille qui fecit, nisi produxisset ille qui creauit.

14. [uers. 8-12.] uidemus ergo hec in creatura ista; laudamus, miramur, benedicimus Deum: uideamus que fecit in hominibus propter populum suum. Qui percussit primogenita Aegypti. Etenim illa diuina dicta sunt que amares, et non erant dicta que timeres: attende, quia et quando irascitur, facit quod uult. Percussit primogenita Aegypti, ab homine usque ad pecus. Immisit signa et prodigia in medio tui, Aegypte. Nostis, legistis quanta per Moysen fecerit manus Domini in Aegypto ad terrendos, ad contundendos, ad deiiciendos superbos Aegyptios. In Pharaone et in omnibus seruis eius. Parum est in Aegypto; quid posteaquam eductus est inde populus? Qui percussit gentes multas: que possidebant terram quam uolebat Deus dare populo suo. Et occidit reges fortes; Seon regem Amorrheorum, et Og regem Basan, et omnia regna Chanaan. Omnia ista quomodo commemorat breuiter Psalmus, sic ea legimus in aliis Libris dominicis, et magna ibi manus Domini. Quando tu uides  que facta sunt in impios, caue ne fiant in te: ad hoc enim in illos facta sunt, ut tu transires, et eos non imitareris, et talia non patereris. Tamen uide quia flagellum Domini est super omnem carnem. Ne putes te non uideri quando peccas, ne putes te contemni, ne putes Dominum dormire: attende exempla beneficiorum Dei, cum ea recolis; et cum uindictam Dei recolis, time. Omnipotens est, et ad consolandum, et ad castigandum. Ideo sunt ista utilia cum leguntur. Quando autem pius uidet quod passus est impius, purgat se ab omni impietate, ne ueniat et ipse in talem penam talemque uindictam. Bene ergo hec accepistis. Quid deinde fecit Deus? Expulit impios: Et dedit terram eorum hereditatem, hereditatem Isrel seruo suo.

15. [uers. 13.] Deinde exsultatio laudis eius: Domine, nomen tuum in seculum; post ista omnia que fecisti. Quid enim uideo que fecisti? Inspicio creaturam tuam quam fecisti in celo, inspicio hanc imam partem ubi habitamus; et hinc uideo beneficia tua, nubium, uentorum, pluuiarum. Populum tuum attendo: eduxisti eos de domo seruitutis, et signa et prodigia fecisti inter inimicos eorum, punisti eos quos molestos patiebantur, impios de terra sua eiecisti, reges eorum occidisti, terram eorum populo tuo dedisti; uidi omnia, et impletus laude dixi: Domine, nomen tuum in seculum.


Superiorum uersuum expositio mystica.

16. [uers. 6.] Hec quidem ad litteram quomodo scripta sunt uidemus, nouimus, laudamus. Si autem aliquid significant, non sim onerosus, dum explico ut potero. Ecce in ipsis hominibus possum agnoscere quia in celo et in terra omnia quecumque uoluit, fecit. Celum enim ethereum, spirituales accipio; terram, carnales: ex his duobus tanquam celo et terra constat Ecclesia Dei; et ad spirituales pertinet predicatio, ad carnales pertinet obsecundatio. Nam et celi enarrant gloriam Dei, et facta manuum eius annuntiat firmamentum . Si autem terra Dei non esset plebs Dei, non diceret Apostolus, Dei edificatio, Dei agricultura estis: sicut sapiens architectus fundamentum posui; alius superedificat. Ergo edificium Dei sumus, et ager Dei sumus. Quis, inquit, plantat uineam, et de fructu eius non percipit ? Ego plantaui, Apollo rigauit, sed Deus incrementum dedit . Ergo et in Ecclesia sua, et in predicatoribus suis, et in plebibus suis, tanquam in celo et in terra, omnia quecumque uoluit, fecit. Parum est in eis: In mari et in omnibus abyssis omnia quecumque uoluit, fecit. Mare sunt omnes infideles, omnes nondum credentes, et in eis omnia quecumque uoluit, fecit. Non enim seuiunt infideles, nisi permittantur; aut uindicatur in eos, quando peruersi sunt, nisi iusserit ille qui fecit omnes gentes. Puta quia mare est, et non terra; numquid ideo a potestate Dei omnipotentis alienum est? Et in mari et in omnibus abyssis que uoluit, fecit. Qui sunt abyssus? Latentia corda mortalium, profunde cogitationes hominum. Quomodo et ibi facit Deus quod uult? Quia Dominus interrogat iustum et impium: qui autem diligit iniquitatem, odit animam suam . Et ubi illum interrogat?  Alibi scriptum est: In cogitationibus impii interrogatio erit . Ergo, et in omnibus abyssis omnia quecumque uoluit, fecit. Latet cor bonum, latet cor malum; abyssus est et in corde bono, et in corde malo: sed hec nuda sunt Deo, quem nichil latet. Consolatur cor bonum, torquet cor malum. Omnia ergo que uoluit, fecit in celo et in terra, in mari et in omnibus abyssis.

17. [uers. 7.] Suscitans nubes ab extremo terre. Quas nubes? Predicatores uerbi ueritatis sue. De quibus nubibus alio loco irascens uinee sue dicit, Mandabo nubibus meis ne pluant super illam imbrem . Et parum est excitasse nubes de Ierusalem uel de Isrel, quas misit predicare Euangelium suum in toto orbe terrarum; de quibus nubibus dictum est, In omnem terram exiuit sonus eorum, et in fines obis terre uerba eorum ; parum est hoc: sed quia ipse Dominus ait, Predicabitur hoc Euangelium regni in toto orbe terrarum, in testimonium omnibus gentibus, et tunc ueniet finis ; excitat nubes ab extremo terre. Nam crescente Euangelio, unde erunt predicatores Euangelii in finibus terre, nisi ibi excitet nubes ab extremo terre? De ipsis autem nubibus quid operatur? Fulgura in pluuiam fecit: minas ad misericordiam flexit, de terroribus irrigauit. Quomodo de terroribus irrigauit? Quando tibi minatur Deus per prophetam et per apostolum, et times; nonne coruscatio terruit te? Sed cum penitendo corrigeris, et agnoscis hoc misericordia fieri, in pluuiam uertitur fulguris terror. Qui educit uentos de thesauris suis. Eosdem puto predicatores et nubes et uentos: nubes, propter carnem; uentos propter spiritum. Nubes enim uidentur, uenti sentiuntur et non uidentur. Denique quoniam carnem uidemus esse de terra. Nubes, inquit, excitat ab extremo terre. Expresserat unde excitet nubes: uenit ad uentos, quia spiritus hominis ignoratur unde ueniat: Producens, inquit, uentos de thesauris suis. Paululum attendite, et cetera uideamus.

18. [uers. 8.] Qui percussit primogenita Aegypti ab homine usque ad pecus. Primogenita nostra salua sint Domino, quoniam ipse ea dedit nobis. Molesta autem pena est, et nimium terribilis plaga, mors primogenitorum. Que sunt primogenita nostra? Mores isti nostri, quibus nunc seruimus Deo, ipsa sunt primogenita nostra. Primitias enim habemus ipsam fidem, unde incipimus. Ecclesie quippe dictum est, uenies, et pertransies ab initio fidei : et nemo incipit bene uiuere, nisi a fide. Fides ergo nostra in primogenitis nostris est. Quando custoditur fides nostra, cetera subsequi possunt. Nam quod purgantur homines quotidie proficiendo in melius, meliusque uiuendo, ipso interiore homine renouato de die in diem, sicut dicit Apostolus, Et si exterior noster homo corrumpitur, sed interior renouatur de die in diem ; ideo fit quia primogenita fides uiuit, de qua primogenita fide et Apostolus ait, Non solum autem, sed et nos ipsi primitias spiritus habentes; id est, dantes iam Deo primitias spiritus nostri, hoc est,  ipsam fidem tanquam primogenita nostra; tamen in nobismetipsis ingemiscimus, adoptionem exspectantes, redemptionem corporis nostri . Si ergo magna Dei gratia est ut conseruetur fides nostra; magna pena est occidere primogenita, quando homines in afflictione Ecclesie constituti perdunt fidem. Affligunt enim Ecclesiam, ut perdant fidem: nam et ipsa Aegyptus afflictio interpretatur. Quicumque ergo affligunt Ecclesiam, quicumque scandala Ecclesie immittunt, etsi christiani appellentur, moriuntur primogenita eorum. Erunt infideles, erunt inanes, habentes nomen tantum et signum: in corde autem primogenitum suum sepelierunt; usque adeo, ut quando ei aliquid dixeris, propter bonam uitam, propter spem uite eterne, et propter timorem ignis eterni, apud se subsannet; aut si talis cet ut audeat coram te, os torqueat et dicat: Quis huc inde reuersus est? dicunt sibi homines quod uolunt. Et christianus est; sed quia affligens, occisus est primogenitus eius, mortua est fides eius: et hoc ab homine usque ad pecus. Dicam, fratres, quod sentio. Homines intelligo spiritualiter significari tanquam doctos, propter rationalem animam, quod est homo: pecora uero, indoctos; sed tamen habentes fidem, nam non haberent primogenita. Sunt docti qui affligunt Ecclesiam, schismata et hereses faciendo. Proinde nec in illis inuenis fidem, quoniam facti sunt Aegyptus, id est afflictio populo Dei. Occisa sunt primogenita eorum: trahunt post se turbas indoctas; ipsa sunt pecora. In hac ergo afflictione qua Ecclesia affligitur, moritur in affligentibus fides: moriuntur primogenita et in ipsis doctis et indoctis; quia occidit Deus primogenita Aegyptiorum ab homine usque ad pecus.

19. [uers. 9.] Immisit signa et prodigia in medio tui, Aegypte, in Pharaone et in omnibus seruis eius. Pharao rex Aegyptiorum. Nomen attendite, et uidete quemadmodum ista faciat Deus. Rex in omni gente prior est; Aegyptus Afflictio est, Pharao Dissipatio. Afflictio ergo regem habet dissipationem; quia illi qui affligunt Ecclesiam, dissipati affligunt. Ut enim affligant, dissipantur: quoniam rex ducit, populus sequitur; precedit dissipatio, sequitur afflictio, Audite, audite nomina hec, interpretatione typica [1 1Kb] et sapientia plena: nec unum inuenis ex istis nominibus, quod boni aliquid interpretetur, ubi exercuit Deus iram suam.

20. [uers. 10, 11.] Percussit gentes mullas, et occidit reges fortes. Dic quos reges et quas gentes? Seon regem Amorrheorum. Audite nomina grauida sacramentis. Seon regem, inquit, Amorrheorum occidit. Occidit plane; et nunc occidat a cordibus seruorum suorum, et a tentationibus Ecclesie sue, nec cesset manus eius in occidendis talibus regibus et talibus populis: interpretatur enim Seon, Tentatio oculorum [2 1Kb] ; Amorrhei interpretantur, Amaricantes. Iam hic uidete si intelligere possumus quomodo amaricantes  regem habeant tentationem oculorum. Tentatio oculorum non est nisi mendacium: colorem habet, ueritatem non habet. Iam quid mirum est si amaricantes talem habeant regem, mendacem regem? Nisi enim mendacium et simulatio precedat, non sunt amaricantes in Ecclesia; inde enim amaricant, quia fingunt. Precedit tentatio oculorum, amaricatio sequitur: et in ipso diabolo precessit; nam tentatio oculorum est quod transfigurat se uelut angelum lucis [1 1Kb] . Occidat manus Domini et illum et illos; illum, ne inducat; illos, ut corrigantur. Etenim in unoquoque homine occiditur ille rex, quando damnat simulationem, et diligit ueritatem. Manus Dei non quiescit id agere. Nam quemadmodum egit ad litteram tunc, sic agit nunc spiritualiter, ut impleat quod tunc prophetice prenuntiauit. Occidit etiam alium regem et alium populum eius: Et Og regem Basan. Et hic quam malus! Og interpretatur, Conclusio: Basan interpretatur, Confusio. Malus est rex ille qui intercludit uiam ad Deum. Hoc enim agit diabolus; semper opponendo figmenta sua, opponendo idola sua, opponendo se necessarium per arreptitios [2 1Kb] , sortilegos, augures, aruspices, magos, sacra demoniorum, concludit uiam. Quomodo per Christum id agitur, ut pateat uia, que fuerat interclusa; nam per eum redemptus quidam dicit, Et in Deo meo transgrediar murum : sic diabolus nichil aliud agit, nisi ut intercludat uiam, ne credatur in Deum. Si enim creditur in Deum, patet uia; et ipse Christus est uia : si autem non creditur in Deum, interclusa est uia. Si autem interclusa fuerit, quia non creditur; quid restat, nisi ut cum uenerit qui non credebatur, confundantur qui non crediderunt? Quare? Quia conclusio precedit, et sequitur confusio: conclusio precedit ut rex, sequitur confusio tanquam plebs. Quos modo concludit, ut non credant in Christum, quando apparuerit Christus, omnes confundentur, et traducent eos ex aduerso iniquitates eorum. Tunc dicent impii confusi: Quid nobis profuit superbia ? Magna mysteria, fratres mei. Dissipatio rex afflictionis [3 1Kb] ; dissipantur ut affligantur. Magna mysteria. Tentatio oculorum, id est fallacia, rex amaricantium; fallunt enim ut amaricent. Conclusio rex confusionis; concluduntur enim ne transeant ad fidem, et cum uenerit in quem credimus, confundentur. Et omnia regna Chanaan occidit Deus. Chanaan interpretatur, Paratus humilitati. Humilitas quasi bonum aliquod significat, sed si sit utilis humilitas: nam mala humiliatio penalis est. Si enim humiliatio ad penam non pertineret, non diceretur, Qui se exaltat humiliabitur : non enim beneficium illi prestatur, quando punitur ut humilietur. Chanaan ergo modo superbus est. Omnis impius, omnis infidelis exaltat cor suum; non uult credere in  Deum. Sed hec exaltatio parata est humilitati in diem iudicii; tunc humiliabitur, quando non uult: sunt enim uasa ire, que perfecta sunt ad perditionem . Modo extollant se, garriant, extendant se super fideles, irrideant fideles, blasphement Christianos; dicant, Anicularia sunt ista que dicunt de die iudicii. Ista elatio eorum parata est humilitati. Quando uenerit iudex, qui modo annuntiatus irridetur; tunc ille qui modo superbit, non utiliter, sed penaliter humiliabitur. Modo autem non humiliatur, sed paratur humilitati, id est, paratur damnationi, paratur uictime.

21. [uers. 13.] Omnia ergo ista euertit Deus; corporaliter tunc, quando patres nostri educti sunt de terra Aegypti; euertit spiritualiter nunc, nec cessat manus eius usque in finem. Ideo ne istas potentias Dei tunc putes peractas cessasse: Domine, nomen tuum, inquit, in seculum. Id est, non cessat misericordia tua, non cessat manus tua in seculum facere ista, que tunc prenuntiasti figurando: »Omnia enim illa in figura contingebant illis; scripta sunt autem ad correptionem nostram, in quos finis seculorum obuenit« . »Domine, memoriale tuum in generationem et generationem«. Generatio ista et generatio altera: generatio qua fideles efficimur, et per Baptismum renascimur; generatio qua a mortuis resurgemus, et Angelis coniuncti uiuemus in eternum. Memoriale tuum, Domine, et super generationem istam, et super illam generationem: quia nec nunc nos oblitus est, ut uocaret; nec tunc obliuiscetur, ut coronet. Memoriale tuum, Domine, in generationem et generationem.

22. [uers. 14.] Quoniam iudicauit [1 1Kb] Dominus plebem suam. Compleuit certe omnia illa in populo Iudeorum. Numquid iam remanserunt opera eius, postquam induxit plebem suam in terram repromissionis? Adhuc plane iudicabit: Iudicauit Dominus plebem suam, et in seruis suis aduocabitur. Iam iudicauit ipsam plebem; excepto iudicio futuro, iudicata est plebs Iudeorum. Quid est, iudicata? Separati inde sunt iusti, et remanserunt iniusti. Si autem mentior aut mentiri existimor, quia dixi, Iam iudicata est; audi Dominum dicentem: In iudicium ueni in hunc mundum, ut qui non uident, uideant; et qui uident ceci fiant . Excecati sunt superbi, illuminati sunt humiles. Iudicauit ergo plebem suam. Ipsum iudicium dixit Isaias: Et nunc tu domus Iacob, uenite, ambulemus in lumine Domini. Parum est hoc, sed quid sequitur? Dimisit enim plebem suam, domum Isrel . Ipsa est domus Iacob, que est domus Isrel; qui enim Iacob, ipse est Isrel. Nostis sanctas Litteras, et puto quod uobis ueniat in mentem quia ipse Iacob quando uidit angelum secum luctari, tunc accepit nomen ut appellaretur Isrel . Unus homo est siue Iacob, siue Isrel; una persona est: domus Iacob, et domus Isrel, una gens, una  plebs; hanc inuitat, et hanc dimittit. Et nunc iam certe occidisti Christum, o domus Iacob; iam occidisti Christum, iam caput ante crucem agitasti, iam pendentem irrisisti, iam dixisti: Si filius Dei est, descendat de cruce. Iam rogauit medicus pro phreneticis: Pater, ignosce illis, quia nesciunt quid faciunt . Certe iam fecisti ista omnia, et nunc crede in eum quem occidisti, bibe sanguinem quem fudisti. Et nunc tu domus Iacob, testimonio Isaie exponere [1 1Kb] cupio quod hic dixit, Quoniam iudicauit Dominus plebem suam, et in seruis suis aduocabitur. Iudicasse enim intelligitur plebem suam, separando in ipsa plebe sua bonos a malis, fideles ab infidelibus, Apostolos a Iudeis mendacibus. Hoc significauit, ut dicere ceperam, per Prophetam dicens: Iam post illa mala omnia tua, o tu domus Iacob, uenite, ambulemus in luce Domini. Quare uobis dico, uenite, ambulemus in luce Domini? Ne remanendo in Iudaismo, non perueniatis ad Christum. Quare enim? Non semper ibi prophetatus est Christus? Sed nunc dimisit plebem suam, domum Isrel. ueni [2 1Kb] domus Iacob, quia dimisit plebem suam domum Iacob; ueni domus Isrel, quia dimisit plebem suam domum Isrel. Que uenit, et que dimissa est, nisi quia hoc est iudicium, ut qui non uident, uideant; et qui uident, ceci fiant? Iudicauit ergo Dominus plebem suam. Separauit ergo, et non ibi inueniet quos in regnum suum restituat? Plane inueniet: Et in seruis suis aduocabitur. Non repulit, ait Apostolus, plebem suam, quam presciuit. Et unde probat? Nam et ego Isrelita sum . Ergo Iudicauit Dominus plebem suam, separando bonos a malis: hoc est, Et in seruis suis aduocabitur. A quibus? A Gentibus. Quante enim gentes credendo uenerunt! quanti fundi, quanta loca deserta modo ueniunt! ueniunt inde nescio quanti, credere uolunt, dicimus eis: Quid uultis? Respondent: Nosse gloriam Dei. Credite, fratres, mirari nos et gaudere ad talem uocem rusticanorum. ueniunt nescio unde, excitati a nescio quo: quid dicam, a nescio quo? Imo scio a quo; quia, Nemo uenit, inquit, ad me, nisi quem Pater attraxerit. ueniunt subito de silua, de deserto, de remotissimis et arduis montibus ad Ecclesiam, et hanc uocem habent plerique et pene omnes eorum, ut uideamus uere intus docentem Deum: impletur Scriptura prophetica qua dictum est, Erunt omnes docibiles Deo . Quid desideratis, dicimus illis? Et illi: uidere gloriam Dei. Omnes enim peccauerunt, et egent gloria Dei . Credunt, consecrantur, clericos sibi ordinari exigunt. Nonne impletur, Et in seruis suis aduocabitur?

23. [uers. 15-17.] Denique post istam totam dispositionem et dispensationem, conuertit se Spiritus Dei ad exprobranda et irridenda idola, que iam irridentur a cultoribus suis: Idola Gentium argentum et aurum. Ista omnia Deo faciente, qui in celo et in terra omnia quecumque uoluit fecit, qui iudicauit plebem  suam, et in seruis suis aduocabitur; quid restat figmentum, nisi ridendum, non adorandum? Idola Gentium dicturus erat fortasse, ut contemneremus ista omnia; dicturus erat idola Gentium, lapides et ligna, gypsum et testam? Non hec dico; uilis materia est: illud quod ualde amant, uel quod ualde honorant dico, Idola Gentium argentum et aurum. Certe aurum est, certe argentum est; numquid quia lucet argentum, lucet aurum, ideo oculos habent et uident? Sic, quomodo argentum est, quomodo aurum est, utile forte auaro, non religioso; imo uero nec auaro utile, sed utile bene utenti, et per eius erogationem celestem thesaurum acquirenti: tamen nunc cum ista insensata sint, quid facitis homines de argento et auro deos? Quos deos facitis, nonne uidetis quod non uideant ? Oculos habent, et non uidebunt [1 1Kb] ; aures habent, et non audient; nares habent, et non odorabunt; os habent, et non loquentur; manus habent, et non operabuntur; pedes habent, et non ambulabunt. Omnia ista artifex, faber argentarius, aurifex facere potuit, et oculos, et aures, et nares, et os, et manus, et pedes; sed nec lucem oculis, nec auditum auribus, nec uocem ori, nec sensum naribus, nec motum manibus, nec iter pedibus dare potuit.

24. [uers. 18.] O homo, rides iam procul dubio quod fecisti, si a quo factus es agnouisti. De illis autem qui non agnouerunt, quid dicitur? Similes illis sint omnes qui faciunt ea, et omnes qui confidunt in illis. Et creditis, fratres, exprimi in eis quamdam similitudinem idolorum, non quidem in carne eorum, sed in interiore homine eorum. Nam aures habent, et non audiunt: ad illos quippe clamat Deus, Qui habet aures audiendi, audiat . Oculos habent, et non uident: habent enim oculos corporis, sed non habent oculos fidei. Denique impletur hec prophetia per omnes gentes: uidete quomodo dictum sit per prophetam. Nihil allegoricum, nichil figuratum commemoro: propriam, expressam, simplicem, manifestam audite prophetiam predictam, uidete completam. Preualuit, inquit, Dominus aduersus eos; propheta dicit Sophonias. Aduersus repugnantes, aduersus rebellantes, et de occisione fidelium martyres facientes, sed tamen nescientes; Preualuit Dominus aduersus eos. Et quomodo preualuit? In Ecclesia sua uidemus quia preualuit aduersus eos. uolebant paucos Christianos exstinguere, occidere; sanguinem fuderunt: de sanguine occisorum tanti exsurrexerunt, a quibus illi interfectores martyrum superarentur. Tamen et modo querunt ubi abscondant idola sua, qui primo Christianos propter idola trucidabant. Nonne preualuit aduersus eos Dominus? uide si facit quod sequitur, Preualuit Dominus aduersus eos. Et quid fecit? Exterminauit omnes deos Gentium terre; et adorabunt eum unusquisque de loco suo, omnes insule Gentium . Quid est hoc? Nonne predictum erat? nonne completum est? nonne ut legitur,  sic uidetur? Et illi qui remanserunt, oculos habent, et non uident; nares habent, et non odorant. Non sentiunt illum odorem: Christi bonus odor sumus, sicut dicit Apostolus, in omni loco . Quid prodest, quia nares habent, et non odorant tam suauem odorem Christi? uere in illis factum est, et uere de illis dictum est, Similes illis sint omnes qui faciunt ea, et omnes qui confidunt in eis.

25. [uers. 19, 20.] Sed quotidie credunt per miracula Christi Domini, quotidie aperiuntur oculi cecorum et aures surdorum, inspirantur nares insensatorum, dissoluuntur ora mutorum, constringuntur manus paralyticorum, corriguntur pedes claudorum, de lapidibus istis excitantur filii Abrahe : quibus omnibus iam dicatur, Domus Isrel, benedicite Dominum. Omnes filii Abrahe; et si de lapidibus istis suscitantur filii Abrahe, manifestum est quia illi sunt magis domus Isrel, qui pertinent ad domum Isrel, qui pertinent ad semen Abrahe, non carne, sed fide: Domus Isrel, benedicite Dominum. Sed fac de domo illa dici, et populum Isrel uocari; crediderunt inde Apostoli et millia circumcisorum. Domus Isrel, benedicite Dominum; Domus Aaron, benedicite Dominum; Domus Leui, benedicite Dominum. Benedicite populi Dominum, hoc est, domus Isrel generaliter; benedicite prepositi, hoc est, domus Aaron; benedicite ministri, hoc est, domus Leui. Quid de ceteris nationibus? Qui timetis Dominum, benedicite Dominum.

26. [uers. 21.] Omnes ergo una uoce dicamus quod sequitur: Benedictus Dominus ex Sion, qui habitat in Ierusalem. Ex Sion et Ierusalem. Sion Speculatio, Ierusalem uisio pacis. In qua Ierusalem nunc habitaturus est? In illa que cecidit? Non, sed in illa matre nostra, que est in celis, de qua dictum est, Multi filii deserte, magis quam eius que habet uirum . Nunc ergo Dominus ex Sion, quia speculamur quoad ueniat [1 1Kb] : nunc tamen quamdiu in spe uiuimus, in Sion sumus. Finita uia habitabimus in illa ciuitate, que nunquam ruitura est; quia et Dominus habitat in ea, et custodit eam: que est uisio pacis eterna Ierusalem, pacis illius, fratres mei, cui laudande lingua non sufficit, ubi nullum hostem iam sentiemus nec in Ecclesia, nec extra Ecclesiam, nec in carne nostra, nec in cogitatione nostra. Absorbebitur mors in uictoriam , et uacabimus ad uidendum Deum in pace eterna, ciues Ierusalem facti ciuitatis Dei.



IN PSALMUM CXXXu ENARRATIO.

1. [uers. 1.] Confitemini Domino quoniam bonus, quoniam in seculum misericordia eius. Psalmus iste laudem continet Dei, et eodem modo in omnibus suis uersibus terminatur. Proinde, quamuis hic in laudem Dei multa dicantur, maxime tamen eius misericordia commendatur, sine cuius commendatione apertissima  nullum uersum claudi uoluit, per quem Spiritus sanctus condidit Psalmum. Memini autem me in psalmo centesimo quinto, qui similiter incipit, quoniam codex quem intuebar, non habet, in eternum; sed, in seculum misericordia eius; quesisse quid potius intelligere deberemus: in greco enim sermone scriptum est, quod et in seculum, et in eternum interpretari potest. Sed quid illic, ut potui, disseruerim, etiam hic retexere longum est. In isto autem psalmo etiam idem ipse codex non habet, in seculum, quod plerique habent; sed, in eternum misericordia eius. Quod etsi post iudicium, quo in fine seculi uiui et mortui iudicandi sunt, missis iustis in uitam eternam, iniquis autem in ambustionem eternam, non sint deinceps futuri quorum adhuc misereatur Deus; recte tamen intelligi potest in eternum futura misericordia eius, quam suis sanctis fidelibusque largitur: non quia in eternum miseri erunt, et ideo in eternum misericordia eius indigebunt; sed quia ipsa beatitudo quam misericorditer miseris prestat, ut esse miseri desinant, et beati esse incipiant, non habebit finem, ideo in eternum misericordia eius. Quod enim iusti erimus ex iniquis, sani ex infirmis, uiui ex mortuis, immortales ex mortalibus, beati ex miseris, misericordia eius est. Hoc autem quod ita erimus, in eternum erit: ergo in eternum misericordia eius. Proinde, Confitemini Domino, id est, confitendo laudate Dominum; quoniam bonus. Nec pro hac confessione aliquid estis temporale sumpturi; quoniam in eternum misericordia eius, id est, beneficium quod uobis misericorditer prestat, eternum est. Quod autem habet, Quoniam bonus, grecus habet : non sicut in psalmo centesimo et quinto; quod ibi est, Quoniam bonus, grecus habet . Ideo nonnulli illud interpretati sunt, Quoniam suauis est. autem non utcumque bonus, sed excellentissime bonus est.

2. [uers. 2, 3.] Deinde sequitur: Confitemini Deo deorum; quoniam in eternum misericordia eius. Confitemini Domino dominorum; quoniam in eternum misericordia eius. Quinam sint dii et domini, quorum deorum et dominorum sit Deus et Dominus, qui est uerus Deus; merito queri solet. Et scriptum inuenimus in alio psalmo, deos etiam homines appellatos, sicuti est, Deus stelit in synagoga deorum; in medio autem deos discernit: et paulo post, Ego dixi, Dii estis et filii Excelsi omnes; uos autem ut homines moriemini, et sicut unus ex principibus cadetis. Quod testimonium etiam Dominus in Euangelio commemorat dicens: Nonne scriptum est in Lege uestra, quia, Ego dixi, Dii estis? Si illos dixit deos, ad quos sermo Dei factus est, et non potest solui Scriptura; quem Pater sanctificauit, et misit in mundum, uos dicitis quia, Blasphemas, quia dixi, Filius Dei sum ? Non ergo quia boni sunt omnes, sed quia sermo Dei ad illos factus est, appellati sunt dii. Nam si propterea quia boni essent omnes, non sic eos diiudicaret. Cum enim dixisset, Deus stetit in synagoga deorum; non ait, In medio deos et homines discernit, tanquam ostendens  quid intersit inter deos et homines: sed, In medio inquit, deos discernit. Deinde sequitur, Usquequo iudicatis iniquitatem ? et cetera: que utique non omnibus sed quibusdam dicit, quia discernens dicit; et tamen in medio deos discernit.

3. Sed queritur, si homines ad quos sermo Dei factus est, dii uocantur, utrum et Angeli uocandi sunt dii; cum hominibus iustis et sanctis maximum premium promittatur equalitas Angelorum. Et in Scripturis quidem nescio utrum uel possit, uel facile possit reperiri, aperte dictos Angelos deos; sed cum de Domino Deo dictum esset, Terribilis super omnes deos, cur hoc dixerit, continuo uelut exponendo coniunxit, Quoniam dii Gentium demonia . Super tales deos dixit Dominum terribilem in sanctis suis, quos celos fecit, a quibus demonia terrerentur. Sic enim sequitur, Dominus autem celos fecit. Non ergo, Dii sine additamento; sed, Dii Gentium demonia: superius tamen, Terribilis, inquit, super omnes deos; non ait, super omnes deos Gentium, quamuis intelligi hoc uoluerit, addendo quod sequitur, Quoniam dii Gentium demonia. Quod quidem in hebreo dicitur non ita esse scriptum; sed, Dii Gentium simulacra. Quod si uerum est, multo magis credendi sunt Septuaginta diuino Spiritu intepretati, quo Spiritu et illa dicta sunt que in hebreis litteris sunt. Eodem namque operante Spiritu, etiam hoc dici oportuit quod dictum est, Dii Gentium demonia: ut intelligeremus sic etiam in hebreo positum, Dii Gentium simulacra; ut demonia potius que sunt in simulacris, significarentur. Nam quod attinet ad ipsa simulacra, que grece appellantur idola, quo nomine iam utimur pro latino, oculos habent et non uident; et cetera que de his ideo dicuntur, quia omni sensu carent: quocirca nec terreri possunt, quia nisi ea que sentiunt, terreri utique non possunt. Quomodo ergo dictum est de Domino, Terribilis est super omnes deos, quoniam dii Gentium simulacra, nisi per simulacra intelligantur demonia, que terreri possunt? Unde ait et Apostolus, Scimus quia nichil est idolum: hoc enim retulit ad materiam terrenam sensu carentem. Item ne quisquam putaret non esse aliquam uiuentem sentientemque naturam, que Gentium sacrificiis delectetur, adiunxit: Sed que immolant Gentes, demoniis immolant, et non Deo. Nolo uos socios fieri demoniorum . Si ergo nusquam in eloquiis diuinis reperitur sanctos Angelos appellatos deos, ea mihi causa potissimum occurrit, ne isto nomine homines ad hoc edificarentur, ut ministerium uel seruitium religionis, que grece liturgia, uel latria dicitur, sanctis Angelis exhiberent; quod nec ipsi exhiberi ab hominibus uolunt, nisi illi Deo qui et ipsorum et hominum Deus est. Unde multo utilius Angeli uocantur, qui latine nuntii nuncupantur; ut per nomen non substantie, sed officii, satis intelligamus illum Deum a nobis eos coli uelle, quem nuntiant. Totam ergo istam questionem breuiter Apostolus soluit, ubi ait: Nam etsi sunt qui dicantur dii, siue in celo, siue in terra; quemadmodum sunt dii multi et  domini multi, sed nobis unus Deus, Pater, ex quo omnia, et nos in ipso, et unus Dominus iehsu Christus, per quem omnia, et nos per ipsum .

4. [uers. 4.] Confiteamur ergo Deo deorum, et Domino dominorum; quoniam in eternum misericordia eius. Qui fecit mirabilia magna solus. Sicut in omnium uersuum nouissimis partibus positum est, Quoniam in eternum misericordia eius; sic in omnium capitibus quamuis non sit positum, subaudiendum est, Confitemini. Quod in greco euidentius apparet. Appareret autem et in latino, si eamdem locutionem transferre potuissent interpretes nostri. Quod quidem in isto uersu possent, si dicerent, facienti mirabilia: quod enim nos habemus, Qui fecit mirabilia; grecus habet, facienti mirabilia  ; ubi necessario Confitemini subauditur. Atque utinam uel pronomen adderent, ut dicerent, Ei qui facit; uel, ei qui fecit; uel, ei qui firmauit: quia etiam sic facile intelligeretur Confitemini esse subaudiendum. Nunc uero ita obscurum factum est, ut qui codicem grecum siue nescierit inspicere, siue neglexerit, possit putare, Qui fecit celos, Qui firmauit terram, Qui fecit luminaria, quoniam in eternum misericordia eius, ideo dictum, quasi propterea ista fecerit, Quoniam in eternum misericordia eius: cum ad eius misericordiam illi pertineant, quos de miseria liberat; non autem ut eius misericordie fuisse intelligamus facere celum et terram et luminaria, cum illud sit bonitatis eius qui creauit omnia bona ualde . Creauit autem, ut essent omnia ; hoc uero misericordie, ut a peccatis nostris mundet nos, et a miseria liberet in eternum. Ita ergo nos alloquitur Psalmus: Confitemini Deo deorum, confitemini Domino dominorum; confitemini ei qui facit mirabilia magna solus; confitemini ei qui fecit celos in intellectu; confitemini ei qui firmauit terram super aquas; confitemini ei qui fecit luminaria magna solus. Cur autem confiteamur, in omnium uersuum finibus ponit, Quoniam in eternum misericordia eius.

5. [uers. 5-10.] Sed quid est, Qui fecit mirabilia magna solus? an quia multa mirabilia per Angelos et per homines fecit? Sunt quedam magna que solus Deus facit, et ipsa exsequitur dicens, Qui fecit celos in intellectu, Qui firmauit terram super aquas, Qui fecit luminaria magna solus: ideo et hic addidit, solus. quia cetera mirabilia que dicturus est, per homines fecit. Cum enim dixisset, Qui fecit luminaria magna solus; que sint eadem luminaria, secutus aperuit, Solem in potestatem diei, lunam et stellas in potestatem noctis. Deinde incipit dicere que per Angelos uel per homines fecerit: Qui percussit Aegyptum cum primogenitis eorum; et cetera. Uniuersam igitur creaturam, non utique Deus per aliquam creaturam, sed solus fecit. Cuius creature quasdam partes excellentiores commemorauit, ex quibus uniuersa cogitaremus, intelligibiles celos et uisibilem terram: et quoniam sunt etiam celi uisibiles, commemoratis eorum luminaribus  totum celeste corporeum ut ab ipso factum acciperemus, admonuit.

6. Quanquam id quod ait, Qui fecit celos in intellectu, uel, sicut alii interpretati sunt, in intelligentia, utrum celos intelligibiles significare hoc modo uoluerit, an in suo intellectu, uel in sua intelligentia fecisse celos, hoc est in sua Sapientia, sicut alibi scriptum est, Omnia in Sapientia fecisti , eo modo insinuans unigenitum uerbum, queri potest. Sed si ita est, ut in suo intellectu fecisse accipiamus Deum celos, cur tantum de celis hoc ait, cum omnia in eadem Sapientia fecerit? An ibi tantum exprimendum fuit, ut in ceteris etiam tacitum posset intelligi: ut iste sit sensus, Qui fecit celos in intellectu, Qui fundauit terram super aquas; ut et hic subaudias, in intellectu: Qui fecit luminaria magna solus, solem in potestatem diei, lunam et stellas in potestatem noctis; utique, in intellectu? Quomodo ergo solus, si hoc est in intellectu, uel in intelligentia, quod est in Sapientia, id est, in uerbo unigenito? An quia Trinitas non sunt tres dii, sed unus Deus, ad id refertur quod solus Deus fecit, quia non creaturam per creaturam fecit?

7. Sed quid est, Qui firmauit terram super aquas? Obscura enim questio est; quia terra grauior uidetur, ut non portari aquis, sed aquas potius portare credatur. De qua re ne aduersus eos qui se putant ista certis rationibus comperisse, contentiose Scripturas nostras defendere uideamur; siue illud ita, siue aliter sit, habemus quod de proximo intelligamus, terram que habitatur ab hominibus et terrestria continet animalia, que alio modo in Scripturis arida dicitur, sicut scriptum est, Appareat arida, et uocauit Deus aridam terram , super aquas esse fundatam, quod aquis circumfluentibus supereminet. Non enim que dicitur littoraria [1 1Kb] ciuitas super mare fundata, ita sub ea mare est, quemadmodum sunt aque sub speluncarum cameris, aut sub nauibus supernatantibus; sed ideo super mare dicitur, quia inferiori mari supereminet [2 1Kb] . Sic dictus est Pharao exisse super aquam: ita enim habet grecus, quod quidam Latini habent, ad aquam ; sic Dominus super puteum sedebat : quod ambo superiores essent quam flumen et puteus; ille iuxta flumen, iste iuxta puteum.

8. Si autem etiam aliquid aliud, quod ad nos magis pertinet, ista dicta significant: fecit Deus celos in intellectu, spirituales sanctos suos, quibus non tantum credere, uerum etiam intelligere diuina donauit: hoc qui nondum possunt, et solam fidem firmissimam tenent, tanquam infra celos terre nomine figurantur. Et quia in Baptismo quem acceperunt, inconcussa credulitate consistunt; ideo dictum est, Firmauit terram super aquas. Item quia scriptum est de Domino Iesu Christo quod in illo sint omnes thesauri sapientie et scientie absconditi ; hec autem duo, id est sapientiam et scientiam, distare inter se aliquid,  alia quoque Scripturarum testantur eloquia, maxime loquente sancto Iob, ubi quodammodo singula definiuntur; ait enim, Dixit autem homini, Ecce pietas est sapientia, abstinere autem a malo scientia est : non incongruenter intelligimus sapientiam in cognitione et dilectione eius quod semper est, atque incommutabiliter manet, quod Deus est. Nam et quod ait, Ecce pietas est sapientia, dicta est in greco: quod ut totum latine exprimatur, Dei cultus dici potest. Abstinere autem a malo, quod dixit esse scientiam, quid est aliud, quam in medio nationis tortuose et peruerse, tanquam in nocte huius seculi, caute prudenterque uersari ; ut abstinendo quisque ab iniquitate non confundatur tenebris, proprii muneris luce discretus? Cum ergo quodam loco Apostolus concordem gratiarum uarietatem in hominibus Dei uellet ostendere, hec in primis duo posuit dicens, Alii quidem datur per Spiritum sermo sapientie; hoc esse arbitror, Solem in potestatem diei: Alii sermo scientie secundum eumdem Spiritum; hoc est, lunam. Deinde quodammodo stellas commemorari puto in eo quod dicitur, Alii fides in eodem Spiritu, alii curationum donatio in uno Spiritu, alii operationes uirtutum, alii prophetia, alii diiudicatio spirituum, alii genera linguarum, alii interpretatio sermonum . Nihil enim horum est quod in huius seculi nocte non sit necessarium: que cum transierit, necessaria ista non erunt: ideo, in potestatem noctis. In potestatem quippe ait, uel diei uel noctis, ut potestas esset die lucere uel nocte [1 1Kb] ; quod in spiritualibus donis sic intelligitur, quia dedit potestatem filios Dei fieri . Qui percussit Aegyptum, cum primogenitis eorum. Percussit et seculum, cum his que precipua putantur in seculo.

9. [uers. 11-26.] Qui eduxit Isrel de medio eorum. Eduxit etiam sanctos ac fideles suos de medio malorum. In manu potenti et brachio excelso. Quid potentius, quid excelsius eo de quo dictum est: Et brachium Domini cui reuelatum est ? Qui diuisit mare Rubrum in diuisiones. Diuidit etiam, ut unus atque idem Baptismus aliis sit in uitam, aliis sit in mortem. Et eduxit Isrel per medium eius. Educit etiam innouatum populum suum per lauacrum regenerationis. Et excussit Pharaonem et uirtutem eius in mari Rubro. Celeriter interimit et peccatum suorum [2 1Kb] reatumque eius per Baptismum. Qui traduxit populum suum in deserto. Traducit et nos in huius seculi ariditate et sterilitate, ne in ea pereamus. Qui percussit reges magnos, et occidit reges fortes. Percutit atque occidit etiam a nobis diabolicas et noxias potestates. Seon regem Amorrheorum. Germen inutile uel Tentationem calentem, quod interpretatur Seon; regem Amaricantium, quod interpretatur Amorrheorum. Et Og regem Basan. Coaceruantem, quod interpretatur Og; et regem Confusionis, quod interpretatur Basan: quid enim coaceruat diabolus, nisi confusionem? Et  dedit terram eorum hereditatem, hereditatem Isrel seruo suo. Dat etiam quos diabolus possidebat, hereditatem semini Abrahe, quod est Christus. Quia in humilitate nostra memor fuit nostri. Et redemit nos ab inimicis nostris: sanguine Unigeniti sui. Qui dat escam omni carni; hoc est, omni hominum generi, non tantum Isrelitarum, sed et Gentium: de qua esca dicitur, Caro mea uere est esca . Confitemini Deo celi, quoniam in eternum misericordia eius. Confitemini Domino dominorum, quoniam in eternum misericordia eius. Quod hic ait, Deo celi, credo aliter dicere uoluit quod supra iam dixerat, Deo deorum: nam quod ibi deinde subiunxit, hoc etiam hic repetiuit, Confitemini Domino dominorum. Sed etsi sunt qui dicuntur dii, siue in celo, siue in terra; quemadmodum sunt dii multi et domini multi; sed nobis unus est Deus, Pater, ex quo omnia, et nos in ipsum, et unus Dominus iehsu Christus, per quem omnia, et nos per ipsum ; cui confitemur, quoniam in eternum misericordia eius.



IN PSALMUM CXXXuI ENARRATIO.



SERMO AD PLEBEM.

1. [uers. 1.] Oblitos uos esse non arbitror, commendasse nos uobis, imo commemorasse uos [1 1Kb] , quod omnis eruditus in sancta Ecclesia nosse debet unde ciues simus, et ubi peregrinemur, et peregrinationis nostre causam esse peccatum, reuersionis autem munus remissionem peccatorum et iustificationem gratie Dei. Duas ciuitates permixtas sibi interim corpore, et corde separatas, currere per ista uolumina seculorum usque in finem, audistis et nostis; unam cui finis est pax eterna, et uocatur Ierusalem; alteram cui gaudium est pax temporalis, et uocatur Babylonia. Interpretationes etiam nominum, si non fallor, tenetis: Ierusalem interpretari, uisionem pacis; Babyloniam, Confusionem. Ierusalem in Babylonia captiua tenebatur non tota; ciues enim eius et Angeli sunt. Sed quod attinet ad homines predestinatos in gloriam Dei, futuros per adoptionem coheredes Christi, quos de ipsa captiuitate redemit sanguine suo: particulam ergo istam ciuitatis Ierusalem captiuam teneri in Babylonia pro peccato, incipere autem inde exire prius corde per confessionem iniquitatis et caritatem iustitie, deinde postea in fine seculi etiam corpore separandam, commendauimus in eo psalmo, quem primo hic cum uestra Dilectione tractauimus, qui ita incipit, Te decet hymnus, Deus, in Sion; et tibi reddetur uotum in Ierusalem . Hodierna autem die decantauimus. Super flumina Babylonis, ibi sedimus et fleuimus, cum recordaremur Sion. uidete quia in illo dictum est, Te decet hymnus, Deus, in Sion; hic autem, Super flumina Babylonis, ibi sedimus et fleuimus, cum recordaremur Sion: illam Sion, ubi decet hymnus Deum.

2. Que sunt ergo flumina Babylonis, et quid est nostrum sedere et flere in recordatione Sion? Si enim ciues inde sumus, non tantum hoc cantamus, sed et  agimus. Si ciues sumus de Ierusalem, id est de Sion, et in ista uita, in ista confusione seculi huius, in ista Babylonia non ciues habitamus, sed captiui detinemur; oportet ut non tantum ista decantemus, sed et faciamus affectu cordis pio, religioso desiderio eterne ciuitatis. Habet et hec ciuitas que Babylonia dicitur, amatores suos consulentes paci temporali, et nichil ultra sperantes, totumque gaudium suum ibi figentes, ibi finientes, et uidemus eos pro republica terrena plurimum laborare: sed et in ea quicumque fideliter uersantur, si non ibi appetant superbiam et perituram elationem odiosamque [1 1Kb] iactantiam; sed ueram fidem exhibeant, quam possunt, quamdiu possunt, quibus possunt, ad quantum uident terrena, et ad quantum intelligunt speciem ciuitatis; non eos sinit Deus perire in Babylonia: predestinauit enim eos ciues Ierusalem. Intelligit captiuitatem eorum Deus, et ostendit illis aliam ciuitatem, cui uere debeant suspirare, pro qua debeant cuncta conari, ad quam capessendam debeant ciues suos secum peregrinos, quantum ualuerint, adhortari. Propterea dicit Dominus iehsu Christus, Qui in modico fidelis est, et in magno fidelis est: et rursum dicit, Si in alieno fideles non fuistis, uestrum quis dabit uobis ?

3. Tamen, karissimi, attendite flumina Babylonis. Flumina Babylonis, sunt omnia que hic amantur et transeunt. Nescio quis amauit, uerbi gratia, agriculturam ipsam exercere, inde ditescere, ibi occupare animum, inde percipere uoluptatem; attendat exitum, et uideat illud quod amauit non esse fundamentum Ierusalem, sed fluuium Babylonis. Alius dixit: Magna res est militare; omnes agricole formidant eos qui militant, obsequuntur eis, tremunt eos: si fuero agricola, timebo militarem; si fuero militaris, timebor ab agricola. O insane, in alium te Babylonis fluuium precipitasti, et eum turbulentiorem et rapaciorem. Timeri uis a minore, time maiorem: potest te ipso maior fieri subito, qui te timet; nunquam autem erit minor, quem debes timere. Aduocatum esse, inquit, magna res est, potentissima eloquentia; in omnibus habere susceptos pendentes ex lingua diserti patroni sui, et ex eius ore sperantes uel damna, uel lucra, uel mortem, uel uitam, uel perniciem, uel salutem. Nescis quo te miseris: alius et iste fluuius Babylonis est; et quod multum sonat, strepitus aque saxa percutit. Attende quia fluit, attende quia labitur; et si attendis quia fluit et labitur, caue quia trahit. Nauigare, inquit alius, et negotiari magnum est; scire multas prouincias, lucra undique capere, non esse obnoxium in ciuitate alicui potenti, semper peregrinari, et diuersitate negotiorum et [2 1Kb] nationum animum pascere, et augmentis lucrorum diuitem remeare. Fluuius est et iste Babylonis. Lucra tua quando stabunt? quando presumpturus, quando securus eris ex his que acquiris? Quanto eris ditior, tanto timidior. Uno naufragio nudus exibis, et recte te planges in flumine  Babylonis, quia noluisti sedere et flere super flumina Babylonis.

4. Alii ergo ciues sancte Ierusalem intelligentes captiuitatem suam, attendunt humana uota et diuersas hominum cupiditates hac atque illac rapientes, trahentes, impellentes in mare: uident hec, et non se mittunt in flumina Babylonis; sed sedent super flumina Babylonis, et flent super flumina Babylonis, uel illos qui rapiuntur, uel seipsos qui in Babylonia esse meruerunt: sedentes tamen, hoc est humiliati [1 1Kb] . Super flumina ergo Babylonis, ibi sedimus et fleuimus, cum recordaremur Sion. O sancta Sion, ubi totum stat, et nichil fluit! quis nos in ista precipitauit? quare dimisimus Conditorem tuum et societatem tuam? Ecce inter fluentia et labentia constituti, uix quisquam raptus a flumine, si tenere lignum potuerit, euadet. Humiliati ergo in captiuitate nostra sedeamus super flumina Babylonis, non nos audeamus in illis fluminibus precipitare; nec nos audeamus in nostre captiuitatis malo atque tristitia superbe erigere, sed sedeamus, et sic fleamus. Sedeamus super flumina Babylonis, non infra flumina Babylonis: talis sit humilitas nostra, ut nos non mergat. Sede super flumen, noli in flumine, noli sub flumine: sed tamen sede humilis, loquere non quomodo in Ierusalem. Ibi enim stabis; quia de ipsa spe loquitur alius psalmus, et cantat dicens: Stantes erant pedes nostri in atriis Ierusalem . Ibi erigeris, si te hic penitendo et confitendo humiliaueris. In atriis ergo Ierusalem stantes erant pedes nostri; Super flumina uero Babylonis sedimus et fleuimus, cum recordaremur Sion. Inde oportet ut fleas, recordando Sion.

5. Multi enim flent fletu Babylonio, quia et gaudent gaudio Babylonio. Qui gaudent lucris et flent damnis, utrumque de Babylonia est. Flere debes, sed recordando Sion. Si recordando Sion fles, et quando tibi secundum Babyloniam bene est oportet ut fleas. Propterea dicitur in quodam psalmo: Tribulationem et dolorem inueni, et nomen Domini inuocaui . Quid est quod dicit, Inueni? Nescio quam tribulationem quasi querendam, inuenit tanquam quesitam. Et cum inuenisset, quo lucro inuenit? Nomen Domini inuocauit. Multum interest utrum inuenias tribulationem, an inueniaris a tribulatione. Dicit enim alio loco: Dolores inferni inuenerunt me . Quid est, Inuenerunt me dolores inferni? Quid est, Tribulationem et dolorem inueni? Quando te repente occupat tristitia, perturbatis tibi rebus secularibus quibus oblectabaris [2 1Kb] : quando te repentina ipsa inuenit tristitia, unde te non putabas posse fieri tristem, accidit, et tristis efficeris; inuenit te dolor inferni. Te enim sursum putabas; uerumtamen deorsum eras: et cum te dolor inferni inueniret, ibi te inuenisti deorsum, qui te sursum putabas. Inuenisti enim te dolore affectum grauiter, tristitia alicuius mali, unde forte presumpseras te non fore tristem;  inuenit te dolor inferni. Cum autem bene est tibi, arrident omnia secularia, nullus tuorum obiit, nichil in uinea tua forte uel aruit, uel grandinatum est, uel sterile apparuit, non acuit cupa tua, non abortum passum est pecus tuum, non exhonoratus es in aliqua dignitate secundum seculum constitutus, undique amici tui et uiuunt et seruant tibi amicitiam, clientes non desunt, filii obsequuntur, serui contremiscunt, coniux concors, felix dicitur domus; ibi inueni tribulationem [1 1Kb] , si aliquid potes, ut inuenta tribulatione inuoces nomen Domini. Peruersum aliquid uidetur docere sermo diuinus, flere in letitia, et in merore letari. Audi in merore letantem: Gloriamur, inquit, in tribulationibus . Flentem autem in letitia, uide si inuenit tribulationem. Attendat quisque ipsam felicitatem suam, qua exsultauit anima eius, et tumuit quodammodo gaudio, et extulit se, et dixit, Felix sum: attendat si non fluit illa felicitas, si potest certus esse de illa quia manet in eternum. Si autem non est certus, et uidet fluere unde gaudet; fluuius Babylonis est: sedeat supra, et fleat. Sedebit autem et plorabit, si recordatus fuerit Sion. O pax illa quam uidebimus apud Deum! o illa sancta equalitas Angelorum! o illa uisio et spectaculum pulchrum! Ecce in Babylonia pulchra sunt que tenent: non teneant, non decipiant. Aliud est solatium captiuorum, aliud gaudium liberorum. Super flumina Babylonis, ibi sedimus et fleuimus, cum recordaremur Sion.

6. [uers. 2.] In salicibus in medio eius suspendimus organa nostra. Habent organa sua ciues Ierusalem, Scripturas Dei, precepta Dei, promissa Dei, meditationem quamdam futuri seculi; sed cum agunt in medio Babylonie, organa sua in salicibus eius suspendunt. Salices ligna sunt infructuosa; et hoc loco ita posita, ut non aliquid boni possit intelligi de salicibus; alibi autem forsitan potest. Modo ligna intelligite sterilia, nascentia super flumina Babylonis. Rigantur hec ligna de fluminibus Babylonis, et nullum fructum ferunt. Sicut sunt homines cupidi, auari, steriles in opere bono; ita ciues Babylonie, ut etiam ligna sint illius regionis, ex istis uoluptatibus rerum transeuntium pascuntur, tanquam rigata a fluminibus Babylonie: queris fructum, et nusquam inuenis. Quando tales patimur, uersamur cum eis qui sunt in medio Babylonis. Multum enim interest inter medium Babylonis, et exteriora Babylonie. Sunt qui non sunt in medio eius, id est, non tanta [2 1Kb] concupiscentia seculi et delectationibus obruuntur. Qui uero, ut aperte dixerim et breuiter, multum mali sunt, in medio Babylonis sunt, et ligna sterilia, tanquam salices Babylonis. Quando illos uidemus, et tam steriles eos inuenimus, ut difficile nobis appareat in eis aliquid unde possint duci ad fidem rectam, uel ad bona opera, uel ad spem futuri seculi, uel ad concupiscentiam liberationis a captiuitate mortalitatis; Scripturas nouimus, quas eis dicamus: sed quia nullum fructum in eis inuenimus  unde incipiamus, auertimus ab ipsis faciem, et dicimus, Adhuc isti non sapiunt, non capiunt; quidquid illis dixerimus, sinistrum et aduersum habebunt. Ergo differendo circa eos Scripturas, suspendimus organa nostra in salicibus: non enim dignos habemus, qui organa nostra portent. Non ergo eis organa nostra inserendo alligamus, sed differendo suspendimus. Salices enim sunt Babylonie ligna infructuosa, pasta temporalibus uoluptatibus, tanquam fluminibus Babylonie.

7. [uers. 3.] Et uidete si non hoc sequitur Psalmus: In salicibus, inquit, in medio eius suspendimus organa nostra. Quoniam ibi interrogauerunt nos qui captiuos duxerunt nos, uerba canticorum; et qui abduxerunt nos, hymnum: subaudis, interrogauerunt nos. uerba canticorum et hymnum interrogauerunt nos, qui captiuos duxerunt nos. Qui nos duxerunt captiuos, fratres? quos sensimus aliquando captiuatores nostros? Sensit quidem illa Ierusalem Babylonios, Persas, Chaldeos, et illarum gentium et regionum homines captiuatores suos; et hoc postea, non quando isti psalmi cantabantur. Sed iam diximus Charitati uestre omnia que secundum litteram in illa ciuitate contingebant, figuras nostras fuisse: et facile potest demonstrari captiuos nos esse. Non enim respiramus iam in auras illius libertatis; non enim fruimur puritate ueritatis, et illa sapientia que in seipsa manens innouat omnia . Delectationibus temporalium rerum tentamur, et colluctamur quotidie cum suggestionibus illicitarum uoluptatum: uix respiramus uel in oratione; captiuos nos esse intelligimus. Sed qui nos captiuos duxerunt? qui homines? que gens? qui rex? Si redimimur, captiui eramus. Quis nos redemit? Christus. A quo nos redemit? A diabolo. Diabolus ergo et angeli eius captiuos nos duxerunt; nec ducerent nisi consentientes. Nos ducti sumus captiui. Captiuatores nostri dixi qui sint. Ipsi sunt etiam latrones uulnerantes illum uiatorem qui descendit ab Ierusalem in Iericho; quem sauciatum semiuiuum reliquerunt. Hunc ille custos noster, id est Samaritanus , cui obiectum est a Iudeis et dictum, Nonne uerum dicimus quia Samaritanus es, et demonium habes? et ille obiectorum duorum unum respuit, et unum tenuit: Ego, inquit, demonium non habeo ; non autem dixit, Ego non sum Samaritanus: si enim ille Samaritanus non custodierit, utique perimus: Samaritanus ergo transiens uidit saucium et uulneratum derelictum a latronibus, et sicut nostis, collegit . Sicut aliquando latronum nomine ponuntur, qui nobis plagas peccatorum inflixerunt, iam per consensionem nostre captiuitatis; sic et captiuatores nostri ipsi dicuntur.

8. Isti ergo qui captiuos duxerunt nos, diabolus et angeli eius, quando nobis dixerunt, et quando nos interrogauerunt uerba canticorum? Quid ergo intelligimus? Quia cum tales nos interrogant, in quibus diabolus operatur, intelligendus est ipse nos interrogare, qui in eis operatur. Apostolus dicit: Et uos cum essetis  mortui in delictis et peccatis uestris, cum uiueretis in illis secundum seculum mundi huius, secundum principem potestatis eris huius, spiritus qui nunc operatur in filiis diffidentie, in quibus et nos, inquit, aliquando conuersati sumus . Ostendit se redemptum de Babylonia cepisse iam exire. Sed tamen adhuc quid dicit? Quia cum hostibus nostris confligimus. Et ne irascamur hominibus qui nobis ingerunt persecutiones, tulit intentionem nostram Apostolus ab odio hominum, et direxit in luctam quorumdam spirituum, quos non uidemus, et cum ipsis confligimus. Ait enim: Non est uobis colluctatio aduersus carnem et sanguinem; id est, aduersus homines quos uidetis, a quibus mala uidemini pati, qui uobis important persecutiones: nam pro ipsis orare precepti sumus. Non est uobis, inquit, colluctatio aduersus carnem et sanguinem, id est, aduersus homines; sed aduersus principes, et potestates, et rectores mundi tenebrarum harum . Quid dixit, mundi? Dilectorum mundi. Hos appellauit et tenebras, id est iniquos, sceleratos, infideles, peccatores; quibus iam credentibus gratulatur hoc modo, ut dicat: Fuistis enim aliquando tenebre, nunc autem lux in Domino . Ergo constituit nos luctam habere cum illis principibus; ipsi nos duxerunt captiuos.

9. Quomodo autem diabolus intrauit in cor Iude , ut traderet Dominum, non autem intraret, nisi ille locum daret; sic multi mali homines de media Babylonia per desideria carnalia et illicita locum dando diabolo et angelis eius in cordibus suis, ut in illis et de illis operetur, aliquando interrogant nos, et dicunt nobis: Exponite nobis rationem. Pagani plerique dicunt ista nobis: Exponite rationem, quare uenit Christus, et quid profuit Christus generi humano? Nonne ex quo uenit Christus peiora sunt in rebus humanis, quam fuerunt antea, et feliciores tunc erant res humane quam modo? Dicant nobis Christiani quid boni attulit Christus? unde feliciores putent res humanas, quia uenit Christus? uides enim, si theatra et amphitheatra et circi starent incolumes, si nichil caderet de Babylonia, si ubertas esset circumfluentium uoluptatum hominibus cantaturis et saltaturis ad turpia cantica, si libido scortantium et meretricantium haberet quietem et securitatem, si non timeret famem in domo sua qui clamat ut pantomimi uestiantur; si hec omnia sine labe, sine perturbatione aliqua fluerent, et esset securitas magna nugarum, felicia essent tempora, et magnam felicitatem rebus humanis Christus attulisset. Quia uero ceduntur iniquitates, ut exstirpata cupiditate plantetur caritas Ierusalem; quia miscentur amaritudines uite temporali, ut eterna desideretur; quia erudiuntur in flagellis homines, paternam accipientes disciplinam, ne iudiciariam inueniant sententiam; nichil boni attulit Christus, et labores attulit Christus. Et incipis dicere homini quanta bona fecerit Christus, et non capit. Proponis enim illi eosqui faciunt quod modo audistis in Euangelio, uendunt omnia sua et dant pauperibus, ut habeant thesaurum in celis  et sequantur Dominum : dicis illi, Ecce quod attulit Christus. Quam multi faciunt ista, ut distribuant res suas egenis, et fiant pauperes, non necessitate, sed uoluntate, sequentes Deum, sperantes regnum celorum! Irrident isti quasi stultos: Et talia, inquiunt, bona attulit Christus, ut perdat homo res suas, et cum dat egenis, remaneat egenus? Quid ergo facies? Bona Christi non capis: alius enim te impleuit, qui aduersarius est Christo, cui dedisti locum in corde tuo. Priora tempora respicis, et quasi letiora tibi uidentur fuisse tempora pristina, que sic erant tanquam oliue pendentes in arbore, ducentibus uentis, quasi quadam libertate aure perfruentes uago quodam desiderio suo. uentum est ut oliua mitteretur in torcular: non enim semper pendere habebat in arbore: iam finis est anni. Non sine causa inscribuntur psalmi quidam, Pro torcularibus : in arbore libertas, in torculari pressura. Cum enim res humane conteruntur et premuntur, attendis quia crescit auaritia; attende quia crescit et continentia. Quare tam cecus es, ut amurcam fluentem per plateas uideas, oleum in gemellaria non uideas? Et hoc non sine causa. Qui enim male uersantur, publice noti sunt; qui autem se conuertunt ad Deum, et a sordibus malarum cupiditatum purgantur, occulti sunt: quia et in ipso uel ex ipso torculari amurca aperte fluit, oleum occulte eliquatur.

10. Acclamatis ad ista, et gaudetis ad ista; quia iam potestis sedere super flumina Babylonis, et flere. Illi autem qui captiuos duxerunt nos, quando intrant in corda hominum, et interrogant nos per linguas eorum quos possident, et dicunt nobis: Cantate nobis uerba canticorum; reddite nobis rationem aduentus Christi, et que est alia uita. uolo credere [1 1Kb] ; doce me rationem quare mihi imperas ut credam. Respondeo illi et dico: O homo, quomodo non uis tibi imperem ut credas? Plenus es malis cupiditatibus: si dicam bona illa Ierusalem, non ea capis; oportet ut exinaniaris quo plenus es, ut possis impleri quo inanis es. Ergo noli facile huic aliquid dicere; lignum est salicis, lignum est sterile: noli percutere organum ut sonet, suspende potius. Sed ille dicturus est: Dic mihi, canta mihi, redde mihi rationem. Non uis, inquit, ut discam [2 1Kb] ? Non bono animo audis, non sic pulsas ut tibi dignum sit aperiri. Ille te impleuit qui me captiuum duxit, ipse me interrogat de te. Astutus est, dolose querit: non querit quid discat, sed quid reprehendat. Ergo ego non dicam, suspendam organum meum.

11. [uers. 4.] Sed quid dicturus est adhuc? Cantate nobis uerba canticorum, cantate nobis hymnum, cantate nobis de canticis Sion. Quid respondemus? Babylonia te portat, Babylonia te continet, Babylonia te nutrit, Babylonia de te loquitur; non nosti capere nisi quod fulget ad tempus, eterna meditari ignoras, non capis  quod interrogas. Quomodo cantabimus canticum Domini in terra aliena? uere, fratres, sic est. Incipite uelle predicare ueritatem quantulamcumque nostis, et uidete quam necesse sit ut tales patiamini irrisores, exactores ueritatis, plenos falsitatis. Respondete illis exigentibus a uobis que capere non possunt, et dicite ex fiducia sancti cantici uestri, Quomodo cantabimus canticum Domini in terra aliena?

12. Sed uide quomodo uerseris inter eos, o popule Dei, o corpus Christi, o generosa peregrinatio ; ne cum illi qui tibi dicunt, Cantate nobis uerba canticorum, dicite nobis hymnum, cantate nobis de canticis Sion, quasi amantur a te, et affectas amicitias eorum, et times talibus displicere; incipiat te delectare Babylonia, et obliuiscaris Ierusalem. Hoc ergo timens uide quid subiiciat, uide quid sequatur. Passus est enim homo iste qui cantabat; et iste homo nos sumus, si uolumus: passus est undique talia interrogantes et adulatione blandientes, mordaciter reprehendentes, falso laudantes, quod non capiunt exigentes, quo pleni sunt fundere nolentes; et inter turbas talium tanquam periclitans, erexit animum ad recordationem Sion, et constrinxit se talis anima iuratione quadam, et ait: Si oblitus tui fuero, Ierusalem; inter uerba captiuantium, inter uerba dolosorum, inter uerba male interrogantium, querentium et discere nolentium.

13. Ecce inde erat diues ille [1 1Kb] qui Dominum interrogauit: Magister bone, quid faciam ut uitam eternam consequar? Nonne de uita eterna querens, quasi canticum Sion interrogauit? Serua mandata, ait illi Dominus. Et ille de fastu, cum audisset, Iam omnia hec, inquit, impleui a iuuentute mea. Et Dominus dixit illi quiddam de canticis Sion, et nouerat quod non caperet; sed exemplum dedit nobis, quomodo multi querant quasi consilium ad uitam eternam, et tamdiu nos laudent, quamdiu respondeamus quod querunt. Dedit de illo documentum, tanquam nobis dicturis aliquando talibus hominibus, Quomodo cantabimus canticum Domini in terra aliena? Ecce ait: uis esse perfectus? uade, uende omnia que habes, et da pauperibus, et habebis thesaurum in celo; et ueni, sequere me. Ut discat multa cantica de canticis Sion, prius impedimenta reiiciat, expeditus ambulet, ne ullo onere pregrauetur; et discet aliquid de canticis Sion. Ille autem contristatus abscessit. Dicamus post illum, Quomodo cantabimus canticum Domini in terra aliena? Et ille quidem discessit; spem tamen diuitibus Dominus dedit. Nam contristati discipuli dixerunt: Quisnam potest saluus fieri? Et respondit eis: Quod hominibus impossibile est, facile est Deo . Habent enim et diuites quemdam modum suum, et acceperunt canticum de Sion, canticum de quo Apostolus dicit: Precipe diuitibus huius seculi non superbe sapere, neque sperare in incerto diuitiarum, sed in Deo uiuo, qui prestat nobis omnia abundanter ad fruendum. Adiungens quid debeant  agere, iam tangit organum, non suspendit: Diuites sint in operibus bonis, facile tribuant, communicent, thezaurisent sibi fundamentum bonum in futurum, ut apprehendant ueram uitam . Hoc canticum de canticis Sion diuites acceperunt, primo, non superbe sapere. Extollunt enim diuitie; et quos extollunt, flumina illa tollunt [1 1Kb] . Quid ergo his precipitur? Ante omnia, non superbe sapere. Quod faciunt diuitie, hoc caueant in diuitiis; caueant in diuitiis superbiam. Ipsum enim malum est quod important maxime diuitie incautis hominibus. Non enim aurum malum est, quod Deus condidit; sed malus est homo auarus relinquens Creatorem, conuersus ad creaturam. Hoc ergo ibi precaueat, ne sit superbus, et super fluuium Babylonis sedeat. Hoc illi enim dictum est, Non superbe sapere: ergo sedeat. Neque sperare in incerto diuitiarum: ergo super flumina Babylonis sedeat. Si enim sperauit in incerto diuitiarum, trahitur a flumine Babylonis. Si uero humiliauerit se, et non superbierit, et non sperauerit in incerto diuitiarum, sedet super fluuium, suspirat eterne Ierusalem recordatus Sion; et ut perueniat ad Sion, erogat. Ecce habes canticum quod diuites acceperunt de canticis Sion. Operentur, tangant organum, non uacent, cum inuenerint hominem dicentem sibi: Quid est quod facis? perdis res tuas tanta erogando; thesauriza filiis tuis. Cum uiderint non capere, et intellexerint lignum esse salicis, non facile dicant quare agant, et quid agant, suspendant organa in salicibus Babylonis. Preter salices autem cantent, non cessent, operentur. Non enim perdunt quod erogant. Seruo commendant, et tutum est; Christo commendant, et perit?

14. Audistis canticum diuitum de canticis Sion; audite et canticum pauperum. Idem Paulus loquitur: Nihil intulimus in hunc mundum, sed nec auferre aliquid possumus: uictum et tegumentum habentes, his contenti simus. Nam qui uolunt diuites fieri, incidunt in tentationem et desideria multa, stulta et noxia, que mergunt hominem in interitum et perditionem. Hec sunt flumina Babylonis. Radix est enim omnium malorum auaritia; quam quidam appetentes naufragauerunt a fide, et inseruerunt se doloribus multis . Ergo contraria sunt ista cantica? Non sunt contraria. uidete quid diuitibus dictum sit: Non superbe sapere, neque sperare in incerto diuitiarum [2 1Kb] , bona operari, tribuere, thesaurizare sibi fundamentum bonum in futurum. Pauperibus autem quid dictum est? Qui uolunt diuites fieri, incidunt in tentationem. Non dixit, qui diuites sunt; sed, Qui uolunt diuites fieri. Nam si iam diuites essent, alterum canticum audirent: diues audit ut eroget, pauper audit ne desideret.

15. [uers. 5.] Sed cum inter tales uersamini, qui non capiunt canticum Sion, suspendite, ut dixi, organa in salicibus in medio eius; differte que dicturi estis. Incipiunt esse ligna fructuosa, mutantur arbores, et habebunt fructum bonum: ibi iam licet nobis cantare in aures audientium. Sed cum inter  istos obstrepentes, male interrogantes, ueritati resistentes uersamini, obstringite uos non eis uelle placere, ne obliuiscamini Ierusalem; et dicat una anima uestra, facta una ex multis pace Christi, dicat ipsa captiua Ierusalem hic agens in terra: Si oblitus tui fuero, Ierusalem, obliuiscatur me dextera mea. uehementer se constrinxit, fratres mei: Obliuiscatur me dextera mea; atrociter se obligauit. Dextera nostra est uita eterna, sinistra nostra est uita temporalis. Quidquid facis propter uitam eternam, dextera operatur. Si caritati uite eterne in operibus tuis miscueris concupiscentiam uite temporalis, aut laudis humane, aut alicuius commodi secularis; cognouit sinistra tua quid faciat dextera tua. Et nostis esse in precepto Euangelii, Nesciat sinistra tua quid faciat dextera tua . Si oblitus ergo, inquit, tui fuero, Ierusalem, obliuiscatur me dextera mea. Et uere sic contingit: prenuntiauit, non optauit, Talibus qui obliuiscuntur Ierusalem, hoc contingit quod dixit; obliuiscitur illos dextera eorum: uita enim eterna manet in se; illi remanent in delectatione temporali, et faciunt sibi dextrum quod sinistrum est.

16. Intendite ad ista, fratres; propter dexteram insinuem hoc uobis, quantum Dominus donat, ad salutem omnium. Meministis fortasse hic [1 1Kb] me aliquando tractasse de quibusdam, qui quod sinistrum est, faciunt dextrum; id est, qui temporalia bona plus habent, et in istis beatitudinem ponunt, ignorantes que sit uera felicitas, uera dextera  . Hos Scriptura filios alienos dicit, tanquam ciues non Ierusalem, sed Babylonie: dicit enim quodam loco psalmus, Domine, libera me de manu filiorum alienorum, quorum os locutum est uanitatem, et dextera eorum dextera iniquitatis. Sequitur enim, et dicit: Quorum filii eorum sicut nouelle constabilite; filie eorum ornate sicut similitudo templi; cellaria eorum plena, eructantia ex hoc in hoc; oues eorum fecunde, multiplicantes in exitibus suis; boues eorum crasse: non est ruina sepis, nec clamor in plateis eorum. Numquid habere istam felicitatem, hoc est peccare? Non; sed facere illam dexteram, cum sit sinistra. Propterea secutus, quid ait? Beatum dixerunt populum cui hec sunt. Ecce unde locutum est os eorum uanitatem, quia beatum dixerunt populum cui hec sunt. Tu quidem ciuis es Ierusalem [2 1Kb] , qui non obliuisceris Ierusalem, ne obliuiscatur te dextera tua; ecce illi qui locuti sunt uanitatem, beatum dixerunt populum cui hec sunt: dic mihi tu canticum Sion. Beatus, inquit, populus cuius Dominus Deus ipsius . Interrogate corda uestra, fratres, si desideratis bona Dei, si desideratis ciuitatem illam Ierusalem, si concupiscitis uitam eternam. Omnis ista terrena felicitas sinistra uobis sit; illa sit dextera quam semper habebitis: et si habueritis sinistram, nolite de sinistra presumere. Nonne corripis eum qui de sinistra uoluerit manducare? Si mense tue iniuriam putas fieri  manducante conuiua de sinistra; quomodo non fit iniuria mense Dei, si quod dextrum est, sinistrum feceris, et quod sinistrum est, dextrum feceris? Quid ergo? Si oblitus tui fuero, Ierusalem, obliuiscatur me dextera mea.

17. [uers 6.] Adhereat lingua mea faucibus meis, nisi tui meminero. Id est, obmutescam, inquit, nisi tui meminero. Utquid enim loquitur, utquid sonat, qui cantica Sion non sonat? Ipsa est lingua nostra, canticum Ierusalem. Canticum dilectionis [1 1Kb] seculi huius, lingua aliena, lingua barbara est, quam in captiuitate didicimus. Ergo mutus erit Deo, qui oblitus fuerit Ierusalem. Et parum est meminisse; nam et hostes meminerunt eius, uolentes eam euertere. Que est ciuitas ista, dicunt? qui sunt Christiani? et quales sunt Christiani? O si non essent Christiani! uicit iam captiua turba captiuatores suos, et tamen murmurant, et seuiunt, et uolunt interficere apud se peregrinantem sanctam ciuitatem: sicut uoluit ipsum populum interficere Pharao, quando masculos occidebat natos, et feminas relinquebat; uirtutes prefocabat, concupiscentias nutriebat. Parum ergo est meminisse: uide quomodo memineris. Quedam enim cum odio meminimus, quedam cum amore. Cum ergo dixisset, Si oblitus tui fuero, Ierusalem, obliuiscatur me dextera mea. Adhereat lingua mea faucibus meis, nisi tui meminero; addidit statim, Si non preposuero Ierusalem in principio iucunditatis mee. Ibi est enim summa iucunditas, ubi Deo perfruimur, ubi de fraternitate coherente et ciuica societate securi sumus. Nullus ibi tentator nos uiolabit, nullus uel ad aliquam illecebram percellere poterit, nichil ibi delectabit nisi bonum. Morietur ibi omnis necessitas, orietur ibi summa felicitas. Si non preposuero Ierusalem in principio iucunditatis mee.

18. [uers. 7.] Et conuertit se ad Dominum contra hostes ipsius ciuitatis: Memento, Domine, filiorum Edom. Edom ipse dictus est qui et Esau: audistis enim modo cum Apostolus legeretur, Iacob dilexi, Esau autem odio habui. Duo filii erant in uno utero, ambo gemini, in utero Rebecce, filii Isaac, nepotes Abrahe: nati sunt ambo; unus ad hereditatem, alter ad exheredationem. Fuit autem hostis fratris sui iste Esau, quia preuenit benedictionem eius filius minor; et impletum est, Maior seruiet minori . Maior ergo quis est, et minor quis est, et quis est maior qui seruiet minori, modo intelligimus. Maior uidebatur populus Iudeorum, minor ex tempore populus Christianorum. Et uidete quomodo maior seruit minori. Illi portant Codices nostros; nos uiuimus de Codicibus ipsorum. Sed ut generaliter de omnibus intelligatis, fratres, maiorem et minorem; maior dicitur homo carnalis, et minor dicitur homo spiritualis; quia prius est carnalis, et postea spiritualis. Habes Apostolum aperte dicentem: Primus homo de terra, terrenus; secundus homo de celo, celestis. Qualis terrenus, tales et terreni; et qualis celestis, tales et celestes. Sicut portauimus imaginem terreni, portemus et imaginem eius qui de celo est. Ibi autem  supra dixerat: Sed non prius quod spirituale est, sed quod animale; postea, spirituale . Animalem autem cumdem dicit, quem carnalem ostendit. Homo qui nascitur, animalis esse incipit, carnalis esse incipit. Si se conuertat a captiuitate Babylonie in reditum Ierusalem, renouatur, et fit renouatio quedam secundum nouum et interiorem hominem; et fit minor tempore, maior potestate. Ergo Esau omnes carnales, Iacob autem omnes significat spirituales: minores electi, maiores illi reprobati. uult et ipse eligi? Fiat minor. Edom autem appellatus est de cibo quodam lenticule rubro, id est roseo quodam cibo. Bene cocta erat lenticula defricata; concupiuit iste Esau a fratre suo Iacob, et cessit illi primatum suum, uictus concupiscentia manducande illius lenticule. Ille autem cessit cibum uoluptatis, et sumpsit honorem dignitatis. Ita ex placito quodam inter eos factum est ut ille maior, ille minor sit, ut maior seruiret minori; et appellatus est Edom . Interpretatur autem, quantum dicunt qui illam linguam nouerunt, Edom, Sanguis: nam et Punice Edom, sanguis dicitur. Noli mirari [1 1Kb] : ad sanguinem pertinent omnes carnales. Caro et sanguis regnum Dei non possidebunt . Non illuc pertinet Edom; pertinet illuc Iacob, qui caruit cibo carnali, et sumpsit honorem spiritualem. Ille uero factus est inimicus. Omnes carnales spiritualibus inimici sunt: omnes tales concupiscentes presentia, insequuntur eos quos uident meditari eterna. Contra hos iste respiciens in Ierusalem, et rogans Deum ut eruatur a captiuitate, quid dicit? Memento, Domine, filiorum Edom. Libera nos a carnalibus, ab eis qui imitantur illum Edom, qui fratres maiores sunt, sed hostes sunt. Prius nati sunt; sed posterius nati uicerunt ad primatum: quia concupiscentia carnis illos deiecit; contempta concupiscentia istos erexit. uiuunt [2 1Kb] , et inuident, et persequuntur.

19. Memento, Domine, filiorum Edom, in diem Ierusalem. Diem Ierusalem quo laborauit, quo captiuata est; an diem illum felicitatis Ierusalem, quo liberatur, quo peruenit, quo eternitati sociatur? Memento, inquit, Domine, noli obliuisci, filiorum Edom. Quorum? Dicentium, Euacuate, euacuate, usque dum fundamentum in ea. Istum ergo diem memento, quando euertere uolebant illi Ierusalem. Quantas enim persecutiones passa est Ecclesia! Quomodo dicebant filii Edom, id est carnales homines, subditi diabolo et angelis eius, colentes lapides et ligna, sequentes concupiscentias carnis: Exstinguite Christianos, tollite Christianos, nec unus remaneat; euertite usque ad fundamentum! Nonne dicta sunt hec? Et cum ista dicerentur, persequentes improbati sunt, martyres coronati sunt. Dicentium, Euacuate, euacuate, usque dum fundamentum in ea. Filii Edom dicunt, Euacuate, euacuate; et Deus dicit, Seruite. Cuius uerba possunt superare, nisi Dei, qui dixit, Quia maior seruiet minori?  Euacuate, euacuate, usque dum fundamentum in ea.

20. [uers. 8.] Et conuertit se ad illam: Filia Babylonis infelix. Infelix ipsa exsultatione tua, ipsa presumptione tua, et inimicitiis tuis: Filia Babylonis infelix. Ciuitas ipsa dicitur Babylon et filia Babylonis: quomodo Ierusalem et filia Ierusalem, et quomodo Sion et filia Sion, hoc more appellatur Ecclesia et filia [1 1Kb] Ecclesie. Propter successionem dicitur filia, propter prelationem dicitur mater. Fuit prima quedam Babylonia; numquid ipse populus in ea permansit? Per successionem Babylonie facta est filia Babylonis. O filia Babylonis infelix tu! Beatus qui retribuet tibi retributionem tuam. Infelix tu, beatus ille.

21. [uers. 9.] Quid enim tu fecisti, et quid retribuetur tibi? Audi: Beatus qui retribuet tibi retributionem tuam quam retribuisti nobis. Quam retributionem dicit? Ad hoc claudit Psalmus: Beatus qui tenebit et elidet infantes tuos ad petram. Illam dicit infelicem, beatum autem qui retribuet ei retributionem quam retribuit nobis. Querimus, quam retributionem: Beatus, inquit, qui tenebit et elidet infantes tuos ad petram. Ipsa est retributio. Quid enim fecit nobis Babylonia ista? Iam cantauimus in illo psalmo: Sermones iniquorum preualuerunt aduersus nos . Quando enim nati sumus, paruulos nos inuenit ista confusio seculi huius; et offocauit nos errorum diuersorum uanis opinionibus adhuc infantes. Natus infans futurus ciuis Ierusalem, et in predestinatione Dei iam ciuis, sed interim captiuatus ad tempus, quando discit amare, nisi quod insusurrauerint parentes [2 1Kb] ? Instruunt et docent illum auaritiam, rapinas, mendacia quotidiana, diuersas culturas idolorum et demoniorum, remedia illicita precantationum et ligaturarum. Quid facturus est adhuc infans, anima tenera, attendens ad maiores quid agant, nisi ut quod eos uiderit agere hoc sequatur? Babylonia ergo persecuta est paruulos nos; sed Deus dedit nobis agnitionem sui iam grandibus, ut non sequeremur errores parentum nostrorum. Quod et tunc commemoraui  predictum a propheta: Ad te gentes uenient ab extremo terre, et dicent, uere mendacium coluerunt [3 1Kb] patres nostri, uanitatem que illis non profuit . Iam iuuenes dicunt, qui occisi erant paruuli sequendo ipsas uanitates: proiiciendo autem uanitates, et reuiuiscendo in Deum proficiant, et retribuant [4 1Kb] Babylonie. Qualem retributionem ei retribuent? Quam retribuit nobis. Paruuli eius uicissim offocentur; imo paruuli eius uicissim elidantur, et moriantur. Qui sunt paruuli Babylonie? Nascentes male cupiditates. Sunt enim qui cum uetere cupiditate rixantur. Quando nascitur cupiditas, antequam robur faciat aduersum te mala consuetudo, cum paruula est cupiditas, nequaquam praue consuetudinis robur accipiat; cum paruula est, elide illam. Sed times ne elisa non  moriatur; ad petram elide: Petra autem erat Christus .

22. Fratres, organa in operando non cessent; uobis inuicem cantate cantica Sion. Quam libenter audistis, tam libentius agite quod audistis; si non uultis esse salices Babylonie, pasti de fluminibus eius, et fructum nullum afferentes. Sed suspirate in eternam Ierusalem; quo precedit spes uestra, sequatur [1 1Kb] uita uestra: ibi erimus cum Christo. Christus nobis modo caput est; gubernat nos modo desuper: amplectetur secum in illa ciuitate; equales erimus Angelis Dei. Non auderemus hoc suspicari de nobis, nisi promitteret ueritas. Hoc ergo concupiscite, fratres, hoc die noctuque cogitate. Quidquid de mundo feliciter arriserit, nolite presumere: nolite libenter colloqui cum cupiditatibus uestris. Hostis maior est, occidatur ad petram: breuis hostis est, elidatur ad petram. Et maiores ad petram occidite, et minores ad petram elidite. Petra uincat. In petra edificamini, si non uultis tolli aut a fluuio, aut a uentis, aut a pluuia. Si uultis armati esse contra tentationes in seculo, crescat et roboretur desiderium Ierusalem eterne in cordibus uestris. Transiet captiuitas, ueniet felicitas, damnabitur hostis extremus, et cum rege sine morte triumphabimus.



IN PSALMUM CXXXuII ENARRATIO.



SERMO  .

1. [uers. 1.] Titulus psalmi huius breuis et simplex est, neque nos tenet, scientes cuius figuram portauerit Dauid, et in eo etiam nos ipsos agnoscentes, quia et nos membra sumus illius corporis. Agnoscamus ergo hic uocem Ecclesie, simulque gaudeamus quod in ea esse meruimus, cuius uocem cantantis audiuimus. Totus titulus est, Ipsi Dauid. uideamus ergo quid ipsi Dauid.

2. Confitebor tibi, Domine, in toto corde meo. Solet nobis Psalmi titulus indicare quid agatur intus: hic autem quoniam titulus non hoc indicat, sed tantum cui cantetur indicat; quid agatur in toto Psalmo primus uersus annuntiat, Confitebor tibi, Domine, in toto corde meo. Hanc ergo confessionem audiamus. Sed prius commemoro uos confessionem in Scripturis, cum confitemur Deo, duobus modis dici solere, uel peccatorum, uel laudis. Sed confessionem peccatorum omnes nouerunt; laudis autem confessionem pauci aduertunt. Nam ita nota est confessio peccatorum, ut in quocumque Scripturarum loco auditum fuerit, Confitebor tibi, Domine; aut, Confitebimur tibi: continuo iam consuetudine sic intelligendi, manus currant ad pectus tundendum; usque adeo non solent homines intelligere confessionem esse nisi peccatorum. Sed numquid et ipse Dominus noster iehsu Christus peccator fuit, qui ait in Euangelio: Confiteor tibi, Pater, Domine celi et terre? Secutus enim ait quid confiteretur; ut intelligeremus confessionem  laudis, non iniquitatis: Confiteor, inquit, tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis . Laudauit Patrem, laudauit Deum, quia non despicit humiles, sed despicit superbos. Et hic talem confessionem audituri sumus, laudis Dei, et gratulationis. Confitebor tibi, Domine, in toto corde meo. Totum cor meum in aram tue confessionis impono, holocaustum laudis tibi offero. Holocaustum enim dicitur sacrificium ubi totum incenditur: grece quippe , latine totum dicitur. uide quemadmodum offerat holocaustum spirituale, qui dicit, Confitebor tibi, Domine, in toto corde meo. Totum, inquit, cor meum flamma tui amoris accendat: nichil in me relinquatur mihi, nec quo respiciam ad meipsum; sed totus in te estuem, totus in te ardeam, totus diligam te, tanquam inflammatus abs te. Confitebor tibi, Domine, in toto corde meo; quoniam audisti uerba oris mei. Cuius oris mei, nisi cordis mei? Ibi enim habemus uocem, quam Deus exaudit, quam prorsus auris humana non nouit. Clamabant certe qui Susannam accusabant, et ad celum oculos non leuabant; illa tacebat, et corde clamabat: unde illa meruit exaudiri, inde isti puniri . Est ergo os intus; ibi rogamus, inde rogamus: et si hospitium uel domum Deo preparauimus, ibi loquimur, ibi exaudimur. Non enim est ille longe ab unoquoque nostrum positus, in quo uiuimus, mouemur et sumus . Longe te a Deo non facit, nisi iniquitas sola: deiice medium parietem peccati, et cum illo es quem rogas. Audisti, inquit, uerba oris mei; confitebor tibi.

3. Et coram Angelis psallam tibi. Non coram hominibus psallam, sed coram Angelis psallam. Psalterium meum, gaudium meum: sed gaudium meum de inferioribus, coram hominibus est; gaudium meum de superioribus, coram Angelis est. Non enim nouit impius gaudium iusti: Non est gaudere impiis, dicit Dominus . Gaudet iniquus in popina [1 1Kb] , gaudet martyr in catena. Quomodo gaudebat sancta ista Crispina cuius hodie solemnitas celebratur  ? Gaudebat cum tenebatur, cum ad iudicem ducebatur, cum in carcerem mittebatur, cum ligata producebatur, cum in catasta leuabatur, cum audiebatur, cum damnabatur; in his omnibus gaudebat: et eam miseri miseram putabant, que coram Angelis gaudebat.

4. [uers. 2.] Adorabo ad templum sanctum tuum. Quod templum sanctum tuum? Ubi habitabimus [2 1Kb] , ubi adorabimus. Currimus enim, ut adoremus. Grauidum eor nostrum parturit, et ubi pariat querit. Quis est ille locus ubi adorandus est Deus? qui mundus? quod edificium? que deniqne sedes in celo et inter stellas? Querimus in Scripturis sanctis, et inuenimus in uerbis Sapientie: Ego, inquit, eram cum illo; ego eram ad quam adgaudebat quotidie. Et dicit opera eius, et exponit nobis sedem ipsius. Quam?  Quando ualidas, inquit, faciebat in summo nubes quando sedem suam segregabat super uentos . Sedes autem eius templum eius. Quo ergo ibimus? Super uentos adoraturi sumus? Si super uentos adoratur, aues nos uincunt. Si autem intelligamus uentos animas, id est, uentorum nomine significatas animas, sicut ait quodam loco Scriptura, uolauit super pennas uentorum ; hoc est, super uirtutes animarum: unde et flatus Dei dicitur anima , tanquam uentus, non ut iste intelligatur uentus quo corpus propellente sentimus, sed ut eius nomine significetur aliquid inuisibile, quod neque oculis cerni potest, nec sentiri auribus, nec odoratu duci, nec palato gustari, nec manu contrectari; quod est utique uita quedam, qua uiuimus, que anima dicitur: si hos uentos intellexerimus, non est quare queramus pennas uisibiles, ut cum auibus uolemus ad adorandum ad templum Dei; sed super nos ipsos inueniemus Deum sedere, si eius fideles esse uoluerimus. uidete si hoc non est: Templum enim Dei sanctum est, ait Apostolus, quod estis uos . Certe tamen, quod manifestum est, in Angelis habitat Deus. Ergo cum gaudium nostrum de spiritualibus rebus, non de terrenis bonis assumit canticum Deo, ut psallat coram Angelis; ipsa congregatio Angelorum templum Dei est, adoramus ad templum Dei. Ecclesia deorsum, et Ecclesia sursum: Ecclesia deorsum in omnibus fidelibus, Ecclesia sursum in omnibus Angelis. Sed descendit ad Ecclesiam deorsum Dominus Angelorum, et ei Angeli in terra ministrauerunt ministranti nobis . Non enim ueni, inquit, ministrari, sed ministrare . Quid nobis ministrauit, nisi quod hodieque manducamus [1 1Kb] et bibimus? Cum ergo Dominus Angelorum nobis ministrarit, non desperemus nos futuros equales Angelis. Maior enim Angelis descendit ad hominem, et Crea or Angelorum suscepit hominem, Dominus Angelorum mortuus est pro homine. Adorabo ergo ad templum sanctum tuum: intelligo templum tuum non manu factum, sed quod tu fecisti tibi.

5. Et confitebor nomini tuo, in misericordia tua et ueritate tua. In duobus istis confitemur: sic enim et in alio psalmo legitur, Uniuerse uie Domini misericordia et ueritas . In duobus istis confitemur; in tua misericordia, et in tua ueritate. Misericordia peccatorem respexisti, ueritate promissionem reddidisti. In tua ergo misericordia et ueritate confitebor tibi. Has etiam ego pro meis uiribus reddo, quas mihi donasti, faciens misericordiam et ueritatem; misericordiam in subueniendo, ueritatem in iudicando. His adiuuamur a Deo, his promeremur Deum. Merito ergo misericordia et ueritas uniuerse uie Domini. Non sunt alie uie, quibus ad nos ueniat [2 1Kb] ; non sunt alie uie, quibus ad illum ueniamus.

6. Quoniam magnificasti super omne, nomen sanctum tuum. Qualis ista gratulatio, fratres? Magnificauit  nomen suum sanctum super Abraham. Credidit enim Abraham Deo, et deputatum est illi ad iustitiam . Cetere omnes gentes idolis immolabant, demonibus seruiebant. Natus est ex Abraham Isaac; magnificatus est super illam domum Deus: inde Iacob; magnificatus est Deus, qui dicit, Ego sum Deus Abraham, et Deus Isaac, et Deus Iacob : inde duodecim filii, inde populus Isrel liberatus ab Aegypto, ductus per mare Rubrum, exercitatus in eremo, eiectis Gentibus in terra promissionis collocatus est. Magnificatum est nomen Domini super Isrel. Sed inde et uirgo Maria, inde Dominus Christus, mortuus propter peccata nostra, resurgens propter iustificationem nostram , implens fideles Spiritu sancto, mittens predicari per gentes, Agite penitentiam, appropinquauit enim regnum celorum : et ecce magnificauit super omne, nomen sanctum suum.

7. [uers. 3.] In quacumque die inuocauero te, cito exaudi me. Quare, cito? Quia tu dixisti, Adhuc loquente te dicam, Ecce adsum . Quare, cito? Quia iam non peto felicitatem terrenam, didici sanctum desiderium de nouo testamento. Non peto terram, non fecunditatem carnalem, non salutem temporalem, non inimicorum subiectionem, non diuitias, non honores; nichil horum peto: ideo cito exaudi me. Quia docuisti quid petam, da quod peto. Dicamus huic: Tale aliquid petis? Audiamus nos, eructet petitionem suam, et uideamus quid petat; et discamus per eum petere, ut mereamur accipere. ueneras ad Ecclesiam, nescio quid hodie petiturus, Quid putamus ueneras petiturus? ueneras cum desiderio tuo, nescio quo, utinam innocenti, etsi carnali. Sed remoue iniquitatem, remoue carnalitatem; disce quid petas, quid hodie celebres attende. Natalitium sancte et beate femine celebras, et forte felicitatem [1 1Kb] terrenam desideras. Illa propter desiderium sanctum dimisit felicitatem quam habebat in terra; dimisit filios flentes et tanquam crudelem matrem dolentes, guia uelut perdiderat humanam misericordiam, que ad diuinam festinabat coronam. Nesciebat uero illa quid desideraret, quid calcaret? Imo uero nouerat psallere coram Angelis Dei, eorumque desiderare consortium, amicitiam sanctam et puram, ubi ulterius non moreretur, ubi iudicem nosset apud quem non ualere posset mendacium. Quid ergo? in illa uita nulla sunt bona? Imo uero ibi sola sunt bona, non malis mixta bona; securitates [2 1Kb] in quibus gaudeas quantum uis, et nemo dicat tibi, Tempera te. Hic autem de bonis terrenis gaudere molestum est, et periculosum nimis; ne sic gaudeas ut hereas, et gaudendo male pereas [3 1Kb] . Nam unde Deus miscet tribulationes gaudiis terrenis, nisi ut tribulationem sentientes et amaritudinem, discamus eternam desiderare dulcedinem?

 8. Quid ergo petit, uideamus; quo merito dixerit, Cito exaudi me. Quid enim petis, ut cito exaudiaris? Multiplicabis me. Multis modis multiplicatio intelligi potest. Est multiplicatio terrene generationis, secundum primam nature nostre benedictionem, quam audiuimus: Crescite, et multiplicamini, et implete terram, et dominamini eius . Sicne ille uolebat multiplicari, qui dicebat, Cito exaudi me? Et ista plane multiplicatio fructuosa est, et non uenit nisi de benedictione Domini. Iam quid dicam de aliis multiplicationibus? Multiplicatus est ille auro, ille argento, ille pecore, ille familia, ille possessionibus, ille his omnibus. Multe sunt terrene multiplicationes; felicior autem filiorum: quanquam hominibus auaris etiam ipsa fecunditas molesta est. Timent enim ne pauperes relinquantur, qui multi nasci potuerunt. Que sollicitudo plerosque ad impietatem cegit, ut obliuiscerentur quod parentes essent, omnique humanitatis affectu exspoliati, exponerent filios suos, ut eos facerent alienos; proiiceret que peperit, colligeret que non peperit; illa contemneret, illa diligeret; illa frustra mater carne, illa uerior uoluntate. Cum ergo sint multe multiplicationes, et multa genera multiplicationum, quam multiplicationem querit qui dixit, Cito exaudi me? Ait enim, Multiplicabis me. Exspectamus audire in quibus. Audi ergo: In anima mea. Non in carne mea, sed in anima mea: Multiplicabis me in anima mea. Estne adhuc quod addatur, ne forte et multiplicatio in anima non continuo felicitatem significet? Etenim curis [1 1Kb] homines in anima multiplicantur. Multiplicatus uidetur in anima, in quo etiam multiplicata sunt uitia. Ille tantummodo auarus est, ille tantummodo superbus, ille tantummodo luxuriosus; iste et auarus, et superbus, et luxuriosus: multiplicatus est in anima sua, sed malo suo. Multiplicatio ista egestatis est, non ubertatis. Ergo quid tu qui dixisti, Cito exaudi me, et te abstulisti ab omni corpore, ab omni terrena re, ab omni desiderio seculari, ut diceres Deo, Multiplicabis me in anima mea? Adhuc explana quid desideres, Multiplicabis me, inquit, in anima mea, uirtute. Expressum uotum, expressum desiderium, ab omni confusione circumcisum. Si diceret, Multiplicabis me; terrena nescio que cogitares: addidit, in anima mea. Rursus, ne in anima uitia cogitares, addidit, uirtute. Nihil est quod amplius a Deo desideres, si uis bona et uera fronte dicere, Cito exaudi me.

9. [uers. 4.] Confiteantur tibi, Domine, omnes reges terre. Ita fiet, et ita fit, et quotidie fit; et ostenditur non frustra dictum, nisi quia erat futurum. Confiteantur tibi, Domine, omnes reges terre. Sed et ipsi cum tibi confitentur, cum laudant te, non terrena desiderint a te. Quid enim reges terre desideraturi sunt? Nonne iam habent ipsum imperium? Quidquid amplius desiderauerit homo in terra, usque ad imperium est desiderium eius. Quid amplius potest? Altior sublimitas necessaria est. Sed fortasse quanto altior,  tanto periculosior. Ideoque reges quanto sunt in maiore sublimitate terrena, tanto magis humiliari Deo debent. Utquid faciunt [1 1Kb] ? Quoniam audierunt omnia uerba oris tui! O Domine, omnia uerba oris tui! Nescio in qua gente abscondita erant Lex et Prophete, omnia uerba oris tui. Sed in gente Iudeorum sola erant omnia uerba oris tui: quam gentem laudans Apostolus ait, Quid ergo amplius est Iudeo? aut que utilitas circumcisionis? Multum per omnem modum. Primum quidem, quia credita sunt illis eloquia Dei . Ibi erant uerba Dei. Sed da mihi illum Gedeon quemdam sanctum uirum tempore Iudicum; uidete quale signum petiuit a Domino: Ponam, inquit, uellus in area; compluatur uellus, area sicca sit. Et factum est: complutum est uellus solum, area sicca erat. Petiit iterum signum: Area tota compluta sit, et solum uellus siccum inueniatur. Et hoc factum est: compluta est area, sicco uellere . Primo complutum uellus, sicca area; postea compluta area, sicco uellere. Quid uobis uidetur area, fratres? Nonne orbis terrarum? Quid uellus? Tanquam gens Iudea in medio orbe terrarum, habens gratie sacramentum, non in manifestatione, sed in nube secreti, tanquam in uelamento pluuiam [2 1Kb] in uellere. uenit tempus quando reuelaretur pluuia in area; manifestata est, non operta. Factum est ergo quod dictum est, Confiteantur tibi, Domine, omnes reges terre; quoniam audierunt omnia uerba oris tui. Quid est, Isrel, quod abscondebas? quamdiu abscondebas? Expressum est uellus, et exiit de te pluuia. Solus Christus suauitas pluuie: ipsum solum non agnoscis in Scripturis, propter quem facte sunt Scripture. At uero omnes reges terre confiteantur tibi, Domine; quoniam audierunt omnia uerba oris tui.

10. [uers. 5.] Et cantent in uiis Domini, quoniam magna est gloria Domini. Cantent in uiis Domini reges terre. In quibus uiis cantent? De quibus supra dictum est, In misericordia tua et ueritate tua; quoniam uniuerse uie Domini misericordia et ueritas. Non ergo sint reges terre superbi, sed humiles sint. Tunc cantent in uiis Domini, si humiles sint: ament, et cantabunt. Nouimus uiatores cantatores; cantant, et peruenire festinant. Sunt cantica mala tanquam ueteris hominis; sed canticum nouum pertinet ad hominem nouum. Ambulent ergo et reges terre in uiis tuis, ambulent et cantent in uiis tuis. Quid cantent? Quoniam magna est gloria Domini: non regum.

11. [uers. 6.] uide quomodo reges uoluit cantare in uiis, humiliter portantes Dominum, non se extollentes aduersus Dominum. Nam si se extulerint, quid sequitur? Quoniam excelsus Dominus, et humilia respicit. uolunt ergo reges respici? Humiles sint. Quid? si se extulerint in superbiam, latere ipsius oculos possunt? Ne forte quia audisti, humilia respicit, superbus uelis esse, et dicas in anima tua: Humiles respicit Deus, me non respicit; faciam quod uolo.  Quis enim me uidet? hominem latet; Deus non uult me uidere, quia humilis non sum, ille autem humilia respicit: quod uolo facio. O importune, numquid hoc diceres, si scires quid amare deberes? Ecce si nolit te uidere Deus, hoc ipsum non times, quia te non uult uidere? Si salutes aliquem maiorem patronum tuum, et intentus in aliud non te uideat, quomodo tibi anima dolet? Si autem Deus te non uideat, securum te putas? Non te uidet Saluator, et uidet depredator [1 1Kb] . Et tamen et ipse te Deus uidet. Non te putes non uideri; imo roga ut merearis uideri a quo uideris. Dictum est enim: Oculi Domini super iustos. Quia non super iniustos, faciant ergo quod uolunt iniusti: Oculi Domini super iustos. Sequatur adhuc: Et aures eius ad preces eorum. Iniusti ergo qui securos se putabant, quia non erant oculi Domini super eos, non timent, quia non sunt et aures eius ad preces eorum? Nonne melius et oculi eius super nos, et aures eius ad preces nostras? Sed cum facis ea super que non uis esse oculos Domini, non mereris [2 1Kb] precibus tuis et aures Domini; et tamen male faciendo, a te non auertis oculos Domini. Quid enim ibi sequitur? uultus autem Domini super facientes mala. Sed ad quid? Ut perdat de terra memoriam eorum. uides te uideri? uides te latere non posse? Cum ergo quidquid feceris uidearis, quare hoc non facis unde placere merearis? Ergo et hic quid? Quoniam magna est gloria Domini; quoniam excelsus Dominus, et humilia respicit. Excelsa autem quasi non respicit: humilia enim respicit. Excelsa, quid? A longe cognoscit. Quid sibi ergo prestat superbus [3 1Kb] ? Ut a longe uideatur; non ut non uideatur. Nec putes te ideo securum esse debere, quod minus bene te uidet [4 1Kb] , qui a longe te uidet. Tu enim quod a longe uides, non bene uides: Deus etsi a longe te uidet, perfecte te uidet, et tecum non est. Hoc agis, non ut minus perfecte uidearis; sed ut non sis cum illo a quo uideris. At uero humilis quid sibi prestat? Prope est Dominus his qui obtriuerunt cor . Erigat se ergo superbus, quantum uoluerit; certe in alto habitat Deus, in celo est Deus: uis tibi propinquet? Humilia te. Nam tanto a te erit altior, quanto tu elatior: Excelsa autem a longe cognoscit.

12. [uers. 7.] Si ambulauero in medio tribulationis, uiuificabis me. uerum est: in quacumque tribulatione fueris, confitere, inuoca; liberat te, uiuificat te. Sed tamen aliquid hic debemus melius intelligere, quo iam familiarius inhereamus Deo, dicamusque illi, Cito exaudi me. Dixerat enim, Excelsa a longe cognoscit: et excelsa superba non norunt tribulationem. Non norunt, inquam, tribulationem de qua dicitur alio loco, Tribulationem et dolorem inueni, et nomen Domini inuocaui . Quid enim magnum, si tribulatio te inueniat? Si aliquid potes, tu inueni tribulationem.  Et quis est, inquis, qui inueniat tribulationem? aut quis illam uel querat? In medio tribulationis es, et nescis? uita ista parua tribulatio est? Si non est tribulatio, non est peregrinatio; si autem peregrinatio est, aut parum patriam diligis, aut sine dubio tribularis. Quis enim non tribuletur, non se esse cum eo quod desiderat? Sed unde tibi non uidetur ista tribulatio? Quia non amas. Ama alteram uitam, et uidebis quia ista uita tribulatio est: quacumque prosperitate fulgeat, quibuslibet deliciis abundet atque circumfluat [1 1Kb] ; quando nondum est illud gaudium sine ulla tentatione certissimum, quod nobis in fine seruat Deus, sine dubio tribulatio est. Ergo intelligamus et huius tribulationem, fratres. Si ambulauero in medio tribulationis, uiuificabis me. Non sic ait, tanquam diceret, Si forte euenerit mihi tribulatio aliqua, liberabis inde me. Sed quomodo? Si ambulauero in medio tribulationis, uiuificabis me; id est, aliter non uiuificabis me, nisi in medio tribulationis ambulauero. Si ambulauero in medio tribulationis, uiuificabis me. ue ridentibus; beati lugentes : Si ambulauero in medio tribulationis, uiuificabis me.

13. Super iram inimicorum meorum extendisti manum tuam, et saluum me fecit dextera tua. Seuiant inimici; quid possunt facere inimici? Pecuniam tollere, exspoliare, proscribere, in exsilium mittere, doloribus tormentisque cruciare; ad postremum, si permissi fuerint, et occidere: numquid amplius? Tu autem, Domine, super iram inimicorum meorum extendisti manum tuam: super id quod mihi possunt facere inimici, tu extendisti manum tuam. Non enim inimici possunt me separare a te; tu autem amplius uindicas, quia adhuc differs me: Super iram inimicorum meorum extendisti manum tuam. Seuiat quantum potest inimicus, non me separat a Deo: tu autem, Domine, adhuc me non recipis [2 1Kb] , adhuc me in peregrinatione conteris, adhuc gaudium dulcedinemque tuam non prebes; nondum inebriasti ab ubertate domus tue, et torrente uoluptatis tue nondum potasti. Apud te enim est fons uite, et in lumine tuo uidebimus lumen . Sed ecce dedi [3 1Kb] primitias spiritus, et credidi in te, et seruio mente legi Dei ; tamen in nobismetipsis adhuc ingemiscimus, adoptionem exspectantes, redemptionem corporis nostri . Hanc uitam nobis peccantibus dedit Deus, ubi etiam necesse est ut conteratur Adam in sudore et labore uultus sui, cum terra ei tribulos et spinas parit . Numquid aliquis inimicus plus potuit procurare? Super iram inimicorum meorum extendisti manum tuam: sed tamen non ad desperationem. Sequitur enim: Et saluum me fecit dextera tua.

14. Potest et sic intelligi, super iram mimicorum meorum extendisti manum tuam: irascebantur inimici,  uindicasti me de inimicis. Peccator uidebit et irascetur, dentibus suis frendet et tabescet . Ubi sunt qui dicebant: Pereat nomen Christianorum [1 1Kb] de terra? Certe aut moriuntur, aut conuertuntur. Ergo Super iram inimicorum extendisti manum tuam, quamdiu diceretur quod scriptum est: Inimici mei dixerunt mala mihi, quando morietur et peribit nomen eius ? quando delebitur nomen Christianorum de terra? Cum dicunt ista, partim crediderunt, partim perierunt, pauci timidi remanserunt. Quanta ira inimicorum seuiebat, quando sanguis martyrum fundebatur! Quomodo se putabant nomen Christianorum delere de terra! Super iram inimicorum meorum extendisti manum tuam, et saluum me fecit dextera tua. Ecce illi qui martyres persequebantur, memorias martyrum inquirunt, aut ubi adorent [2 1Kb] , aut ubi se inebrient; querunt tamen. Super iram inimicorum meorum extendisti manum tuam, et saluum me fecit dextera tua. Secundum desiderium saluum me fecit dextera tua. Est quedam salus in dextera; nam est altera salus in sinistra: salus temporalis et carnalis, in sinistra est; salus eterna cum Angelis, in dextera est. Ideo iam in ipsa immortalitate positus Christus, dicitur sedere ad dexteram Dei . Non enim Deus habet in seipso dexteram aut sinistram; sed dextera Dei dicitur felicitas illa, que quoniam ostendi oculis non potest, tale nomen accepit. Hac dextera tua saluum me fecisti, non secundum salutem temporalem. Nam Crispina occisa est; sed numquid deseruit illam Deus? Non illam fecit saluam in sinistra, sed fecit in dextera. Machabei quanta tormenta perpessi sunt ! Tres autem pueri in mediis ignibus deambulando laudauerunt Deum . Illorum salus in dextera, istorum etiam in sinistra. Aliquando ergo non saluat in sinistra sanctos suos; sed semper saluat in dextera. Impios autem plerumque saluat in sinistra, non saluat in dextera. Nam illi qui persequebantur Crispinam, sani erant in corpore: illa occisa est, illi uiuunt. Illorum salus in sinistra, illius in dextera: Et saluum me fecit dextera tua.

15. [uers. 8.] Domine, retribues pro me. Ego non retribuo; tu retribues pro me Seuiant inimici, quantum libet; tu retribues quod ego non possum. Domine, retribues pro me. In ipso capite nostro attendite. Reliquit enim nobis exemplum, ut sequamur uestigia eius. Qui peccatum non fecit, nec inuentus est dolus in ore eius: qui cum malediceretur, non remaledicebat dicens, Domine, retribues pro me: cum iudicaretur, non comminabatur; sed commendabat se illi iudicanti iuste [3 1Kb] . Quid est, Domine, retribues, pro me? Ego, inquit, non quero gloriam meam; est qui querat et iudicet . Non uosmetipsos uindicantes, karissimi, Apostolus dicit: sed date locum ire. Scriptum est enim, Mihi uindictam, et ego retribuam, dicit Dominus . Domine retribues pro me.

 16. Est hic alius intellectus non negligendus, et forte magis eligendus. Domine Christe, retribues pro me. Ego enim si reddam, rapui; tu quod non rapuisti, soluisti: Domine, retribues pro me. uide illum retribuentem pro nobis. uenerunt qui tributum exigerent; exigebant tributum didrachmam, id est duas drachmas in uno homine: uentum est ad Dominum, ut solueret tributum; imo non ad ipsum, sed ad discipulos; et dictum est illis: Magister uester non soluit tributum? Illi retulerunt ad eum. Et ille: Reges terre a quibus exigunt tributum? a filiis suis, an ab alienis? Responderunt: Ab alienis. Ergo, inquit, liberi sunt filii. Sed tamen ne scandalizemus eos, ait Petro, uade, mitte hamum in mare, et qui primus piscis ascenderit, aperi os eius, et inuenies staterem; id est duas didrachmas. Stater ponderis genus est, habens quatuor drachmas. Inuenies ibi; da illis pro me et te . Domine, retribues pro me. Merito habemus primum piscem hamo captum, hamo comprehensum [1 1Kb] ; primum surgentem de mari, primogenitum a mortuis. In eius ore inuenimus duas didrachmas, id est quatuor drachmas: in eius ore inuenimus quatuor Euangelia. Istis quatuor drachmis ab exactione huius seculi liberamur; per quatuor Euangelia debitores non remanebimus: ibi enim peccata nostra omnia soluuntur. Retribuit ergo pro nobis: gratias misericordie ipsius. Nihil debebat; pro se non reddidit, sed pro nobis reddidit. Ecce, inquit, uenit princeps mundi huius, et in me nichil inueniet. Quid est, in me nichil inueniet? Nullum peccatum in me inueniet; quare occidat me, non habet. Sed ut sciant omnes, ait, quia uoluntatem Patris mei facio, surgite, eamus hinc . Quid est, surgite, eamus hinc? Id est, non necessitate, sed uoluntate patior, reddens quod non debeo: Domine, retribues pro me.

17. Domine, misericordia tua in eternum. Quid desiderem? Non diem hominum [2 1Kb] . Non laboraui subsequens te, Domine, et diem hominum non concupiui; tu scis . Ecce martyr sancta Crispina si desideraret diem hominum, negaret Christum: Plus hic uiueret, sed in eternum non uiueret. Maluit in eternum uiuere, quam paulo amplius temporaliter uiuere. Denique Domine, misericordia tua in eternum; non ad tempus uolo liberari. Misericordia tua in eternum, qua [3 1Kb] martyres liberasti, et sic cito de hac uita abstulisti. Domine, misericordia tua in eternum.

18. Opera manuum tuarum ne despicias. Non dico, Domine, Ne despicias opera manuum mearum; non me iacto de operibus mei. Exquisiui, quidem Dominum manibus meis nocte coram eo, et non sum deceptus ; sed tamen non commendo opera manuum mearum: timeo ne cum inspexeris, inuenias plura peccata quam merita. Hoc solum rogo, hoc dico, hoc impetrare desidero: Opera manuum tuarum ne despicias. Opus tuum in me uide, non meum;  nam meum si uideris, damnas; tuum si uideris, coronas. Quia et quecumque sunt bona opera mea, abs te mihi sunt, et ideo tua magis quam mea sunt. Audio quippe ab Apostolo tuo: Gratia salui facti estis per fidem, et hoc non ex uobis, sed Dei donum est; non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis . Ergo, siue in eo quod homines sumus, siue in eo quod ex nostra impietate mutati et iustificati sumus, Domine, opera manuum tuarum ne despicias.



IN PSALMUM CXXXuIII ENARRATIO.



SERMO AD PLEBEM.

1. Psalmum nobis breuem paraueramus, quem mandaueramus cantari a Lectore; sed ad horam, quantum uidetur, perturbatus, alterum pro altero legit. Maluimus nos in errore Lectoris sequi uoluntatem Dei, quam nostram in nostro proposito. Si ergo uos in eius prolixitate aliquandiu tenuerimus, nobis non imputetis; sed credatis Deum nos non infructuose laborare uoluisse. Neque enim frustra in primo peccato nostro penam accepimus, ut in sudore uultus nostri panem manducemus . Tantum si panis est, attendite. Panis autem est, si Christus est: Ego sum, inquit, panis uiuus qui de celo descendi . Quem manifestatum habemus in Euangelio, ipsum queramus et in Prophetis. Hunc ibi non uident super quorum cor adhuc uelamen positum est , unde audiuit Charitas uestra hesterno die. Nobis autem quia sacrificium uespertinum crucis Domini conscidit uelum , ut pateant iam templi secreta; quamdiu nobis Christus predicatur, etsi cum labore et sudore, manducandus est panis.

2. Loquitur autem Dominus noster iehsu Christus in Prophetis aliquando ex persona capitis nostri, qui est ipse Christus saluator, sedens ad dexteram Patris; qui etiam propter nos natus de uirgine, et sub Pontio Pilato, qualia nostis, passus est; fuso innocente sanguine, quod est pretium nostrum, redemit nocentes a captiuitate, in qua detinebamur a diabolo, donans nobis delicta, et ipso pretio nostro sanguine suo delens chirographum quo debitores tenebamur . Ipse est rector et sponsus et redemptor Ecclesie, caput nostrum. Et utique si caput est, habet corpus. Corpus autem eius sancta Ecclesia, que etiam coniux eius; cui dicit Apostolus, uos autem estis corpus Christi et membra . Totus itaque Christus caput et corpus, tanquam integer uir: quia et femina de uiro facta est, et ad uirum pertinet; et dictum est de primo coniugio, Erunt duo in carne una . Hoc autem ad mysterium interpretatur Apostolus non frustra esse dictum de illis duobus hominibus, nisi quia in eis iam figurabatur Christus et Ecclesia. Nam hoc sic exponit Apostolus: Erunt duo in carne, inquit, una: sacramentum hoc magnum  est; ego autem dico, in Christo et Ecclesia . Dicit etiam ipsum Adam formam futuri: Qui est, inquit, forma futuri . Si ergo Adam forma futuri; quomodo de latere dormientis Eua facta est , sic ex latere Domini dormientis, id est, in passione morientis, et in cruce percusso de lancea , manauerunt Sacramenta, quibus formaretur Ecclesia. Nam de futura eadem passione sua sic dicit in alio psalmo: Ego dormiui, et somnum cepi; et exsurrexi, quoniam Dominus suscipiet me . Ergo dormitio intelligitur passio. Eua de latere dormientis, Ecclesia de latere patientis. Loquitur ergo Dominus noster iehsu Christus in Prophetis aliquando ex uoce sua, aliquando ex uoce nostra, quia unum se facit nobiscum; sicut dictum est, Erunt duo in carne una. Unde dicit et ipse Dominus in Euangelio, cum de coniugio loqueretur: Igitur iam non sunt duo, sed una caro . Una caro, quia de nostra mortalitate carnem suscepit: non autem una diuinitas; quia ille Creator, nos creatura. Quidquid igitur Dominus loquitur ex persona suscepte carnis, et ad illud caput pertinet quod iam ascendit in celum, et ad ista membra que adhuc in terrena peregrinatione laborant: pro quibus laborantibus membris, cum ea Saulus insequeretur, clamauit de celo, Saule, Saule, quid me persequeris ? Audiamus ergo loquentem Dominum Iesum Christum in prophetia. Cantati enim sunt ipsi Psalmi longe antequam Dominus de Maria nasceretur, non antequam Dominus esset: semper enim Creator omnium; aliquando autem et natus ex creatura. Diuinitatem illam credamus, et quantum possumus, intelligamus equalem Patri. Sed illa diuinitas Patri equalis, facta est particeps nostre mortalitatis, non de suo, sed de nostro; ut et nos efficeremur participes diuinitatis eius, non de nostro, sed de ipsius.

3. [uers. 1.] Domine, probasti me, et cognouisti me. Dicat hoc ipse Dominus iehsu Christus, dicat et ipse, Domine, Patri. Non enim Dominus eius Pater eius, nisi quia dignatus est nasci secundum carnem. Pater est Dei, Dominus hominis. uis nosse cui Pater est? Aequali sibi Filio. Apostolus dicit: Qui cum in forma Dei esset, non rapinam arbitratus est esse equalis Deo. Huic forme Pater est Deus, equali sibi forme, unigenito Filio nato de substantia sua. Propter nos autem, ut reficeremur, et efficeremur participes diuinitatis eius, reparati ad uitam eternam, quia ipse, ut dixi, factus est particeps mortalitatis nostre; quid de illo ait Apostolus ibi, ubi dixerat, Qui cum in forma Dei esset, non rapinam arbitratus est esse equalis Deo? Sed semetipsum, inquit, exinaniuit, formam serui accipiens; in similitudine hominum factus, et habitu inuentus ut homo . Erat autem in forma Dei equalis Patri; et accepit formam serui, qua minor esset Patre. Unde utrumque dicit in Euangelio, et, Ego et Pater unum sumus ; et, Quoniam Pater maior me est . Ego et Pater unum sumus, secundum formam Dei; Pater maior me est, secundum formam serui. Ergo quia et Pater et Dominus est, Pater  forme Dei, Dominus forme serui; dicat ergo ipse, nec miremur, nec scandalizemur, quia Filius Dei unicus dicit: Domine, probasti me, et cognouisti me. Probasti, et cognouisti: non quia non nouerat, sed quia notum aliis fecerat. Probasti me, inquit, et cognouisti me.

4. [uers. 2.] Tu cognouisti sessionem meam et resurrectionem meam. Quid hic sessio? quid hic resurrectio? Qui sedet, humiliat se. Sedit ergo Dominus in passione, surrexit in resurrectione. Tu, inquit, hoc cognouisti: id est, tu uoluisti, tu approbasti; secundum uoluntatem tuam factum est. Si autem uolueris accipere uocem capitis ex persona corporis, dicamus et nos, Tu cognouisti sessionem meam et resurrectionem meam. Sedet enim homo, quando humiliat se in penitentia; surgit autem remissis peccatis, quando erigitur in spem uite eterne. Propterea et in alio psalmo dicitur: Surgite posteaquam sedistis, qui manducatis panem doloris . Panem doloris penitentes manducant, qui cantant in alio psalmo, et dicunt: Facte sunt mihi lacryme mee panis die ac nocte . Quid est ergo, Surgite posteaquam sedistis? Nolite exaltari, nisi humiliati fueritis. Multi enim uolunt surgere, antequam sederint; uolunt se iustos uideri, antequam peccatores se esse confessi sint. Ergo si ex persona capitis nostri accipis, sic intellige: Tu cognouisti sessionem meam et resurrectionem meam, passionem meam et resurrectionem meam. Si ex persona corporis: Tu cognouisti sessionem meam et resurrectionem meam; coram oculis tuis et peccata confessus sum, et tua gratia iustificatus sum.

5. [uers. 3.] Intellexisti cogitationes meas de longinquo: semitam meam et limitem meum inuestigasti, et omnes uias meas preuidisti. Quid est, de longinquo? Cum adhuc in peregrinatione sum, antequam ad illam patriam ueniam, tu cognouisti cogitationem meam. Attende illum filium minorem; quia ipse etiam factus est corpus Christi, Ecclesia de Gentibus ueniens. Ierat quippe in longinquum [1 1Kb] filius minor. Duos enim filios habebat quidam paterfamilias: maior non longe ierat, sed in agro operabatur, et significat sanctos in Lege facientes opera et precepta Legis. Genus autem humanum quod deflexerat [2 1Kb] in idolorum culturam, in longinquo fuerat peregrinatum. Quid tam longe ab eo qui fecit te, quam figmentum quod tibi ipse fecisti? Profectus est ergo filius minor in regionem longinquam, portans secum substantiam suam, et sicut nouimus in Euangelio, dissipauit eam uiuens prodige cum meretricibus; et famem passus applicuit se cuidam principi regionis illius; et ille eum porcis pascendis preposuit, de quorum siliquis [3 1Kb] cupiebat saturari, nec poterat. Post laborem, et trituram, et tribulationem, et egestatem, uenit illi in mentem pater, et uoluit redire; et sic ait: Surgam, et ibo ad patrem meum. Surgam, dixit; sederat enim. Eius ergo uocem hic agnosce dicentis, Tu cognouisti sessionem meam et  resurrectionem meam. Sedi in egestate, surrexi in desiderio panis tui. Intellexisti cogitationes meas de longinquo. Longe enim eram profectus; sed ubi non est quem deserueram? Intellexisti cogitationes meas de longinquo. Propterea sic dicit Dominus in Euangelio, quia occurrit illi pater uenienti . uere, quia intellexerat cogitationes eius de longinquo. Semitam meam et limitem meum inuestigasti. Semitam, inquit, meam: quam, nisi malam, quam ille ambulauerat, ut patrem desereret, quasi occultus esse posset ab oculis uindicantis; aut uero in illa egestate contereretur, aut porcos pascere poneretur, nisi pater uellet flagellare longinquum, ut reciperet propinquum? Ergo tanquam deprehensus fugitiuus, sequente se uindicta legitima Dei, uindicantis in affectiones nostras, quacumque ierimus et quocumque progressi fuerimus [1 1Kb] ; tanquam ergo deprehensus fugitiuus loquitur: Semitam meam, et limitem meum inuestigasti. Quid est, semitam meam? Qua profectus sum. Quid est, limitem meum? Quo usque perueni. Semitam meam et limitem meum inuestigasti. Limes meus ille longinquus non fuit longe ab oculis tuis: multum ieram, et tu ibi eras. Semitam meam et limitem meum inuestigasti.

6. [uers. 4.] Et omnes uias meas preuidisti. Non dixit, uidisti; sed, preuidisti. Antequam eas irem, antequam eas ambularem, preuidisti eas; et permisisti me in labore ire uias meas, ut si nollem laborare, redirem in uias tuas. Quoniam non est dolus in lingua mea. Quare hoc dixit? Quia ecce fateor tibi; ambulaui semitam meam, factus sum longinquus a te; discessi a te, cum quo mihi bene erat, et bono meo male mihi fuit sine te. Nam si mihi bene esset sine te, nollem forsitan redire ad te. Ergo iste confitens peccata sua, dicens corpus Christi iustificatum, non in se, sed in illius gratia, dixit, Non est dolus in lingua mea.

7. [uers. 5.] Ecce tu, Domine, cognouisti omnia nouissima et antiqua. Cognouisti nouissima mea, quando porcos paui; cognouisti antiqua mea, quando a te partem substantie mee expetiui. Antiqua mihi fuerunt exordia malorum nouissimorum. Antiquum peccatum, quando lapsi sumus; nouissima pena, quando in istam mortalitatem laboriosam periculosamque peruenimus. Atque utinam nobis ista sit nouissima! Erit ista nouissima, si iam redire uoluerimus. Est enim alia quibusdam impiis nouissima, quibus dicetur: Ite in ignem eternum, qui preparatus est diabolo et angelis eius . Nos autem, fratres huc usque deseruimus Deum: usque ad huius uite mortalitatem sufficiat labor noster. Recordemur panem Patris nostri, recolamus beatitudinem domus patris nostri; non nos delectent silique porcorum, doctrine demoniorum. Ecce tu, Domine, cognouisti omnia nouissima et antiqua: nouissima, quo perueni; antiqua, ubi te offendi. Tu finxisti me, et posuisti super me manum tuam. Finxisti me: ubi? In ista mortalitate; iam ad labores, ad quos omnes nati sumus. Non  enim quisquam nascitur, nisi quem Deus finxerit in utero matris sue; aut ulla creatura est cuius non est ille plasmator. Sed finxisti me in isto labore: et posuisti super me manum tuam; uindicem manum, grauantem superbum. Ita enim salubriter deiecit elatum, ut erigat humilem. Tu finxisti me, et posuisti super me manum tuam.

8. [uers. 6]. Mirificata est scientia tua ex me: inualuit; non potero ad illam. Aliquid quod obscurum quidem est, sed cum non parua dulcedine intelligitur, aduertentes audite. Moyses sanctus Dei famulus, cum quo loquebatur Deus per nubem, quia temporaliter loquens utique per assumptam creaturam loquebatur seruo suo; id est, non per substantiam suam, sed per assumptam aliquam corporalem creaturam, per qnam uoces ille fierent, et humanis atque mortalibus auribus personarent (Sic enim loquebatur tunc Deus, non quomodo loquitur in substantia sua. Quomodo enim loquitur in substantia sua? Locutio Dei, uerbum Dei est; uerbum Dei Christus est: uerbum illud non sonat et transit, sed semper incommutabiliter manet uerbum, per quod facta sunt omnia . Cui uerbo dicitur ; Mutabis ea, et mutabuntur; tu autem idem ipse es : et alio loco de Sapientia cum Scriptura diceret: In seipsa manens, ait, innouat omnia . Illa ergo Sapientia stans : Moyses sanctus nouerat istam locutionem Dei assumptis quibusdam corporeis creaturis fieri; et desiderauit et concupiuit uidere ipsam speciem Dei, et loquenti secum Deo dixit: Si inueni gratiam ante te, ostende mihi temetipsum. Cum hoc uehementer concupisceret, et hoc quadam, si dicendum est, amica familiaritate, qua ipse dignatus est, extorquere uellet Deo, ut uideret eius maiestatem et faciem, quomodo dici potest facies Dei; ait illi: Non potes uidere faciem meam: nemo enim uidit faciem meam, et uixit. Sed ponam te in spelunca petre, et transibo, et ponam super te manum meam; cum autem transiero, posterriora mea uidebis . Et ex his uerbis natum est alterum enigma, id est obscura quedam figura rerum. Cum transiero, posteriora mea uidebis, dicit Deus; quasi ex alia parte habeat faciem, ex alia dorsum. Absit a nobis tale aliquid de illa Maiestate sentire. Nam qui hoc sentit de Deo, quid ei prodest quod templa [1 1Kb] clausa sunt? Idolum in corde suo fabricat. Sunt ergo  in illis uerbis magna mysteria. Loquebatur Dominus, ut dixi, per creaturam, quomodo uellet famulo suo. Intellecta est illic persona ipsius Domini et Saluatoris nostri Iesu Christi. Qui quidem secundum formam Dei, qua equalis est Patri, similiter oculis humanis inuisibilis est, sicut et Pater. Si enim sapientia humana uideri oculis non potest, uirtus et Sapientia Dei uideri oculis carneis potest? Sed quia erat Dominus opportuno tempore carnem suscepturus, ut oculis etiam carneis propter salubritatem curande intus mentis appareret, quando ita apparere opus esset; hoc predicens Moysi figurate ait, Faciem meam uidere non potes; posteriora mea uidebis, sed cum transiero: ut autem non uideas faciem meam, manus mea erit super te. Transire quid fuit Domino, nisi quod euangelista dicit, Cum autem uenisset hora, ut transiret iehsu de hoc mundo ad Patrem ? Nam ipsum transitum significat Pascha. Quod enim hebraico uerbo dicitur Pascha, latine Transitus interpretatur. Quid est, Faciem meam non uidebis, sed posteriora mea uidebis? Cuius personam gerebat ille Moyses, quando ei dictum est, Faciem meam non uidebis, sed posteriora mea uidebis, et hoc cum transiero: ut autem non uideas faciem meam, ponam super te manum meam? Faciem suam dixit, prima sua? et quodam modo posteriora sua, transitum de hoc mundo passionis sue. Apparuit Iudeis; non eum cognouerunt. Eorum personam gerebat Moyses, quando ei dicebatur, Faciem meam non potes uidere. Unde autem non uiderunt Deum in carne positum. Quia grauata erat super eos manus Domini. De illis enim dixerat Isaias, Incrassa cor populi huius, et oculos eius graua : et eorum uox est in alio psalmo, Quoniam grauata est super me manus tua . Ut ergo non cognoscerent tunc diuinitatem Christi [1 1Kb] , quid egit Deus, nisi quod ait Apostolus, altitudinem diuitiarum sapientie et scientie Dei, ubi exclamat: O altitudo diuitiarum sapientie et scientie Dei! quam incomprehensibilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia; ipsi gloria in secula seculorum. Apostolus hoc dicit; quia superius dixerat: Cecitas ex parte Isrel facta est, ut plenitudo Gentium intraret, et sic omnis Isrel saluus fieret . Excecati sunt ergo ex parte Iudei, merito superbie sue, quia se iustos dicebant; et excecati crucifixerunt Dominum. Posuit super eos manum suam, ne uiderent eum, donec transiret, scilicet de hoc mundo ad Patrem. uideamus si posteaquam transiit, uiderunt posteriora eius. Resurrexit Dominus, apparuit discipulis suis  et omnibus qui in eum iam crediderant; non  eis a quibus crucifixus erat, quia super illos manum posuerat, donec transiret. Ascendit autem in celum, quadraginta diebus factis cum discipulis suis. Impleto autem die Pentecostes, misit eis Spiritum sanctum. Repleti Spiritu sancto, ceperunt omnium linguis loqui, qui in una nati erant, et unam solam didicerant. Expauerunt, et exhorruerunt tantum miraculum, millia eorum qui crucifixerant Dominum: compuncti corde de tanto miraculo, quesierunt consilium ab Apostolis, quid facerent, posteaquam eis predicatus est Christus, mirantibus unde idiote homines linguis omnibus loquerentur. Per Petrum igitur apostolum annuntiato eis Christo, quem in cruce contempserant, quem tanquam mortalem hominem irriserant; cui propterea insultabant, quia de cruce non descendebat, cum utique maius multo fuerit quod fecit, de sepulcro resurgere, quam de cruce descendere: annuntiato ergo sibi Christo dixerunt, Quid faciemus? Illi qui seuierunt in Dominum, quem uidebant, iam consilium petunt salutis; et dictum est eis: Agite penitentiam, et baptizetur unusquisque uestrum in nomine Domini nostri Iesu Christi; et dimittentur uobis peccata uestra . Ecce uiderunt posteriora eius, cuius faciem uidere non potuerunt. Manus enim eius erat super oculos eorum; non semper, sed donec transiret. Posteaquam transiit, abstulit manum ab oculis eorum: ablata manu ab oculis suis, dicunt discipulis, Quid faciemus? Primo seui, postea pii; primo irati, postea timidi; primo duri, postea flexi; primo ceci, postea illuminati.

9. Puto quod agnoscamus et in hoc psalmo uoces huiusmodi etiam Gentium recordantium infidelitatem suam. Conclusit enim Deus omnes in infidelitate, ut omnium misereatur . Tu finxisti me, et posuisti super me manum tuam. Mirificata est scientia tua ex me: inualuit; non potero ad illam. ueluti posuisti super me manum tuam: mirus mihi factus es; non te comprehendo cum quo eram. Quam facilis mihi erat uultus patris, quando dixi, Da mihi substantiam meam, que me contingit. Ecce profecto in regionem longinquam et fame contrito , multum mihi est, et labor est ante me; non possum percipere quod dimisi. Mirificata est enim, inquit, scientia tua ex me. Ex peccato meo factum est ut mirificata mihi esset, et incomprehensibilis mihi existeret. Nam erat mihi facilitas contemplandi te, quando non superbia reliqueram te. Mirificata est scientia tua ex me: inualuit; non potero ad illam: sed subaudis, ex me. Non potero ad illum ex me. Cum ergo potero, non potero nisi ex te.

10. [uers. 7.] Ecce inuenis in longinquo fugitiuum non latere oculos eius a quo fugit. Et quo iturus est iam, cuius limes est inuestigatus? uidete quid dicit: Quo ibo a Spiritu tuo? Spiritus enim Domini repleuit orbem terrarum : quis potest fugere in mundo ab illo Spiritu, quo plenus est mundus? Quo ibo a Spiritu tuo? et quo a facie tua fugiam? Locum querit quo fugiat ab ira Dei. Quis est locus recepturus fugitiuum Dei? Homines qui susciptum  fugitiuos, querunt ab eis, a quo fugerint; et quem seruum inuenerint alicuius domini minus potentis, tanquam sine ullo timore suscipiunt, dicentes in corde suo: Non habet iste talem dominum a quo possit inuestigari. Cum autem audierint dominum potentem, aut non suscipiunt, aut cum magno timore suscipiunt: quia et homo potens falli potest. Ubi non est Deus? quis fallit Deum? quem non uidet Deus? a quo fugitiuum suum non repetit Deus? Quo ergo ibit fugitiuus iste a facie Dei? uertit se hac atque illac, quasi querens locum fuge sue.

11. [uers. 8.] Si ascendero, inquit, in celum, tu ibi es; si descendero in infernum, ades. Tandem cognouisti, male fugitiue, nullo pacto te posse fieri longe ab eo, a quo longinquare uoluisti. Ecce ille ubique est: tu, quo iturus es? Inuenit consilium, et hoc ab illo qui eum iam reuocare dignatur inspiratum. Si ascendero in celum, tu ibi es; si descendero in infernum, ades. Si me extulero, te inuenio repressorem; si me abscondero, te inuenio inquisitorem; et non inquisitorem tantum, sed et inuestigatorem. Si enim superbiero de iustitia mea, tu ibi es, cuius est uera iustitia. Si peccando uenero in profundum malorum, et confiteri contempsero , dicens, Quis me uidet ? inferno enim quis confitebitur tibi ? etiam illic ades, ut uindices. Quo ergo iturus sum, ut a facie tua fugiam, id est, iratum te non sentiam?

12. [uers. 9.] Hoc consilium inuenit: Sic fugiam, inquit, a facie tua, sic fugiam a Spiritu tuo; ab ultore Spiritu, a uindice facie, sic fugiam. Quomodo? Si recipiam pennas meas in directum, et habitabo in extrema maris [1 1Kb] : sic possum fugere a facie tua. Si in extrema maris uult fugere a facie Dei, ibi non erit ille a quo fugit, de quo dixit, Si descendero in infernum, ades? Mirum si in extremis maris non est, qui nec apud inferos deest. Sed noui, inquit, quomodo fugiam ab ira tua. Recipiende sunt penne mee non in prauum, sed in directum, ut nec in superbam erigar presumptionem, nec in perditam mergar desperationem. Quas pennas uult assumere, nisi duas alas, duo precepta caritatis? In quibus duobus preceptis tota Lex pendet et Prophete . Has, inquit, alas, has pennas si recipiam sic, et habitabo in extrema maris, possum fugere a facie tua ad faciem tuam, a facie irati ad faciem placati. Quid enim est extremum maris, nisi finis seculi? Illuc iam uolemus spe et desiderio, habentes alas gemine caritatis: non sit nobis requies, nisi in extremo maris. Nam si alibi requiem uoluerimus, in mare precipitabimur. uolemus quo usque finiatur mare, suspendamus nos pennis gemine dilectionis: ad Deum interim spe uolemus, et illum finem maris spe fideli premeditemur.

13. [uers. 10.] Quis autem nos perducat, attendite: ille ipse cuius faciem irati uolumus fugere. Quid enim sequitur? Si descendero in infernum, ades.  Si recipiam pennas meas in directum. Recipiam, inquit: ergo amiserat. Si recipiam pennas meas in directum, et habitabo in nouissima maris. Etenim illuc manus tua deducet me, et adducet me dextera tua. Hoc meditemur, fratres karissimi; hec sit spes nostra, hec sit consolatio nostra. Recipiamus pennas per caritatem, quas amisimus per cupiditatem. Cupiditas enim uiscum facta est pennarum nostrarum; elisit nos de libertate eris nostri, id est aurarum illarum liberarum Spiritus Dei. Inde elisi perdidimus pennas, et fuimus quodammodo captiuati in aucupis potestate: inde nos sanguine suo redemit, quem fugimus ut caperemur. Nutrit nobis pennas de preceptis suis; erigimus eas iam sine uisco. Non amemus mare, sed uolemus in extrema maris. Nemo trepidet; sed nemo de pennis suis presumat: quia et pennatos [1 1Kb] nisi ipse erigat, nisi ipse deducat, precipitabimur in profunda maris, lassati et fatigati, quasi presumentes de uiribus nostris. Opus ergo est ut habeamus pennas, et opus est ut ipse deducat; adiutor enim noster est. Habemus liberum arbitrium; sed illo ipso libero arbitrio quantum possumus, nisi nos adiuuet ille qui iubet? Etenim illuc manus tua deducet me, et adducet me dextera tua.

14. [uers. 11.] Et considerans longinquitatem uie, quid sibi dixit? Et dixi, Fortasse tenebre conculcabunt me. Ecce enim iam credidi in Christum, iam erigor duabus alis gemine caritatis, et abundat iniquitas huius seculi; et quoniam abundauit iniquitas, refrigescit caritas multorum. Sic dixit Dominus: Quoniam abundabit iniquitas, refrigescet caritas multorum. In ista uita inter tanta scandala, inter tam multa peccata, inter tantas turbas quotidianarum tentationum, quotidianarum suggestionum malarum, quid facio, inquit? quomodo perueniam ad extrema maris? Audio terribiliter a Domino, Quoniam abundabit iniquitas, refrigescet caritas multorum: deinde subiecit, Qui perseuerauerit usque in finem, hic saluus erit . Attendens longitudinem uie, dixi mihi, Fortasse tenebre conculcabunt me. Et nox illuminatio [2 1Kb] in deliciis meis. Facta est mihi nox illuminatio: quia in nocte me desperaueram posse transire tantum mare, et tantam uiam superare, et uenire ad extremum perseuerando usque in finem. Gratias illi qui me quesiuit fugitiuum, qui terga mea flagelli plaga percussit, qui me uocando, ab interitu reuocauit, qui fecit mihi illuminatam noctem. Nox est enim quamdiu ista uita agitur. Quomodo est nox illuminata? Quia Christus descendit in noctem. Accepit Christus carnem de isto seculo, et illuminauit nobis noctem. Perdiderat enim drachmam mulier illa; accendit lucernam . Sapientia Dei perdiderat drachmam. Quid est drachma? Nummus, in quo nummo imago erat ipsius Imperatoris nostri. Factus est enim homo ad imaginem Dei , et perierat. Et quid fecit mulier sapiens? Accendit  lucernam. Lucerna de luto est, sed habet lucem qua inueniatur drachma. Lucerna ergo sapientie, caro Christi, de luto facta est; sed uerbo suo lucet, inuenit perditos. Et nox illuminatio in deliciis meis: facta est mihi nox in deliciis. Delicie nostre Christus. uidete quemadmodum de illo modo gaudeamus. Clamores isti uestri, gaudia ista uestra unde sunt, nisi de deliciis? Unde autem iste delicie, nisi quia nox illuminata est, nisi quia nobis Christus Dominus predicatur? Quia quesiuit uos antequam quereretis eum, et inuenit uos ut inueniretis eum. Et nox illuminatio in deliciis meis.

15. [uers. 12.] Quoniam tenebre non obtenebrabuntur a te. Tu ergo noli tenebrare tenebras tuas; et Deus illas non tenebrat, sed magis illuminat: quia illi dictum est in alio psalmo, Tu illuminabis lucernam meam, Domine; Deus meus, illuminabis tenebras meas . Qui autem tenebrant tenebras suas, quas Deus non tenebrat? Homines mali, homines peruersi: cum peccant, utique tenebre sunt; dum non confitentur peccata que fecerunt, sed insuper defendunt, tenebrant tenebras suas. Ergo iam si peccasti, in tenebris es: sed confitendo tenebras tuas, mereberis illuminari tenebras tuas; defendendo autem tenebras tuas, tenebraris tenebras tuas. Et quando euades a duplicibus tenebris, qui in simplicibus laborabas? Unde autem Dominus non tenebrat tenebras nostras? Quia non nos sinit impunita habere peccata: flagellat nos in istis laboribus, et erudit nos. Tota ista miseria generis humani in qua gemit mundus, noueritis, fratres, quia dolor medicinalis est, non sententia penalis. uidetis quia dolor ubique, ubique metus, ubique necessitas, ubique labores. Crescit auaritia, sed in malis. Si ad hoc Deus hic talibus flagellis eruit nos, ut non tenebrentur tenebre nostre; agnoscamus nos sub pena flagelli esse, et benedicamus Deum miscentem amaritudines dulcedini uite temporalis, ne temporalium deliciarum delectatione cecati; non desideremus delicias eternas, nec uelimus finiri mare et habitare in nouissima maris [1 1Kb] . Seuiant ergo fluctus maris; quanto plus seuiunt fluctus maris, tanto se illa cum pennis columba suspendit [2 1Kb] . Non ergo tenebrat Deus tenebras nostras; quia miscet flagella peccatis nostris, et amaritudines prauis dulcedinibus nostris. Non nos tenebremus tenebras nostras defendendo peccata nostra; et nox illuminatio in deliciis nostris. Quoniam tenebre non obtenebrabuntur a te.

16. Et nox tanquam dies illuminabitur. Nox tanquam dies: dies nobis prosperitas seculi, nox nobis aduersitas seculi: sed si cognoscamus merito peccatorum nostrorum nos aduersitates pati, et dulcia nobis sint flagella Patris, ne sit amara sententia iudicis; sic habebimus tenebras noctis huius, quomodo lumen noctis huius. Si nox est, quomodo ibi lux est? Nox est, quia erratur hic a genere humano: nox est,  quia nondum uenimus ad illum diem, quem non coarctat hesternus et crastinus; sed est dies perpetuus, sine ortu, quia sine occasu. Nox est ergo hic; sed quamdam lucem suam nox ista habet, et tenebras suas. Quare sit generaliter nox diximus: que est lux noctis huius? Prosperitas et felicitas seculi huius, gaudium temporale, honor temporalis, quasi lux est noctis huius. Aduersitas autem et amaritudo tribulationum uel ignobilitas, tanquam tenebre sunt noctis huius. In hac nocte, in hac mortalitate uite humane habent homines lucem, habent homines tenebras; lucem prosperitatem, tenebras aduersitatem. Sed ubi uenerit Christus Dominus, et habitauerit animam per fidem, et promiserit aliam lucem, et inspirauerit et donauerit patientiam, et monuerit hominem non delectari prosperis, ne frangatur aduersis; incipit homo fidelis indifferenter uti mundo isto, nec extolli quando res prospere accidunt, nec frangi quando res aduerse sunt, sed ubique Dominum benedicere; non solum quando abundat, sed etiam quando amittit; non solum quando sanus est, sed etiam quando egrotat; ut sit in illo uera illa cantatio: Benedicam Dominum in omni tempore; semper laus eius in ore meo . Si ergo semper, et quando lucet nox ista, et quando obscura est nox ista; quando arridet prosperitas, quando tristis est aduersitas, semper sit laus eius in ore tuo: et fiet tibi quod modo dictum est, Sicut tenebre eius, sic et lumen eius. Non me conculcant tenebre eius, quia non me extollit lumen eius.

17. Ecce habes lumen ipsius in Iob: abundabat omnibus rebus. Lux noctis in illius diuitiis prima describitur: quantis rebus et quanta copia redundabat, lux erat noctis eius. Putauit inimicus propterea illum talem uirum colere Deum, quia illa omnia donauerat ei; et petiuit ut auferrentur ab eo: facte sunt tenebre noctis illius que primo habebat lucem. Nouerat tamen ille, siue lux ibi esset, siue tenebre illam noctem esse, in qua peregrinaretur a Deo suo; et habebat interiorem lucem ipsum Deum suum, per quam lucem interiorem indifferenter haberet siue tenebras noctis illius, siue lucem. Propterea, quia in luce noctis illius, id est in rerum abundantia, colebat Deum, ablatis illi omnibus rebus, posteaquam facte sunt tenebre illius, quid dixit ille? Dominus dedit, Dominus abstulit; sicut Domino placuit, ita factum est: sit nomen Domini benedictum . In nocte sum quadam uite huius: Dominus meus, inquit, habitat cor meum; illuminauit mihi solatiis quibusdam noctem istam, quando dedit copias rerum temporalium: subtraxit ipsam lucem temporalem, et quasi tenebrata est nox. Sed quia sicut tenebre eius, sic et lumen eius: Dominus dedit, Dominus abstulit; sicut Domino placuit, ita factum est: sit nomem Domini benedictum. Non sum tristis in nocte hac, quia sicut tenebre eius, sic et lumen eius. Utrumque transit, ut qui gaudent tanquam non gaudentes sint, et qui flent tanquam non flentes sint ; quia sicut tenebre eius, sic et lumen eius.

 18. [uers. 13.] Quoniam tu possedisti renes meos, Domine. Non sine causa, Sicut tenebre eius, sic et lumen eius. Intus est possessor: non solum cor tenet, sed etiam renes; non solum cogitationes, sed etiam delectationes. Ipse ergo possidet unde me delectaret aliquid lucis in nocte; ipse tenet renes meos: non noui delectari nisi de luce interiore sapientie ipsius. Quid ergo? non delectaris de prosperitate rerum, de felicitate temporum, de honoribus, de diuitiis, de familia? Non delector, inquit. Quare? Quia sicut tenebre eius, sic et lumen eius. Unde tibi ista indifferentia, ut sicut tenebre eius, sic sit tibi et lumen eius? unde? Quoniam tu possedisti renes meos, Domine; suscepisti me ex utero matris mee. Dum essem in utero matris mee, non indifferenter habebam tenebras illius noctis et lucem illius noctis. Etenim uterus matris mee, consuetudo ciuitatis mee fuit. Que est illa ciuitas? Que nos primo genuit in captiuitate. Nouimus Babyloniam illam de qua hesterno die locuti sumus, unde proficiscuntur omnes qui credunt et suspirant illi luci, Ierusalem celesti [1 1Kb] . Ego ergo dixi: Ex utero matris mee susceptus sum a Domino; inde mihi tenebre noctis huius et lux huius noctis indifferentes facte sunt. Qui autem est in utero matris illius Babylonie, gaudet prosperis seculi, frangitur aduersitatibus seculi; non nouit gaudere nisi aliquid prosperum eueniat secundum tempus, nec nouit contristari nisi aliquid aduersum eueniat secundum tempus. Iam exi de utero Babylonie, incipe cantare hymnum Domino: egredere, et nascere; suscipiet te Deus ex utero matris tue. Quis Deus? Deus ille apostoli Pauli, qui dixit: Cum autem placuit Deo, qui me segregauit de utero matris mee, reuelare [2 1Kb] Filium suum in me . Que enim erat mater eius? Synagoga. Et ibi quid didicerat, nisi quod habebant et didicerant ipsi Iudei et ipse populus? Nomen in illis remanserat laudis Dei; facta autem in eis non inueniebantur: erant in eis uerba Dei, quasi folia in arbore, et fructus nusquam. Talem arborem fici, sicut nostis, cum Dominus inuenisset, maledicto arefecit. Inuenit enim in ea folia, et fructum non inuenit: quamdam nobis arborem figurabat. Nam fructuum illorum tempus nondum erat : quod omnes homines nouerant, artifex celi et terre non nouerat? Ergo ille qui Paulum segregauit ab utero matris sue, ipse et nos segregauit ab utero matris nostre. Cuius matris nostre? Illius Babylonie. Suscepti ergo ex utero illo, iam incipiamus habere aliam spem. Promisit, fratres, quare gaudeatis [3 1Kb] ; fructus facite positi in alia spe. Iam non nouimus malum nisi offendere Deum, et non perduci ad illa que promisit; nec nouimus bonum nisi promereri Deum, et perduci ad illa que promittit. Quid illa bona mundi huius, et mala mundi  huius? Indifferenter habeamus; quia iam suscepti ab utero illius matris nostre indifferenter ea habentes, dicimus, Sicut tenebre eius, sic et lumen eius. Nec felicitas seculi nos facit beatos, nec aduersitas miseros. Opus est iustitiam tenere, fidem diligere, sperare in Deum, diligere Deum, diligere et proximum. Post istos labores habebimus indefessam lucem, habebimus diem sine occasu: transit quidquid est in ista nocte lucidum et tenebrosum. Quoniam tu possedisti renes meos, Domine; suscepisti me ex utero matris mee.

19. [uers. 14.] Confitebor tibi, Domine, quoniam terribiliter mirificatus es. Terribiliter mirificatus es: eo ipso quod te miramur, tu terribilis es; cum tremore gaudemus. Timemus enim ne de donis tuis nos extollentes per superbiam, mereamur amittere quod humilitate percepimus. Confitebor tibi, Domine, quoniam terribiliter mirificatus es: mirabilia opera tua, et anima mea cognoscit ualde. Iam cognoscit anima mea ualde; quoniam suscepisti me ex utero matris mee: antea uero mirificata est scientia tua ex me; inualuerat, nec poteram ad illam. Ergo ex me inualuerat, nec poteram ad illam. Unde modo anima mea cognoscit ualde, nisi quia nox illuminatio in deliciis meis est? nisi quia uenit mihi gratia tua, et illuminauit tenebras meas? nisi quia tu possedisti renes meos? nisi quia tu suscepisti me ex utero matris mee?

20. [uers. 15.] Non est absconditum os meum a te, quod fecisti in abscondito. Os suum dicit: quod uulgo dicitur ossum, latine os dicitur. Hoc in greco inuenitur  . Nam possemus hic putare os esse, ab eo quod sunt ora; non os correpte [1 1Kb] , ab eo quod sunt ossa. Non est ergo absconditum, inquit, os meum a te, quod fecisti in abscondito. Habeo in abscondito quoddam ossum. Sic enim potius loquamur: melius est reprehendant nos grammatici, quam non intelligant populi. Ergo est, inquit, quoddam ossum meum intus in abscondito; tu fecisti intus ossum mihi in abscondito, et non est absconditum a te. In abscondito enim fecisti; sed numquid et tibi hoc abscondisti? Hoc ossum meum factum a te in abscondito homines non uident, homines non nouerunt; tu autem nosti, qui fecisti. Quod ergo os dicit, fratres? Queramus illud; in abscondito est. Sed quia christiani in nomine Domini christianis loquimur, modo inuenimus quod sit ossum huiusmodi. Firmitas quedam est interior; quia in ossibus firmitas et fortitudo intelligitur. Est ergo quedam anime interior firmitas, ubi non frangitur [2 1Kb] . Quelibet tormenta, quelibet tribulationes, quelibet huius seculi aduersitates undique seuiant; illud quod Deus in abscondito fecit firmum, in nobis frangi non potest, non cedit. A Domino enim facta est quedam firmitas patientie nostre, de qua dicitur in alio psalmo: uerumtamen Deo subiicietur  anima mea; quoniam ab ipso patientia mea . Et attende apostolum Paulum, habentem intus hoc genus firmitatis: Quasi tristes, inquit; semper autem gaudentes . Unde quasi tristes? Contumeliis, opprobriis, persecutionibus, flagellis, plagis, lapidationibus, carceribus, catenis. Quis non eos miseros tunc existimaret? Nec illi ipsi persecutores seuirent in eos, nisi putarent eos miseros fieri persecutionibus suis. Illi enim eos ex sua infirmitate coniiciebant, qui non habebant ossum absconditum interius: illi uero qui habebant, hominibus foris tristes uidebantur, intus autem gaudebant Deo; cui non erat absconditum ossum ipsorum, quod fecerat in abscondito. Aperit autem hoc ossum in abscondito factum a Deo idem apostolus Paulus, his uerbis: Non solum autem, inquit, sed etiam gloriamur in tribulationibus. Parum est quia non es tristis, sed et gloriaris? Sufficiat tibi tristem non esse. Parum est, inquit, Christianis: tale ossum mihi fecit in abscondito, ut parum sit non frangi, nisi etiam glorier. Unde gloriaris? In tribulationibus, scientes quia tribulatio patientiam operatur. uide quomodo formata sit illa firmitas intus in corde: Scientes quoniam tribulatio patientiam operatur, patientia probationem, probatio spem; spes autem non confundit: quoniam caritas Dei diffusa est in cordibus nostris per Spiritum sanctum, qui datus est nobis . Sic formatum atque firmatum est ossum illud absconditum, ut faciat nos etiam gloriari in tribulationibus. Sed uidemur hominibus miseri, quia absconditum est eis quod habemus intrinsecus. Non est absconditum os meum a te, quod fecisti in abscondito: et substantia mea, in inferioribus terre. Ecce in carne est substantia mea, in inferioribus terre est substantia mea; et habeo tamen ossum intrinsecus, quod formasti, quod faciat me non cedere omnibus persecutionibus [1 1Kb] inferioris huius regionis, ubi est adhuc substantia mea. Quid enim magnum est si fortis est angelus? Magnum est si fortis est caro. Et unde fortis caro, unde forte uas fictile, nisi quia factum est ibi ossum in abscondito? Et substantia mea in inferioribus terre.

21. [uers. 16.] Quid de illis qui minus firmi sunt? Loquitur enim, ut iam commendaui, Christus. Sed multa dicta sunt ex persona corporis; audi et ex persona capitis: et non quasi distinguit, ut inducat ipsas personas, modo caput, modo corpus. Si enim distinguit, quasi diuidit; non erunt duo in carne una. Si autem duo sunt in carne una ; noli mirari si duo sunt in uoce una. Quando Dominus noster iehsu Christus passus est, discipuli nondum habebant illud ossum interius; nondum illis erat firmatum robur patientie: et latebant se, nesciebant uires suas; et ausus est Petrus promittere societatem mortis cum Domini passione, et non se nouerat egrotus; medicus autem nouerat egrotum. Quid autem factum est? Tecum, inquit, usque ad mortem. Amen dico tibi; priusquam gallus cantet, ter me negabis . Responsio medici uerior inuenta est, quam egroti presumptio. De his ergo dicit, Non est absconditum os meum a te, quod fecisti in abscondito: in quibus est ipsum os firmatum intrinsecus, et maxime robur passionis in ipso Domino nostro et Saluatore Iesu Christo, qui cum uoluit, sedit; cum uoluit, surrexit; cum uoluit, dormiuit; cum uoluit, euigilauit; quia, Potestatem, inquit, habeo ponendi animam meam, et potestatem habeo iterum sumendi eam . Quid de illis in quibus non erat fortitudo illa formata atque firmata? quid de illis dicit? uide quid dicat Patri Deo: Imperfectum meum uiderunt oculi tui. Imperfectum meum, Petrum meum pollicentem et negantem, presumentem et deficientem: uiderunt tamen eum oculi tui. Nam quod eum et ipse Dominus respexit, sicut scriptum est in Euangelio, iam post tertiam negationem commonitus quid ei predixerit Dominus, exiit foras, et fleuit amare : fletus ille de respectione Dei fuit; quia, Imperfectum meum, inquit, uiderunt oculi tui. Nam ille imperfectus titubans in Domini passione, procul dubio periret: sed uiderunt eum oculi tui; non solum ipsum, sed et omnes qui imperfecti fuerunt, donec Christi resurrectione firmarentur. Apparuit enim oculis eorum non perisse in Domino quod mortuum erat; et factum est os illud in abscondito eorum, ut nec ipsi iam timerent mori. Imperfectum meum uiderunt oculi tui; et in libro tuo omnes scribentur: non solum perfecti, sed etiam imperfecti. Non timeant imperfecti, tantum proficiant. Nec quia dixi, Non timeant, ament imperfectionem, et ibi remaneant ubi inuenti sunt. Tantum proficiant, quantum in ipsis est. Quotidie addant, quotidie accedant: tamen a corpore Domini non recedant; ut in uno corpore, et in his membris compaginati possint mereri de se dictam esse uocem istam, Imperfectum meum uiderunt oculi tui; et in libro tuo omnes scribentur.

22. Per diem errabunt, et nemo in eis. Dies hic adhuc erat Dominus noster iehsu Christus: unde dicebat, Ambulate, dum diem habetis . Sed per diem errabunt imperfecti ipsius. Putauerunt et ipsi Dominum nostrum Iesum Christum tantummodo hominem esse; non habere in se occultam diuinitatem, non esse occulte Deum, sed hoc solum esse quod uidebatur: hoc et ipsi putauerunt. Nam et ipse Petrus : dixerat Domino idem Petrus, cum interrogasset quid illum dicerent homines: Tu es Christus Filius Dei uiui. Et dixerat ei Dominus: Beatus es, Simon Bariona, quia non tibi reuelauit caro et sanguis, sed Pater meus qui in celis est. Quare? Quia dixerat eum Filium Dei. Ibi paulo post, eodem loco, in ipsa contextione uerborum, cepit Dominus de passione sua futura dicere. Ille autem Petrus, qui iam illum confessus fuerat Filium Dei, timuit ne sicut filius hominis moreretur. Erat Filius Dei, erat et filius hominis:  Filius Dei, in forma Dei, equalis Patri; filius hominis, in forma serui , qua minor sit Patre . uenturus erat ad passionem utique ex forma serui; quid timuit Petrus ne in forma serui periret forma Dei, et non potius presumpsit quia ex forma Dei reuiuisceret forma serui? Ait illi: Absit a te, Domine; propitius tibi esto. Et Dominus, qui illum beatum dixerat in illa uoce: uade post me, satanas, inquit; neque enim sapis que Dei sunt, sed que sunt hominum . Iamdudum quia dixerat, Tu es Christus Filius Dei uiui; audiuit, Non tibi reuelauit caro et sanguis, sed Pater meus qui in celis est: ideo petra [1 1Kb] , ideo beatus. Modo autem quia non ex Patris reuelatione, sed ex carnis infirmitate responderat, satanas appellatus est; Non sapis, inquit, que Dei sunt, sed que sunt hominum. Et hic erat Christus, fratres: inter illos ambulauerat, uentis imperauerat , ante oculos ipsorum fluctus calcauerat , ante oculos ipsorum quatriduanum mortuum suscitauerat , ante oculos ipsorum tanta miracula fecerat; et tamen trepidauerunt in passione eius, quasi amisissent eum de quo frustra presumpserant. Sed per diem errabunt [2 1Kb] et nemo in eis. Nemo prorsus, nec ipse qui dixerat, Tecum usque ad mortem. Dixerat enim illis: ueniet hora, ut me relinquatis solum, et eat unusquisque in uiam suam: sed non sum solus, quia mecum est Pater . Cum illo erat Pater, et ipse cum Patre; et in illo Pater, et ipse in Patre; et ipse et Pater unum ; et illi timuerunt cum moreretur. Quare, nisi quia per diem errauerunt, et nemo fuit in eis? Per diem errabunt, et nemo in eis.

23. [uers. 17.] Sed quid est, errabunt per diem? Numquid peribunt? Et ubi est, Imperfectum meum uiderunt oculi tui, et in libro tuo omnes scribentur? Ergo quando per diem errauerunt? Cum hic positum Dominum non intellexerunt. Et quid sequitur? Mihi autem ualde honorificati sunt amici tui, Deus. Iidem ipsi qui per diem errauerunt, et nemo fuit in eis, amici tui facti sunt, et ualde mihi honorificati sunt. Factum est in eis os illud post resurrectionem Domini in abscondito, et pro eius nomine passi sunt, in cuius passione trepidauerunt. Mihi autem ualde honorificati sunt amici tui, Deus; ualde confortati sunt principatus eorum. Facti Apostoli, facti duces Ecclesie, facti arietes ducentes greges, ualde confortati sunt principatus eorum.

24. [uers. 18.] Dinumerabo eos, et super arenam multiplicabuntur. Per illos qui per diem errauerunt, et nemo erat in eis, ecce nata est tanta ista multitudo, que iam sicut arena numerari non potest, nisi Deo. Dixit enim, Super arenam multiplicabuntur; et tamen dixerat, Dinumerabo eos. Illi ipsi numerati, super arenam multiplicabuntur. Ei quippe arena numerata est, cui numerati sunt capilli capitis nostri . Dinumerabo eos, et super arenam multiplicabuntur.

25. Exsurrexi, et adhuc sum tecum. Exsurrexi, et  adhuc sum tecum, quid est? Iam passus sum, inquit, sepultus sum; ecce surrexi, et adhuc me non intelligunt secum. Adhuc tecum sum, id est, nondum cum ipsis; quia nondum agnoscunt. Sic enim legitur in Euangelio, quia post resurrectionem Domini nostri Iesu Christi, sibi apparentem non continuo cognouerunt . Est et alius sensus, Exsurrexi, et adhuc sum tecum: ut hoc tempus significare uoluerit, quo adhuc in occulto est ad dexteram Patris, antequam reueletur in claritate qua uenturus est ad iudicandum de uiuis et mortuis.

26. [uers. 19, 20.] Et deinde dicit quid interea per totum hoc tempus, dum iam resurrexit et adhuc cum Patre est, patiatur hic per commixtionem peccatorum in corpore suo, quod est Ecclesia, et per separationem hereticorum. Sequitur enim et dicit: Si occideris, Deus, peccatores; uiri sanguinum, declinate a me, quoniam dices in cogitatione, Accipient in uanitate ciuitates suas. uidetur sic connecti ordo uerborum: Si occideris, Deus, peccatores, accipient in uanitate ciuitates suas. Si enim occisos uult intelligi, cum per superbiam qua intumescunt, amittunt gratiam qua uiuunt. Spiritus enim sanctus discipline effugiet fictum, et auferet se a cogitationibus que sunt sine intellectu . Sic occiduntur peccatores, quia obscurati intelligentia alienantur a uita Dei [1 1Kb] . Amittunt enim confessionem propter elationem: atque ita in eis occisis fit quod scriptum est, A mortuo, tanquam qui non sit, perit confessio . Et sic accipiunt in uanitate ciuitates suas, id est, populos suos uanos, eorum uanitatem sectantes; cum inflati iustitie nomine persuadent ut disrupto unitatis uinculo, eos tanquam iustiores ceci et imperiti sequantur. Et quia plerumque hinc inueniunt occasionem separandi se ab unitate Christi, dum malos accusant, cum quibus se communionem nolle habere confingunt; et quia fieri potest, ut non tantum infament innocentes, quos tanquam malos se fugere simulant, sed etiam uera de quibusdam malis sui similibus dicant, inter quos triticum Christi seruato unitatis uinculo gemit: propterea interposuit, uiri sanguinum, declinate a me, quoniam dices in cogitatione, accipient in uanitate ciuitates suas; id est, ideo seducent in separationem propriam populos suos, uanitate propria corrumpendos, quia tu in cogitatione dices, uiri sanguinum, declinate a me: ut scilicet merito superbie peccatores in spiritu occisi, propterea ciuitates suas, hoc est populos suos, in uanum accipiant, hoc est, in erroris uanitatem separando traducant, et quasi offensi commixtione palearum, disrupta unitate triticum deserant; quia ipsum triticum, id est bonos fideles, monet ut ante uentilationem, que nouissima futura est, non aperte se a malis segreget, ne adhuc eis commixtos deserat bonos; sed per bonam conuersationem et dissimulitudinem uite quodammodo tacite illis dicat [2 1Kb] , uiri sanguinum, declinate a me. Hoc enim  eis uoce Dei dicit, que uox in cogitatione est, sicut eam Deus dicit in cogitatione sancti populi sui. uiri autem sanguinum qui sunt, nisi qui oderunt fratres; sicut Ioannes dicit: Qui odit fratrem suum, homicida est ? Hoc ergo non intelligentes occisi peccatores, quomodo dicat Deus malis in cogitatione bonorum, uiri sanguinum, declinate a me, accusant in eis communionem malorum; et se per has calumnias separando, accipiunt in uanitate ciuitates suas. Hec uox que modo in cogitatione bonorum dicitur malis, aperta erit in illa die, quando eis dicitur a capite ipso nostro: Nunquam noui uos; discedite a me, omnes qui operamini iniquitatem .

27. [uers. 21.] Nunc autem dicit corpus Christi, quod est Ecclesia: Quid est quod mihi calumniantur superbi, quasi me maculent aliena peccata, et propterea separando se, accipiunt in uanitate ciuitates suas? Nonne eos qui oderant te, Domine, odio habui? Utquid a me peiores exigunt etiam corporalem a malis separationem, ut ante tempus messis simul cum zizaniis eradicetur et triticum ; ut ante tempus uentilationis perdam sustinentiam tolerandi paleam ; ut antequam omnia genera piscium ad finem seculi tanquam ad littus separanda perueniant, retia pacis unitatisque disrumpam ? Numquid malorum sunt Sacramenta que accipio? numquid eorum uite factisque consentiendo communico? Nonne eos qui oderant te, Domine, odio habui; et super inimicis tuis tabescebam? nonne cum zelus domus tue comederet me , uidebam insensatos, et tabescebam? nonne et tedium detinebat me a peccatoribus derelinquentibus legem tuam ? Qui enim sunt inimici tui, nisi qui uita sua indicant quam oderint legem tuam? Hos ergo cum odissem, cur mihi calumniantur qui accipiunt in uanitate ciuitates suas, quod mihi imputari possint eorum peccata, quos oderam, et super quibus zelo domus Dei tabescebam? Sed ubi est, Diligite inimicos uestros? An quia uestros dixit, non Dei? Benefacite, inquit, eis qui oderunt uos: non ait, qui oderunt Deum. Ideo iste secutus dixit [1 1Kb] , Nonne eos qui oderunt te, Domine, odio habui? non dixit, qui oderunt me. Et super inimicis tuis tabescebam: tuis dixit; non, meis. Sed qui nos propterea oderunt, et propterea inimici nobis sunt, quia Deo seruimus, quid aliud quam eum oderunt, et eius inimici sunt? Numquid ergo tales inimicos nostros diligere non debemus [2 1Kb] ? Aut non propter Deum persecutionem patiuntur, quibus dicitur: Orate pro persequentibus uos ? Ergo attende quod sequitur.

28. [uers. 22.] Perfecto odio oderam illos. Quid est, perfecto odio? Oderam in eis iniquitates eorum, diligebam conditionem tuam. Hoc est perfecto odio odisse, ut nec propter uitia homines oderis, nec uitia propter homines diligas. Nam ecce uide quid adiungat, Inimici facti sunt mihi. Non iam tantum Dei, sed suos  inimicos ostendit. Quomodo ergo in eis implebit, et quod ipse dixit, Nonne eos qui oderant te, odio habui, et quod Dominus precepit, Diligite inimicos uestros? Quomodo implebit hoc, nisi illo perfecto odio; ut hoc in eis oderit quod iniqui sunt, hoc diligat quod homines sunt? Nam et tempore ueteris Testamenti, quo uisibilibus suppliciis carnalis populus cercebatur, homo ad Nouum Testamentum per intelligentiam pertinens, famulus Dei Moyses, quomodo oderat peccantes, cum pro eis orabat? et quomodo non oderat, cum eos occidebat, nisi quia perfecto odio oderat eos? Ea namque perfectione sic oderat iniquitatem quam puniebat, ut diligeret humanitatem pro qua orabat.

29. [uers. 23.] Cum ergo corpus Christi ab impiis et iniquis etiam corporaliter in fine separandum, nunc inter eos interim gemat; et cum illi occisi peccatores tanquam de malorum communione bonis calumniando, et se quasi per occasionem malorum magis a bonis et innocentibus separando, sic accipiant in uanitate ciuitates suas, ut multi mali adhuc restent, qui eorum separationem non sequantur, sed a bonis usque in finem tolerandi, in eadem permixtione remaneant: quid inter hec agit corpus Christi, siue centenum, siue sexagenum, siue tricenum fructum afferens cum tolerantia ? Quid agit proxima Christi in medio filiarum. sicut lilium in medio spinarum ? Que sunt uoces eius? que conscientia? que species filie regis intrinsecus ? Ecce audi quid dicat: Proba me, Deus, et scito cor meum. Tu Deus, tu proba, tu scito; non homo, non hereticus, qui nec probare nouit, nec scire potest cor meum, ubi tu probas et scis quia non consentiam factis malorum, et illi me putant contaminari posse peccatis aliorum: ut dum ego in longinqua peregrinatione mea facio quod in alio psalmo gemo, id est, cum iis qui oderant pacem sum [1 1Kb] pacificus , donec perueniam ad illam uisionem pacis, quod interpretatur Ierusalem, que est mater omnium nostrum, ciuitas eterna in celis; ipsi litigando et calumniando seque separando, accipiant, non plane in eternitate, sed in uanitate ciuitates suas. Proba ergo me, Deus, et scito cor meum; scrutare me, et cognosce semitas meas. Utquid hoc? Attende quid sequitur.

30. [uers. 24.] Et uide, inquit, si uia iniquitatis sit in me, et deduc me in uia eterna. Scrutare, inquit, semitas meas, id est consilia et cogitationes meas: et uide si uia iniquitatis sit in me, siue faciendo, siue consentiendo; et deduc me in uia eterna. Quid aliud dicit, quam, deduc me in Christo? Quis est enim uia eterna, nisi qui est uita eterna? Aeternus enim est qui dixit: Ego sum uia, ueritas et uita . Si ergo aliquid inueneris in uia mea quod displiceat oculis tuis, quoniam uia mea mortalis est; tu deduc me in uia eterna, ubi nulla est iniquitas: quia etsi quis peccauerit, aduocatum habemus apud Patrem, Iesum Christum iustum. Ipse est exoratio pro peccatis nostris ; ipse est uia [1 1Kb] eterna sine peccato; ipse est uita eterna sine supplicio.

31. Magna sacramenta, fratres. Quomodo nobiscum loquitur Spiritus Dei? quomodo nobis facit in hac nocte delicias? Quid est hoc, rogamus uos, fratres? unde dulciora, quo obscuriora [2 1Kb] ? Conficit nobis potionem ad amorem suum, quibusdam modis miris. Mirificat ipsa dicta sua, ut cum ea diceremus que iam noueratis, tamen quia ex illis locis eruebantur que obscura uidebantur, tanquam noua fieret ipsa cognitio. Numquid non noueratis, fratres, quia in Ecclesia Dei tolerandi sunt mali, et schismata non sunt facienda? Numquid non iam sciebatis quia intra illa retia que capiunt bonos et malos pisces, perdurandum est usque ad littus, nec retia rumpenda sunt; quia in littore separabuntur boni ad uasa, et mali proiicientur? Iam ista noueratis; uersus autem istos psalmi huius non intelligebatis: expositum est quod non intelligebatis, et innouatum est quod noueratis.



IN PSALMUM CXXXIX ENARRATIO.



SERMO AD PLEBEM.

1. Iusserunt domini fratres  , et in ipsis Dominus omnium, ut istum psalmum afferam ad uos intelligendum, quantum Dominus donat. Adiuuet orationibus uestris, ut ea dicam que oportet me dicere, et uos audire; uti omnibus nobis utilis sit sermo diuinus. Non enim omnibus utilis est; quia non est omnium fides . Fides autem sic est in anima, ut radix bona que pluuiam in fructum ducit: perfidia uero, et error diabolicus, et cupiditas, mala radix omnium malorum , sicut radix spinarum, etiam dulcem pluuiam ad punctiones conuertit.

2. Quid habet psalmus iste, credo cum cantaretur, aduertisse uos; quoniam conqueritur et gemit, et precem Deo fundit, inter malos constitutum corpus Christi: eius enim uox est in omni tali prophetia, tanquam illius inopis, id est egentis, nondum satiati, esurientis et sitientis iustitiam , cui quedam saturitas promissa in fine seruatur. Interim hic nunc sitiat et esuriat, gemat et pulset et querat. Peregrinationis illecebris non delectetur, non putet patriam seculum, unde ut liberetur Christus aduenit: quia Christus caput nostrum esse uoluit, caput scilicet cuiusdam corporis. Non enim potest dici caput, ubi corpus nullum est cui sit caput. Proinde, si caput Christus; et alicuius corporis caput est Christus. Corpus illius capitis sancta Ecclesia est, in cuius nos membris sumus, si caput nostrum diligimus. Audiamus ergo uoces corporis Christi, hoc est uoces nostras, si sumus in Christi corpore; quia quisquis ibi non fuerit, in eis erit inter quos illud corpus gemit. Proinde aut in illo corpore eris, ut gemas inter malos; aut non eris in  illo corpore, et in eis eris inter quos malos gemit corpus, quod gemit inter malos: aut membrum Christi, aut hostis corporis Christi. Nec isti inimici et aduersarii corporis Christi uno modo intelliguntur, aut uno modo agunt. uersipellis est enim qui in eis regnat, et qui eis utitur tanquam uasis suis. Ceterum multi ab illo liberantur, et in corpus Christi transeunt; et qui sint, et quot [1 1Kb] futuri sint, nouit ille qui illos redemit sanguine suo nescientes. Sunt autem quidam perseueraturi in malitia sua, ad Christi corpus non pertinentes; et ipsi noti ei utique, cui nichil ignotum est. Interim illi qui iam compaginati sunt cum membris eius, nondum habentes resurrectionem futuram, in qua perit omnis gemitus, et laus succedit, in qua omnis tribulatio morietur, et erit sine fine exsultatio; nondum ergo habentes hoc in re, sed tamen tenentes in spe, gemunt ex desiderio quodam, et orant se liberari ab hominibus malis, inter quos necesse est uiuere et bonis: non enim separatio iam cuique tuta est. Illius enim erit separatio, qui non nouit errare. Quid est, qui non nouit errare? Ut nec malum traiiciat ad dexteram, nec bonum ad sinistram. Nos autem in hac uita difficile est ut nos ipsos nouerimus; quanto minus debemus de quoquam preproperam ferre sententiam? Quia si hodie malum nouimus, cras qualis futurus sit ignoramus; et forte quem uehementer odimus, frater noster est, et nescimus. Securi ergo odimus in malis malitiam, et diligimus creaturam; ut quod ibi fecit Deus amemus, quod ibi fecit ipse homo, oderimus. Fecit enim Deus ipsum hominem; fecit autem homo peccatum. Dilige quod fecit Deus, oderis quod fecit homo: sic enim persequeris quod fecit homo, ut liberetur quod fecit Deus.

3. [uers. 1.] In finem, Psalmus ipsi Dauid. Finem non intendas aliud quam tibi ab Apostolo prestitutum est: Finis enim Legis Christus, ad iustitiam omni credenti . Ergo cum audis Psalmum dicere, In finem, corda conuertantur ad Christum. Tanquam enim preco Psalmi est titulus Psalmi, ueluti dicens, Ecce ueniet [2 1Kb] ; inde dicturus sum, de Christo cantaturus. Nam et, ipsi Dauid, non intelligo nisi ipsum qui factus est ex semine Dauid secundum carnem . Interim propter genus congruit nomen. Genus carnale a Dauid; genus spirituale supra Dauid: et non solum ante Dauid, sed ante Abraham; nec ante Abraham tantum, sed ante Adam; nec ante Adam tantum, sed ante celum et terram, ante omnes Angelos, ante omnes Potestates et uirtutes, ante omnia uisibilia et inuisibilia. Quare? Quia ut hec essent, omnia per ipsum facta sunt, et sine ipso factum est nichil . Ergo quia ex semine Dauid, non secundum diuinitatem, qua Creator est ipsius Dauid, sed secundum carnem; Dauid dignatus est uocari in prophetia: in ipsum finem intende, quia ipsi Dauid Psalmus canitur; et corporis eius uocem audi, et esto in corpore eius. uox quam audisti tua fiat, et ora, et dic quod sequitur.

 4. [uers. 2.] Exime me, Domine, ab homine maligno: non ab uno, sed ab ipso genere; nec a uasis tantum, sed ab ipso principe, id est, ab ipso diabolo. Quare enim ab homine, si a diabolo? Quia et ipse in figura homo dictus est: uenit inimicus homo, et superseminauit zizania; et cum dixissent serui ad patremfamilias, Nonne bonum semen seminasti? Unde apparuerunt zizania? Responsum est: Inimicus homo hoc fecit . Ab isto ergo homine maligno ora, quantum potes, ut libereris: Quia non est tibi colluctatio aduersus carnem et sanguinem; sed aduersus principes et potestates, et rectores mundi tenebrarum harum , id est rectores peccatorum. Quod quidem et nos fuimus; nam audiuimus modo uocem Apostoli: Fuistis aliquando tenebre; nunc autem lux in Domino . Iam ergo lux facti, non in nobis, sed in Domino, oremus non tantum contra tenebras, id est contra peccatores, quos adhuc diabolus possidet; sed etiam contra ipsum principem eorum diabolum, qui operatur in filiis diffidentie . A uiro iniusto erue me. Hoc est, ab homine maligno; quod est, a uiro iniusto. Malignum enim ideo dixit, quia iniustum: ne forte aliquem iniustum bonum esse putes. Sunt enim multi iniusti quasi non nocentes; non sunt seui, non sunt asperi, non sunt persequentes et pressuras hominibus facientes: sed tamen inde iniusti, quia alio quodam modo luxuriosi, ebriosi, uoluptatibus dediti. Quomodo nulli nocet qui sibi non parcit? Innocens enim ille est qui non nocet; non autem qui sibi nocet. Tibi autem quomodo potest non nocere qui sibi nocet? Sed respondes: In quo mihi nocet? Non enim inuasit rem meam, aut appetiuit salutem meam: luxuria sua pascitur, suis uoluptatibus delectatur; sed si inquinatas habet uoluptates, ipse inquinatur; mihi quid pertinet, cui molestus non est? Nocet tibi saltem uel exemplo, quia uiuit tecum, et ad quod agit inuitat. Nonne cum eum uides forte in illis sordibus prosperari, duceris talium delectatione factorum? Etsi non consentis, saltem inuenisti quod expugnes. Quomodo ergo tibi non nocebat, qui laboras uincere quod fecit in corde tuo? Malignus est ergo omnis iniustus, et necesse est noxius sit, siue sit blandus, siue sit ferox. Quisquis in illum incurrerit, quisquis laqueis eius fuerit captus, inueniet quam sit noxium quod putabat lene. Etenim, fratres, et spine non pungunt in radicibus. Erue spinas de terra, contrecta radices ipsarum, et uide si sentis dolorem: tamen illud unde dolorem sentis in superficie, de illa radice processit. Itaque non uobis placeant homines quasi lenes et blandi, amatores tamen carnalium uoluptatum, et inquinatarum cupiditatum sectatores; non uobis placeant. Etsi adhuc uidentur lenes, radices spinarum sunt. Nam talibus factis per luxuriam plerumque effundunt quod habebant: et quomodo querunt implere quod effuderunt? Numquid iam parcunt rapinis et cogitationibus fraudum, omni generi malignitatis exquirende? Iam uides malum hominem, quem putabas antea lenem. Quando illum uidebas inebriari, bonus erat: modo  iam furem uides, latronem times; processerunt spine de illis radicibus. Quando sentiebas lenes radices spinarum, tunc si posses incenderes, et non esset unde prodiret quod te modo pungeret. Proinde, fratres mei, corpus Christi, uel membra Christi, gementia inter tales malos; quoscumque inueneritis procliues ferri in malas libidines et in perniciosas uoluptates, tunc reprehendite, et tunc castigate, tunc urite. Incendatur radix, et non est unde spina procedat. Si autem non potueritis, certi estote quod eos habebitis inimicos. Tacere possunt, occultare inimicitias suas possunt, amare uos non possunt. Sed quoniam amare uos non possunt, et necesse est ut qui oderunt uos mala uobis querant; non uacet lingua et cor uestrum dicere Deo, Exime, me Domine, ab homine maligno: a uiro iniusto libera me.

5. [uers. 3.] Qui cogitauerunt iniustitias in corde. Quid enim, quia non audent proferre in lingua, et seruant in corde? Propter eos enim dixit, qui plerumque in labiis bona loquuntur. Audis uocem iusti; sed non est cor iusti. Nam quid profuit hoc addere, ut diceret, Qui cogitauerunt iniustitias in corde? Ab eis me libera; ibi sit potentissima manus tua ad eruendum me. Facile est enim deuitare apertas inimicitias; facile est auerti ab inimico prompto et manifesto, cuius iniquitas iam etiam in labiis est: ille est molestus, ille est occultus, ille difficile deuitatur, qui in labiis bona portat, et in corde occultat mala: Qui cogitauerunt iniustitias in corde. Tota die constituebant bella. Quid est, bella? Contra que pugnarem tota die mihi constituebant. Inde enim hoc nascitur de talibus cordibus, quidquid est contra quod pugnat christianus. Si seditio, si schisma, si heresis, si contradictio turbulenta, non hoc erumpit nisi de illis cogitationibus que tegebantur: et quando labia bona loquebantur, tota die constituebant bella. Pacata audis uerba; sed belli constitutio a cordibus non discedit. Quod enim dictum est, tota die, Sine intermissione significat, id est, toto tempore.

6. [uers. 4.] Acuerunt linguas suas sicut serpentes. Si adhuc queris hominem, aspice similitudinem. In serpente maxime astutia est et dolus nocendi; propterea etiam serpit. Non enim uel pedes habet, ut eius uestigia cum uenit audiantur. In eius itinere uelut lenis est tractus, sed non est rectus. Ita ergo repunt et serpunt ad nocendum, habentes occultum uenenum et sub leni contactu. Et ideo sequitur: uenenum aspidum sub labiis eorum. Ecce est illud sub labiis; ut aliud sub labiis, aliud in labiis aduertamus. Quos etiam aperte manifestat alio loco, ubi dicit, Qui loquuntur pacem cum proximo suo; mala autem in cordibus suis .

7. [uers. 5.] Conserua me, Domine, de manu peccatoris; ab hominibus iniustis erue me. Ipsi sunt, noti sunt [1 1Kb] : non hic opus est intelligere, sed agere; orare opus est, non querere qui sint. Sed quomodo ores  aduersus huiusmodi homines, aperit tibi in consequenti. Multi enim aduersus malos imperite orant. Qui cogitauerunt, inquit, supplantare gressus meos. Adhuc potest carnaliter accipi. Habet quisque inimicum; in negotio cogitat ei fraudem facere, et ei auferre pecuniam, qui uersatur in communi negotio: habet quisque inimicum uicinum, et cogitat malum ingerere domui eius, aliquid de re ipsius minuere; et utique dolo cogitat, fraude cogitat, machinamentis diaboli hec ipsa gestit implere; nemo dubitat. Sed tamen non propter ista isti cauendi sunt, sed ne insidiando tibi adducant te ad se; id est, a corpore Christi separent te, et faciant de corpore suo. Sicut enim bonorum caput Christus est, sic illorum caput diabolus. Qui cogitauerunt, inquit, supplantare gressus meos. Quid est, supplantare gressus meos? Non quasi ut erres in negotio quod cum illo habes, et decipiat te in causa que tibi communis est in foro cum illo. Supplantauit gressus tuos, si te impedierit in uia Dei, ut illud quod rectum intendebas, titubet, aut labatur a uia, aut cadat in uia, aut recedat de uia, aut remaneat in uia, aut retro reuertatur unde uenerat. Quidquid tibi tale fecerit, supplantauit te, decepit te. Contra huiusmodi insidias ora, ne perdas celeste patrimonium, ne amittas Christum coheredem, quia uicturus es in eternum cum eo qui te fecit heredem. Non enim talis te fecit heredem, cui mortuo succedas, sed cum quo in eternum uiuas.

8. [uers. 6.] Absconderunt superbi muscipulam mihi. Totum corpus diaboli explicauit breuiter, cum ait, superbi. Inde est quod et iustos plerumque se dicunt, cum sint iniqui. Inde est quod nichil illis tam noxium est, quam confiteri peccata. Ipsi sunt qui cum sint falsi iusti, necesse est ut inuideant ueris iustis. Nemo enim inuidet alteri in eo quod non uult uel esse uel uideri. Alius tibi inuidet, quia diues es; aut diues uult esse ut tibi inuideat, aut putari uult diues: alius tibi inuidet, quia clarus es et nobilis; aut hoc esse affectat, aut hoc se putari cupit. Et sic omnia que uidentur bona in hoc seculo et putantur; quod quisque uult habere, et in quo uult excellere, uel cuius rei famam captat, in eo tibi inuidet. Isti autem qui falsi iusti sunt, uideri uolunt iusti, cum non sint; et necesse est ut quem uiderint uerum iustum, inuideant illi, et hoc cum illo agant, quomodo amittat unde gloriatur. Inde ueniunt omnes seductiones et supplantationes. Hoc prior ipse diabolus uoluit, qui cadens stanti homini inuidit: et quia ipse amisit regnum celorum, hominem illuc peruenire noluit , et non uult; et id agit nunc, ut homo illuc non perueniat, unde ipse deiectus est. Quia ergo superbus est ipse, et ideo inuidus quia superbus, omne corpus ipsius talium corpus est. Sed nos oremus contra illum, qui corrigi non potest, et pro ipsis qui possunt, ut dicamus homini iniusto: Quare inuides iusto, o homo iniuste? Quia uis uideri iustus? Cito fac quod melius est, et facilius eris quod uis uideri. Esto iustus [1 1Kb] : ita diliges cui  inuidebas; quia quod illum doles esse, eris et tu, et amabis in eo te, et ipsum in te. Etenim si inuideres diuiti, non esset in potestate tua ut diues esses; si inuideres honesto alicui senatori nobili, non esset in potestate tua ut nobilis tu esses et clarus; si inuideres pulchro, nunquam te pulchrum faceres; si inuideres forti et ualido, nunquam tibi uires dares: si inuides iusto, res in uoluntate est; esto quod doles esse alterum. Non enim empturus es quod tu non es et alius est; gratis constat, cito constat: Pax in terra hominibus bone uoluntatis .

9. Illi autem superbi absconderunt muscipulam: quesierunt supplantare gressus meos [1 1Kb] . Et quid fecerunt? Et restes extenderunt muscipulas pedibus meis. Quas restes? Notum est hoc uerbum in Scripturis, et inuenimus alibi quid significent restes. Dominus flagellum de resticulis fecit, unde expulit eos de templo, qui ibi male uersabantur ; et significauit nobis quomodo intelligamus restes: quia, Criniculis peccatorum suorum unusquisque constringitur , dicit alia Scriptura; et aperte Isaias, ue iis qui trahunt peccata sicut restem longam ! Quare autem dicitur restis? Quia omnis peccator perseuerans in peccatis suis, addit peccata peccatis; et cum deberet accusatione peccati sui corrigi, defensione duplicat quod confessione posset auferri, et plerumque aliis peccatis uult munitus esse propter illa que commisit. Fecit adulterium, et ne occidatur, parat homicidium; addit peccato peccatum. Rursum si ei contigerit facere homicidium, iam qui unum crimen timebat, duo timet: et utique cum uideat se plura timere, quam antea timebat, non cogitat minuere quod fecit, sed addere quod nondum fecit; querit forte et maleficium. Tria ecce habet. Inde iam quis cogitet? quis finiat restem peccatorum? Et optime dicitur restis: ut enim torqueatur restis, additur; et non adduntur recta fila, sed torta. Prauitas sibi connexa ducitur in longum, et non cogitat precidere quod male texuit; sed addere, producere, in longum protendere: ut habeat in fine unde illi ligentur manus et pedes, et proiiciatur in tenebras exteriores . Hec autem peccata sua tendunt iustis, quando eis suadent facere mala que ipsi faciunt. Ideo dixit, Restes extenderunt muscipulas pedibus meis; id est, de peccatis suis me deiicere uoluerunt. Et ubi hoc? Iuxta semitas scandalum posuerunt mihi: non in semitis, sed iuxta semitas. Semite tue, precepta Dei sunt. Illi scandala iuxta semitas posuerunt; tu, noli recedere a semitis, et non irrues in scandala. Nec uolo dicas: Et prohiberet illos Deus ponere mihi scandala iuxta semitas, et non ibi ponerent. Imo permisit Deus ponere scandala illos iuxta semitas, et tu non recedas a semitis. Iuxta semitas scandala posuerunt mihi.

10. [uers. 7.] Et quid restat? quod remedium inter tanta mala, in istis tentationibus, in istis periculis? Dixi Domino, Deus meus es tu. Illi homines sunt, et non mei; tu et Deus, et meus es. Dixi Domino, Deus  meus es tu. Magna uox orationis; mouet fiduciam. Numquid illorum non est Deus? Cuius enim non est Deus, qui est uerus Deus? Sed tamen proprie eorum est, qui eo fruuntur, qui ei seruiunt, qui libenter sub ipso sunt. Nam et mali quamuis inuiti, sub ipso sunt. Illi appellant Deum, a quo coronentur; sub illo illi fugiunt, a quo damnentur. Et iniquus qui non uult habere Dominum Deum suum, quo fugiet Deum omnium? Bonum est illi ergo ut conuertatur ad Deum omnium, faciatque illum conuersione suum; et positus inter tales peccatores, seductores, hypocritas, superbos, dicat ad Deum, quem sui conuersione sibi fecit Deum suum: Dixi Domino, Deus meus es tu. Percipe auribus, Domine, uocem deprecationis mee. Simplex quidem sententia est, et facilis ad intelligendum: sed tamen delectat forte cogitare quare non dixerit, Percipe auribus deprecationem meam; sed uelut euidentius exprimens affectum animi sui, ait, uocem deprecationis mee, uitam deprecationis mee, animam deprecationis mee, non quod sonat in uerbis meis, sed unde uiuunt uerba mea. Ceteri enim strepitus sine anima, soni dici possunt, uoces non possunt: uox proprie animatorum est, uiuorum est. Quam multi autem deprecantur Deum, et non sentiunt Deum, nec bene cogitant de Deo? Sonum deprecationis habere possunt, uocem non possunt; quia uita ibi non est. Huius qui uiuebat, quia Deum suum intelligebat, et a quo liberaretur uidebat, et a quibus liberaretur sentiebat, ipsa erat uox deprecationis eius.

11. [uers. 8.] Ipsam commendans auribus Dei dicat, Domine, Domine. Tu Domine, Domine, id est, tu uerissime Domine, non quales domini homines, non quales domini qui emunt saccello; sed qualis Dominus qui emit sanguine. Domine, Domine, uirtus salutis mee: id est, qui das uires saluti mee. Quid sibi uult, uirtus salutis mee? Conquerebatur de scandalis et insidiis peccatorum, de circumlatrantibus et circuminsidiantibus malignis hominibus uasis diaboli, de superbis inuidentibus iustis, inter quales necesse est uitam ducere, cum hic uiuimus in peregrinatione nostra hac. Talia uero scandala abundantia futura Dominus predixit, et ait: Abundabit iniquitas, et quoniam abundabit iniquitas, refrigescet caritas multorum. Sed adiunxit statim solatium: Qui perseuerauerit usque in finem, hic saluus erit . Attendit iste, et timuit; et abundantia iniquitatum turbatus respexit spem: quia qui perseuerauerit usque in finem, hic saluus erit. Extendit se perseuerare, et uidit longam uiam; et quia perseuerare magnum est et difficile, ipsum orauit ad perfectionem perseuerantie sue [1 1Kb] , a quo illi iussum est ut perseueraret. Certe saluus ero, si perseuerauero usque in finem; sed perseuerantia ad uirtutem pertinet, ut merear salutem: tu es uirtus salutis mee, tu me facis perseuerare, ut perueniam ad salutem. Domine, Domine, uirtus salutis mee. Et unde spero quia tu es uirtus salutis mee? Obumbrasti super caput meum in die belli. Ecce modo adhuc pugno: pugno foris contra fictos bonos, pugno intus contra concupiscentias meas; quoniam uideo aliam legem in membris meis, repugnantem  legi mentis mee, et captiuum me ducentem in lege peccati, que est in membris meis. Miser ego homo, quis me liberabit de corpore mortis huius? Gratia Dei, per Iesum Christum Dominum nostrum . Igitur laborans in hoc bello, respexit ad gratiam Dei; et quia iam ceperat estuare et arescere, tanquam umbram inuenit, sub qua uiueret: Obrumbrasti super caput meum in die belli; id est, in estu, ne fatigarer, ne arescerem.

12. [uers. 9.] Ne tradas me, Domine, a desiderio meo peccatori. Ecce quo mihi ualebit umbraculum tuum, ut estum non patiar a meipso. Et quid mihi peccator faceret ille, quantumlibet seuiret? Seuierunt enim in martyres iniqui; traxerunt eos, catenis ligauerunt, carceribus incluserunt, gladio ferierunt, bestiis subrexerunt [1 1Kb] , ignibus consumpserunt: hec omnia fecerunt; sed non eos tradidit Deus peccatoribus, quia non sunt traditi a desiderio suo. Illud ergo ora, quantum potes, ut a desiderio tuo non te tradat Deus peccatori. Tu enim desiderio tuo locum diabolo das. Ecce enim diabolus proposuit lucrum, et inuitauit ad fraudem: lucrum habere non potes, nisi fraudem feceris. Sed lucrum esca est, fraus laqueus. Sic attende escam, ut uideas et laqueum: quia lucrum non potes adipisci, nisi fraudem feceris; fraudem autem si feceris, capieris. Non ideo dico, capieris, quia inuenieris: aliquando enim non inuenieris, sed ab hominibus; numquid a Deo [2 1Kb] ? Capieris, et traheris, et occideris. Omnis enim qui talia facit, perimit seipsum. Ibi est ergo esca, ibi est et laqueus; frena desiderium, et non cades in laqueum: si autem uicerit te desiderium esce, mittit tibi collum in laqueum, et capiet te auceps animarum. Ne tradas me a desiderio meo peccatori. Inde inumbratur in die belli. Desiderium enim estus facit; umbraculum autem Domini temperat desiderium, ut possimus refrenare quo rapiebamur, ut non ita exestuemus, ut ad laqueum perducamur. Cogitauerunt aduersum me; ne derelinquas me, ne forte exaltentur. Habes alio loco: Qui me premunt exsultabunt si motus fuero . Tales sunt et isti, quia talis est et ipse diabolus. Quando seduxerit hominem, gaudet, triumphat de illo; exaltatur ipse, quia ille humiliatus est. Quare autem ille humiliatus est? Quia male exaltatus fuit: et ille qui de illo triumphat, humiliabitur. Tales sunt enim omnes qui gaudent de malo; uidentur sibi ad tempus gloriari, superbire, ceruicem erigere. Non uos delectet exaltatio [3 1Kb] eorum; escam habent in faucibus et hamum: ibi est quo delectantur, ibi est quo trahuntur. Ne derelinquas me, ne forte exaltentur: id est, non de me triumphent, non de me gaudeant.

13. [uers. 10.] Caput circuitus eorum, labor labiorum ipsorum teget eos. Me, inquit, umbra alarum tuarum teget: obumbrasti enim mihi in die belli. Ipsos quid teget? Caput circuitus eorum: ipsa est superbia. Quid est, circuitus ipsorum? Ut circumeant, et non stent;  in gyrum cant erroris, ubi iter est sine fine. Qui enim in longum it, alicunde incipit, alicubi finit: qui in gyrum it, nusquam finit. Ipse est labor impiorum, qui demonstratur in alio psalmo euidentius: In circuitu impii ambulant . Sed circuitus eorum caput, superbia est; quia initium omnis peccati superbia . Unde autem superbia labor labiorum ipsorum? Omnis enim superbus fictus est, omnis fictus mendax. Laborant homines loqui mendacium: nam ueritatem tota facilitate loquerentur. Ille enim laborat qui fingit quod dicit. Nam qui uerum uult dicere, non laborat: ipsa enim ueritas sine labore loquitur. De homine ergo hoc dixit Deo: Me proteget umbraculum tuum; ipsos teget mendacium ipsorum: sed ipsum mendacium ipsorum, labor est labiorum ipsorum. Ecce parturiuit iniustitiam, concepit dolorem, et peperit iniquitatem . In omni enim opere malo labor est, et omne opus malum cogitatum, mendacium ducem habet. Non enim est ueritas, nisi in opere bono. Et propterea quia omnes laborant in mendacio, ueritas quid clamauit? uenite ad me, omnes qui laboratis et onerati estis, et ego reficiam uos . Ipsa est uox clamans ad laborantes in alio psalmo: Filii hominum usquequo graui corde? utquid diligitis uanitatem, et queritis mendacium ? Aperte audi alio loco laborem in mendacio: Docuerunt linguas suas loqui mendacium; ut inique agerent laborauerunt . Caput circuitus eorum, labor labiorum ipsorum teget eos.

14. [uers. 11.] Decident supra eos carbones ignis in terra, et deiicies eos. Quid est, in terra? Hic, adhuc in hac uita; hic supra illos decident carbones ignis, et deiicies eos. Qui sunt carbones ignis? Nouimus istos carbones. An alii sunt isti, et alii illi de quibus dicturi sumus? Istos enim uideo ad penam ualere; illos autem quos commemoraturus sum, ad salutem. Dictum est enim de quibusdam carbonibus, cum homo peteret aduersum linguam subdolam auxilium: Quid detur tibi, aut quid adiicietur tibi ad linguam subdolam? Sagitte potentis acute, cum carbonibus uastatoriis : id est, uerba Dei cor transfigentia, et uetustatem perimentia, amoremque gignentia; et exempla hominum qui mortui erant et reuixerunt, et nigri erant, et fulgentes effecti sunt. Carbones enim tenebre sunt; color indicat. Sed cum ad eos accesserit flamma caritatis, et ex mortuis reuixerint, audiant ab Apostolo: Fuistis enim aliquando tenebre, nunc autem lux in Domino . Ipsi sunt carbones, fratres, quos intuemur, quando uolumus mutare uitam transfixi sagitta Dei, et impediunt nos male lingue hominum, de qualibus hic modo querebatur; et uolunt seducere a uia ueritatis, potiusque inducere ad errores suos, et dicere nobis quia si professi fuerimus, non implebimus. Attendimus carbones illos. Qui erat heri ebriosus, hodie sobrius est; qui erat heri adulter, hodie castus est; qui erat heri raptor, hodie largitor: omnes isti carbones ignis sunt. Accedunt exempla carbonum ad uulnus sagittarum , et fit ibi uastatio feni; propter quod et dicuntur carbones uastatorii. uastatur fenum, sed purgatur aurum; et mutat homo ex morte uitam, et incipit esse etiam ipse carbo flagrans: qualis carbo erat Apostolus, qui prius fuit persecutor et blasphemus et iniuriosus, niger et exstinctus; misericordiam uero consecutus , accensus est de celo: uox Christi accendit illum; periit in eo tota nigritudo, cepit feruens spiritu quo accendebatur, accendere. Tales ergo et hic intellecturi sumus carbones ignis, qui cadunt super istos malos, et deiiciunt illos? Plane non prohibemur hunc habere intellectum. uideo hic nobis elucescere non improbabilem et irreprehensibilem sententiam: intelligo illos carbones cadere super istos, ut deiiciantur. In alios enim ueniunt, ut accendantur; in alios, ut deiiciantur: ipse enim carbo dicebat, Quibusdam sumus odor mortis in mortem, quibusdam sumus odor uite in uitam . uident enim iustos flammantes spiritu, candentes luce, et eis inuidendo cadunt; hoc est quod superuenient illis carbones ignis in terra, et deiicientur. Quid est, in terra? Adhuc hic sunt in hac uita; excepta illa pena que seruatur impiis, carbones isti illos deiiciunt, antequam ueniat ignis eternus: Decident super eos carbones ignis in terra, et deiicient eos. In miseriis non subsistent. uenit illis miseria et non tolerant: iustus autem subsistit; quomodo ille subsistit, qui dicit, Sed etiam gloriamur in tribulationibus, scientes quoniam tribulatio patientiam operatur, patientia probationem, probatio spem; spes autem non confundit: quoniam caritas Dei diffusa est in cordibus nostris per Spiritum sanctum, qui datus est nobis . At uero super illos cum ceciderit aliqua pressura, aliqua miseria, non subsistunt; cadunt. Quando enim tales patiuntur huiusmodi pressuras, non ualent tolerare, decidunt in iniquitates malas; quia traduntur a desiderio suo peccatori.

15. [uers. 12.] uir linguosus non dirigetur super terram. uir linguosus amat mendacia. Quid enim illi est uoluptas, nisi loqui? Non enim attendit quid loquatur, dum loquatur [1 1Kb] . Non potest fieri ut iste dirigatur. Qualis ergo esse debet seruus Dei, accensus illis carbonibus, et ipse carbo salutaris effectus? qualis esse debet? Ut magis optet audire quam dicere, sicut scriptum est, Sit autem omnis homo uelox ad audiendum, tardus ad loquendum : et, si fieri potest, hoc cupiat, non habere necessitatem loquendi, et dicendi [2 1Kb] , et docendi. Ecce enim dico Charitati uestre: fratres mei, loquimur nos modo ad uos, ut aliquid doceamus uos: quanto melius; omnes sciremus, et nemo doceret alterum; ut non esset alius loquens, alius audiens, sed omnes audientes unum illum cui dicitur, Auditui meo dabis exsultationem et letitiam ? Unde et ille Ioannes, non tam gaudebat quia predicabat, et quia loquebatur; sed gaudebat quia audiebat: ait enim, Amicus  autem sponsi stat, et audit eum, et gaudio gaudet propter uocem sponsi . Itaque, fratres, cito dixerim Charitati uestre, ubi unusquisque probet se: non ut non loquatur [1 1Kb] , sed ut de illo locutionis officium exigat; gaudium autem taciturnitatis habeat in uoluntate, uocem doctrine in necessitate. Quando enim opus est uoce doctrine? Quando pateris imperitum, quando pateris indoctum. Si semper te delectat docere, semper uis habere imperitum quem doceas: si autem beneuolus es, et uis omnes doctos esse, non uis semper habere quos doceas; et non erit in uoluntate exercitatio uel probatio doctrine tue, sed in necessitate. Gaudium tibi sit in auditione Dei, necessitas tibi sit in locutione tua; et non eris uir linguosus, ne non dirigaris. Quare uis loqui, audire non uis? Semper foras exis, intro redire detrectas. Qui enim te docet, intus est: quando tu doces, tanquam foras exis ad eos qui foris sunt. Ab interiore enim audimus ueritatem, et ad eos qui foris a nostro corde sunt, loquimur. Quod enim dicimur eos in corde habere de quibus cogitamus, secundum quamdam imaginem dicimur, quam de illis habemus impressam. Nam si omnino intus ipsi essent, scirent utique quid in corde nostro esset; atque ita ut eis loqueremur, opus non esset. Si autem hoc te delectat quod foris agis; uide ne tumescas foris, et non possis redire per angustam [2 1Kb] , et non possit tibi dicere Deus tuus, Intra in gaudium Domini tui: sed dicat tibi, quia forinsecus erat quod amasti, Ligate ei manus et pedes, et mittite eum in tenebras exteriores . Ubi enim ostendit malum esse mitti exterius, ibi ostendit bonum esse intrare interius. Nam seruo bono quid dixit? Intra in gaudium Domini tui. Malo autem seruo, Proiicite illum in tenebras exteriores . Non ergo amemus magis exteriora, sed interiora: de interioribus gaudeamus; in exterioribus autem necessitatem habeamus, non uoluntatem [3 1Kb] . uir linguosus non dirigetur super terram.

16. uirum iniustum mala uenabuntur in interitum. ueniunt mala, et non subsistit; ideo dixit, uenabuntur in interitum. Multis enim bonis, multis iustis euenerunt mala; et tanquam inuenerunt eos mala. Nam ideo dixit, uenabuntur, quia unusquisque abscondere se uult a malo: sed cum inuenitur a malo, quasi factus est in uenationem. Numquid autem soli mali fugiunt a malis, quando queruntur a malis? Nonne et bonis dictum est: Si uos persecuti fuerint in hac ciuitate, fugite in aliam ? Ergo quando mali persequebantur bonos, id est martyres nostros, cum eos comprehenderunt, uenati sunt eos; sed non ad interitum. Pressa est enim caro, coronata est anima; et eiecta est anima de carne, nec carni aliquid factum est quod obesset in posterum. Incensa sit caro, percussa sit caro, laniata sit caro; numquid ideo subtracta est Creatori, quia data est in manus persecutoris? Ille qui creauit ex eo quod non  erat, non reparabit melius quam erat? Ergo quandocumque capti sunt iusti, uenati sunt illos quidem mali, sed non ad interitum. At uero illi qui non dirigentur et linguosi sunt, mala eos uenabuntur ad interitum. Quare? Quia in miseriis non subsistent.

17. [uers. 13.] Cognoui quia faciet Dominus iudicium egentis. Egens iste non est linguosus: qui enim linguosus est, abundare uult, esurire nescit. Illi autem egentes sunt, quibus dicitur, Pulsate, et aperietur uobis; querite, et inuenietis; petite, et dabitur uobis : ille egens est, de quo dicitur, Beati qui esuriunt et sitiunt iustitiam, quoniam ipsi saturabuntur . Gemunt inter scandala malorum, ipsi precantur ad caput suum, ut eruantur ab homine malo, et ab homine maligno liberentur, et de manibus iniustorum eruantur. Ipsi ergo sunt quorum causam Dominus non negliget: et si modo pressuras patiuntur, apparebit gloria ipsorum, cum apparuerit caput ipsorum. Talibus enim hic constitutis dicitur, Mortui estis, et uita uestra abscondita est cum Christo in Deo . Ergo pauperes sumus, abscondita est uita nostra; clamemus ad panem: est enim panis uiuus qui de celo descendit ; et qui in uia reficit nos, in patria saturabit nos. Modo enim, ut duremus, reficimur: nam necesse est esuriamus, quoadusque satiemur. Cognoui quia faciet Dominus iudicium egentis. Certus erat iste quoniam faciet Dominus iudicium egentis, et causam pauperum. Ostendet iniquis quomodo diligit iustos suos; ostendet diuitibus quomodo diligat pauperes suos. Diuites dixit, superbos; pauperes dixit, humiles: diuites dixit, per abundantiam non querentes; pauperes dixit, per desiderium suspirantes. Faciet Dominus causam ipsorum.

18. [uers. 14.] uerumtamen iusti confitebuntur nomini tuo. Et quando ages causam ipsorum, et quando facies iudicium ipsorum, tuo nomini confitebuntur: meritis suis nichil tribuent, non tribuent totum nisi misericordie tue. uerumtamen iusti confitebuntur nomini tuo. Et quia confitebuntur nomini tuo, ut quantumcumque iusti fuerint, nichil sibi assumant de suo, nichil sibi tribuant de suo; quid fiet, ut dirigant cor? Quia quando ad se flectunt, torquent cor; quando autem in Dominum intendunt, dirigunt cor. Et ubi erit uoluptas, ubi requies, ubi gaudium, ubi beatitudo? Numquid in se? Non; sed in quo sunt lux. Nunc autem lux in Domino , dixit. Ideo uide quid sequitur, uide quo concludit: Inhabitabunt recti cum uultu tuo. Male enim illis fuit in uultu suo; bene illis erit cum uultu tuo. Quando uultum suum amauerunt, in sudore uultus sui panem manducauerunt . Redeant, et deterso sudore, finitis laboribus, pereunte gemitu, ueniet illis facies tua abundans sufficientia. Nihil querent amplius, quia melius non habent; amplius non te deserent, nec deserentur a te [1 1Kb] . Etenim post resurrectionem de  Domino quid dictum est? Adimplebis me letitia cum uultu tuo . Sine uultu suo non nobis daret letitiam. Ad hoc purgamus uultum nostrum, ut gaudeamus ad uultum ipsius. Filii enim Dei sumus, et nondum apparuit quid erimus: scimus quia cum apparuerit, similes ei erimus, quoniam uidebimus eum sicuti est ; quia inhabitabunt recti cum uultu tuo. Putamusne cum uultu Patris, et non cum uultu Filii? an cum uultu Filii, et non cum uultu Patris? an unus quodammodo uultus Patris et Filii et Spiritus sancti? uideamus si non nobis ipse Filius promittit uultum suum, unde nos letos faciet. Modo hoc capitulum in Euangelio, quod huic psalmo attestaretur, Dominus Deus inspirauit ut legeretur. Ait enim ipse Dominus, Qui audit precepta mea, et custodit ea, ipse est qui diligit me: et qui diligit me, diligetur a Patre meo, et ego diligam eum, et ostendam illi meipsum . Quale promisit premium, dilectissimi? Numquid eum non uidebant, quibus se ostendere promittebat? nonne ante illos erat? nonne facies carnis illius adiacebat oculis eorum? Quid est quod uolebat ostendere uidentibus se? Sed quia talem uidebant discipuli, qualem crucifixerunt Iudei; erat autem Deus in carne illa occultus; hominem autem possent uidere homines, Deum uero non possent, quamuis in homine; quia Beati mundo corde, quoniam ipsi Deum uidebunt ; dedit formam hominis, et piis et impiis; seruauit formam Dei mundatis et piis, ut iucundemur in illo, et bene nobis in eternum sit cum uultu ipsius.



IN PSALMUM CXL ENARRATIO.



SERMO AD POPULUM.

1. Audistis, fratres, admonitionem et petitionem nostram ex ore Apostoli, cum eius modo Epistola legeretur. Ait enim: Orationi instantes, uigilantes in illa; orantes simul et pro nobis, ut Deus aperiat nobis ostium uerbi ad loquendum mysterium eius, ut manifestem illud, sicut oportet me loqui . Hec uerba etiam mea deputare dignemini. Sunt enim in Scripturis sanctis profunda mysteria, que ad hoc absconduntur, ne uilescant; ad hoc queruntur, ut exerceant; ad hoc aperiuntur, ut pascant. Psalmus quem modo cantauimus, in multis sententiis subobscurus est. Cum, adiuuante Domino, ea que dicta sunt, erui et exponi ceperint, uidebitis hoc uos audire quod iam noueratis. Sed ideo multipliciter dicta sunt, ut uarietas locutionis fastidium tolleret ueritatis.

2. Quid enim amplius, fratres, uel salubrius audituri et cognituri estis, quam, Diliges Dominum Deum tuum ex toto corde tuo, et ex tota anima tua, et ex tota mente tua; et, Diliges proximum tuum tanquam teipsum? Sed ne putetis hec duo precepta parua esse: In his duobus preceptis tota Lex pendet et Prophete . Quidquid ergo salubriter mente concipitur, uel ore profertur, uel de qualibet diuina pagina exsculpitur, non habet finem nisi caritatem. Hec autem  caritas non qualiscumque est. Nam et male uiuentes irretiuntur sibi societate perdite conscientie, et dicuntur amare se, nolle discedere ab inuicem, suis collocutionibus conciliari, desiderare se absentes, gaudere ad presentiam suam. Amor iste tartareus est: uiscum habet, quo deiiciat in profundum; non pennas, quibus leuet in celum. Que est autem caritas, ut a ceteris que appellantur caritates, segregetur et distinguatur? Ea que caritas dicitur uera Christianorum, a Paulo definita est, atque ita suis quibusdam terminis circumscripta, cum sit diuinitate infinita, ut omnino discernatur a ceteris. Finis enim, inquit, precepti est caritas. Posset hucusque dicere Nam aliis locis ubi tanquam scientibus loquebatur, hucusque dixit: Plenitudo, inquit, legis caritas ; et non dixit qualis caritas. Ideo ibi non dixit, quia dixit alibi: non enim ubique omnia dici aut possunt, aut debent. Ergo hic, Plenitudo legis caritas. Querebas forte, que caritas? qualis caritas? Audis alio loco: Finis precepti est caritas de corde puro. Iam uidete utrum inter se latrones habeant caritatem de puro corde. Purum cor in caritate hoc est, quando diligis hominem secundum Deum; quia et teipsum sic debes diligere, ut non erret regula, Diliges proximum tuum tanquam teipsum. Si enim male te diligis et inutiliter; ita et proximum diligendo, quid ei consulis? Quomodo autem te male diligis? Quomodo innuit [1 1Kb] Scriptura, que neminem palpat, et conuincit quia non te diligis; imo conuincit quia et odisti te: Qui autem, inquit, diligit iniquitatem, odit animam suam . Si ergo diligis iniquitatem, putas quod teipsum diligas? Erras: ita et proximum diligens, ad iniquitatem duces, et dilectio tua laqueus erit dilecti. Charitas ergo de puro corde est que est secundum Deum, et conscientia bona, et fide non ficta . Ista caritas definita ab Apostolo habet duo precepta; dilectionis Dei, et dilectionis proximi. In nullis Scripturis aliud requiratis, nemo uobis aliud precipiat. Quidquid obscurum est in Scriptura, hec ibi occulta est: quidquid ibi planum est, hec ibi aperta est. Si nusquam aperta esset, non te pasceret: si nusquam occulta, non te exerceret. Hec caritas clamat de corde puro, de corde talium in his uerbis, qualis hic modo orat. Et quis iste sit, cito dixerim: Christus est.

3. Audituri autem estis uerba que de Domino nostro Iesu Christo indigne accipiuntur, et putabit parum intelligens temere me dixisse Christi esse personam in hoc psalmo. Quomodo enim potest de Domino nostro Iesu Christo, de illo agno immaculato, de illo in quo solo non est inuentum peccatum, qui solus uerissime dicere potuit, Ecce uenit princeps mundi huius, et in me nichil inueniet , id est, nullam culpam, nullum reatum; qui solus, quod non rapuit, exsoluebat ; qui solus innocentem sanguinem fudit, Filius Dei unicus carnem accipiens, non qua ipse minueretur, sed qua nos augeret:  quomodo ergo de ista persona recte accipitur, Pone, Domine, custodiam ori meo, et ostium continentie circum labia mea, ut non declines cor meum in uerba maligna ad excusandas excusationes in peccatis? Manifestissime quippe iste est sensus: Custodi, Domine, os meum ianua quadam et ostio precepti tui, ut in uerba maligna non declinetur cor meum. Que uerba maligna? Quibus excusantur peccata. Ne, inquit, peccata mea malim excusare, quam accusare. Hec uerba in ipsum Dominum nostrum Iesum Christum non cadunt. Que enim ille peccata commisit, que confiteri potius quam defendere debuisset? Nostra uerba ista sunt. Certe Christus loquitur. Si nostra uerba sunt, quomodo Christus loquitur? Et ubi est ebaritas de qua loquebar? Nescitis quia ipsa unum nos fecit in Christo? Charitas clamat ad Christum de nobis, Charitas clamat de Christo pro nobis. Quomodo caritas clamat ad Christum de nobis? Et erit, omnis qui inuocauerit nomen Domini, saluus erit . Quomodo caritas de Christo pro nobis? Saule, Saule, quid me persequeris ? uos, inquit Apostolus, estis corpus Christi et membra . Si ergo ille caput, nos corpus, unus homo loquitur; siue caput loquatur, siue membra, unus Christus loquitur. Et capitis est proprium loqui etiam in persona membrorum. Ipsam nostram consuetudinem aduertite. Primo quomodo loqui in membris nostris non potest nisi caput: iam uero caput nostrum quomodo loquatur in persona omnium membrorum, aduertite. In angusto tibi pedem aliquis calcat: Calcas me, dicit caput. uulnerauit tibi aliquis manum: uulnerasti me, dicit caput. Caput tuum nullus tetigit, sed loquitur unitas compaginis corporis tui. Omnium membrorum tuorum personam illa, que in capite est, lingua suscepit, ipsa pro omnibus uerbo fungitur. Sic ergo audiamus Christum loquentem; sed unusquisque agnoscat ibi uocem suam, tanquam herens in Christi corpore. Aliquando enim dicturus est uerba in quibus nullus nostrum inueniat personam suam, sed ad solum caput pertineant; non se tamen separat ex uerbis nostris et ad sua propria tollit, uel a suis propriis non ad nostra redit. De ipso enim et de Ecclesia dictum est: Erunt duo in carne una . Unde et ipse in Euangelio dicit de hac ipsa re: Iam igitur non sunt duo, sed una caro . Hec noua non sunt; a uobis semper [1 1Kb] audita sunt: sed per occasiones necesse est commemorentur, primo quia ipse Scripture quas tractamus, ita sibi sunt innexe, ut multa in multis repetantur; et utile est. Cura enim mundi spinas habet, et offocat semina; oportet sepius a Domino commemorari quod cogit mundus obliuisci.

4. [uers. 1.] Domine, clamaui ad te, exaudi me. Hoc omnes possumus dicere. Hoc non dico, totus Christus dicit: sed magis ex persona corporis dictum est; quia et cum hic esset, carnem portans orauit, et ex persona corporis orauit Patrem, et cum oraret globi sanguinis de toto corpore eius destillabant. Sic scriptum est in Euangelio: Orauit iehsu intenta oratione,  et sudauit sanguinem . Quid est de toto corpore sanguinis effluxio, nisi de tota Ecclesia martyrum passio? Domine, clamaui ad te, exaudi me: intende uoci deprecationis mee, dum clamauero ad te. Iam finitum negotium clamandi putabas, cum diceres, Clamaui ad te. Clamasti, iam noli esse securus. Si finita est tribulatio, finitus est clamor: si autem manet tribulatio Ecclesie et corporis Christi usque in finem seculi, non tantum dicat, Clamaui ad te, exaudi me; sed, Intende uoci deprecationis mee, dum clamauero ad te.

5. [uers. 2-4.] Dirigatur oratio mea tanquam incensum in conspectu tuo; eleuatio manuum mearum sacrificium uespertinum. Hoc de ipso capite solere intelligi, omnis christianus agnoscit. Declinante enim iam die in uesperum, Dominus in cruce animam deposuit recepturus, non amisit inuitus. Sed tamen et ibi nos figurati sumus. Quid enim illius pependit in ligno, nisi quod de nobis accepit? Et unde fieri potest ut aliquando Deus Pater dimittat et deserat unicum Filium, qui utique cum illo unus Deus est? Et tamen nostram infirmitatem figens in cruce, ubi uetus homo noster, sicut dicit Apostolus, confixus est cruci cum illo, ex uoce ipsius hominis nostri clamauit: Deus meus, Deus meus, utquid me dereliquisti ? Illud ergo est sacrificium uespertinum, passio Domini, crux Domini, oblatio uictime salutaris, holocaustum acceptum Deo. Illud sacrificium uespertinum fecit in resurrectione munus matutinum. Oratio ergo pure directa de corde fideli, tanquam de ara sancta surgit incensum. Nihil est delectabilius odore [1 1Kb] Domini: sic oleant omnes qui credunt.

6. »uetus« ergo »homo noster,« Apostoli uerba sunt, »confixus est cruci cum illo; ut euacuaretur,« inquit, »corpus peccati, ut ultra non seruiamus peccato« . Inde et in ipso psalmo cum dictum esset, »Deus meus, Deus meus, utquid dereliquisti me, longe a salute mea;« statim subiectum est, »uerba delictorum meorum.« Quorum delictorum, si caput attendas? Et tamen eius fuisse uocem in psalmo, ipse testatus est in cruce, ipsa uerba dixit, ipsum uersum pronuntiauit. Non est relictus humane coniecture locus, nullus negandi aditus qualicumque christiano. Quod lego in psalmo, hoc audio a Domino. In ipso etiam psalmo agnosco quod in Euangelio lego: »Foderunt manus meas, et pedes; dinumerauerunt omnia ossa mea. Ipsi uero considerauerunt, et conspexerunt me; diuiserunt sibi uestimenta mea, et super uestem meam miserunt sortem« . Hec omnia sicut predicta, ita facta; sicut audiuimus, ita et uidimus . Ergo si Dominus noster iehsu Christus nos figurans in caritate corporis sui, quamuis esset ipse sine peccato, dixit, uerba delictorum meorum; dixit autem hoc ex persona corporis sui: quis audet in membris eius dicere non se habere peccatum, nisi qui fuerit ausus se false iustitie nomine efferre, et Christum falsitatis  arguere? Fatere ergo, o membrum, quod pro te pronuntiauit caput tuum. Quod ut fateamur, quod ut faciamus, nec nos iustificemus ante conspectum solius iusti, qui iustificat impium ; subiecit iam sui corporis uocem: Pone, Domine, custodiam ori meo, et ostium continentie circa labia mea. Non dixit, claustrum continentie; sed, ostium. Ostium et aperitur et clauditur: ergo si ostium est, et aperiatur, et claudatur; aperiatur ad confessionem peccati, claudatur ad excusationem peccati. Ita enim erit ostium continentie, non ruine.

7. Quid enim nobis prodest hoc ostium continentie? quid orat ex persona corporis Christus? Ut non declines, inquit, cor meum in uerba maligna. Quid est, cor meum? Cor Ecclesie mee, cor utique corporis mei. uerba illa attendite ubi nobis regula figitur, Saule, Saule, quid me persequeris ? cum ipsum nemo tetigisset. »Esuriui, et cibastis me; sitiui, et potum dedistis mihi:« et cetera. Et illi: »Quando te uidimus esurientem aut sitientem?« Et ille: »Cum uni ex minimis meis fecistis, mihi fecistis« . Hec Christianis inusitata esse non debent, maxime in quibus regule fixe sunt et ceterorum intelligendorum; et aut non turbabuntur, aut cito corrigentur. Sicut ergo ibi dicturi sunt iusti: Domine, quare dixisti, Esuriui, et dedistis mihi manducare? quando uidimus te esurientem? et ille responsurus est, Cum uni ex minimis meis fecistis, mihi fecistis; sic et hic dicamus [1 1Kb] Christo intus, in interiore homine nostro, qui ibi per fidem habitare dignatur . Non enim absens est a nobis, et non est cui dicamus, cum ipse dicat: Ecce ego uobiscum sum usque ad consummationem seculi . Dicamus ergo illi et nos, quoniam uocem eius in hoc psalmo accepimus: eius enim uox est, quod nemo negat, »Eleuatio manuum mearum sacrificium uespertinum.« Dic ergo consequenter: »Pone, Domine, custodiam ori meo, et ostium continentie circum labia mea; ut non declines cor meum in uerba maligna, ad excusandas excusationes in peccatis.« Quare sic oras, Domine? que peccata tua excusaturus es? Respondet, Cum unum ex membris meis sic orat, ego sic oro: sicut ibi respondit, Cum uni ex minimis meis fecistis, mihi fecistis.

8. Cum autem non declinatum fuerit cor tuum, o membrum Christi, cum cor tuum non fuerit declinatum »in uerba maligna, ad excusandas excusationes in peccatis, cum hominibus operantibus iniquitatem; et non« combinabis »cum electis eorum.« Hoc enim sequitur: »Et non combinabo cum electis eorum.« Qui sunt electi eorum? Qui seipsos iustificant. Qui sunt electi eorum? Qui sibi iusti uidentur, et contemnunt ceteros, sicut phariseus ille in templo dixit: Deus, gratias ago tibi, quia non sum sicut ceteri homines . Qui sunt electi eorum? Hic homo si propheta esset, sciret que mulier illi accessit ad pedes. Agnoscitis uocem alterius pharisei, qui Dominum  inuitauerat, quando mulier illa que erat in ciuitate peccatrix, uenit et accessit ad pedes eius? Illa impudica, quondam frontosa ad fornicationem, frontosior ad salutem, irrupit in domum alienam. Sed ille qui ibi discumbebat, non erat alienus. Non extranea quemlibet conuiuam, sed ancilla Dominum suum secuta est. Accessit ad pedes, quia eius uestigia sequi cupiebat; lauit lacrymis, tersit capillis. Pedes Christi qui sunt, nisi per quos peragrauit totum mundum? Quam speciosi pedes eorum qui annuntiant pacem, qui annuntiant bona ! Pedes ergo Domini quanti susceperunt, ut suscipiendo iustum in nomine iusti, mercedem iusti acciperent; et susceperunt prophetam in nomine prophete, ut mercedem prophete acciperent! »Et quicumque potum dederit,« inquit, »uni ex minimis istis calicem aque frigide, tantum in nomine discipuli, amen dico uobis, non perdet mercedem suam« . Qui ergo tali humanitate pedes Domini suscepit, quid impendit, nisi que habebat in domo superflua? Merito quia capilli quasi superflui sunt, inde illa pedes Domini detergebat. Superflua tua necessaria fiunt tibi, si inde fueris obsecutus pedibus Domini. Ergo illa curari uolebat, conscia magni uulneris. Sed numquid magnum uulnus, et paruus medicus? Pharisei autem nolebant se tangi ab immundis, uitabant omnem contactum peccatorum; et si quando forte necessitate tangebantur, abluebant se. Et prope baptizabant per omnes horas non tantum se, sed et uasa sua, lectos suos, calices, paropsides, sicut Dominus in Euangelio commemorat . Cum ergo ille phariseus nosset hanc mulierem, que utique si ad pedes illius pharisei accederet, repelleret eam, ne sanctitas eius pollueretur; habebat enim eam in corpore, non in corde; et quia non habebat eam in corde, utique falsam habebat in corpore: quia ergo ille eam repulsurus esset, cum hoc Dominus non fecit, existimauit eum nescire que illa esset, et dixit apud semetipsum, Hic si esset propheta, sciret que mulier illi accessit ad pedes. Non dixit, repulisset eam: sed, sciret que esset; tanquam esset consequens ut si sciret, repelleret. Ex illo ergo quod non eam repulit, etiam nescisse eum pro certo suspicatus est. Dominus autem sic habebat oculos in illam mulierem, ut aures haberet in cor pharisei. Itaque audita cogitatione eius, proposuit similitudinem quam nostis. »Duo debitores erant cuidam feneratori; unus ei debebat quingentos denarios, alter quinquaginta: cum non haberent ambo unde redderent, donauit ambobus. Quero abs te,« inquit, »quis eum plus dilexit? Et Ille respondit,« iam coactus ueritate aduersus seipsum proferre sententiam: »Credo,« inquit, »Domine, quia ille cui plus donauit. Et conuersus ad mulierem, dixit ad Simonem: uides istam mulierem? Introiui in domum tuam: osculum mihi non dedisti; illa autem non intermisit pedes meos osculari: aquam mihi ad pedes non dedisti; illa lacrymis suis lauit mihi pedes: oleum mihi non dedisti; illa unxit unguento. Propter quod dico tibi: dimittuntur ei peccata  multa, quoniam dilexit multum« . Quare? Quia confessa est, quia fleuit, quia non declinatum est cor eius in uerba maligna ad excusandas excusationes in peccatis, non combinata est cum electis eorum, id est, defendentibus se.

9. Non enim et huic ipsi mulieri, si declinaretur cor eius in uerba maligna, deesset defensio peccatorum. Annon quotidie pares eius in turpitudine, sed non pares in confessione, meretrices, adultere, flagitiose defendunt peccata sua? Si latuerint, negant; si autem uel deprehense atque conuicte fuerint, uel publice id egerint, defendunt. Et quam facilis defensio earum, quam cita, sed quam preceps, quam quotidiana et quam sacrilega! O si Deus hoc nollet, non facerem! Hoc uoluit Deus, fortuna hoc uoluit, hoc uoluit fatum. Non dicit, Ego dixi, Domine, miserere mei; non quomodo illa peccatrix ad pedes medici ueniens, Sana animam meam, quoniam peccaui tibi . Et ista, fratres mei, defensio qualium est? Non solum indoctorum, sed etiam doctorum. Sedent, et computant sidera; interualla [1 1Kb] , cursus, uolubilitates, status, motus intendunt, describunt, coniiciunt. Docti, magni uidentur. Totum hoc doctum et magnum, defensio peccati est. Eris adulter, quia sic habes habes uenerem: eris homicida, quia sic Martem. Mars ergo homicida, non tu; et uenus adultera, non tu. uide ne et pro Marte et pro uenere tu damneris. Deus enim qui damnaturus est, nouit quia tu es, qui dicis, Non ego, iudici scienti. Porro ipse mathematicus qui tibi fabulas laqueorum tuorum etiam uendit, ut non uel gratuitam compares mortem : ipse ergo mathematicus si uxorem suam paulo petulantius uiderit conuersari, aut aliquos alienos improbe attendere, aut fenestram crebro repetere; nonne arripit, uerberat, et dat disciplinam in domo sua? Respondeat illi uxor: Si potes, uenerem cede, non me. Nonne et ille respondebit: Fatua, aliud est quod competit rectori, aliud quod profertur emptori? Ergo electi eorum qui sunt? Electi malorum, electi impiorum, cum quibus non est combinandum, id est, cum quibus non est habenda societas. Qui sunt autem? Arbitrantes se iustos, et contemnentes ceteros quasi peccatores, sicut erant illi pharisei: aut quia ipsa peccata manifeste uel deprehenduntur, uel publice fiunt, defendentes et asserentes, ne aliquid culpe eorum tribuatur; et ut ipsi nichil mali fecisse iudicentur, sed totum Deus, qui uel sic creauit hominem, dicunt, uel stellas composuit, uel res humanas negligit. Defensiones sunt electorum seculi. Sed dicat membrum Christi, dicat corpus Christi, dicat Christus ex persona corporis sui, »Non declines cor meum in uerba maligna, ad excusandas excusationes in peccatis, cum hominibus operantibus iniquitatem; et non combinabo cum electis eorum.«

10. Nostis, fratres, quod non est pretermittendum, quasi iustos eminentiores in se tenentes uelut primum  gradum iustitie, Electos uocari apud Manicheos. Qui nouerunt, recognoscant; qui nesciebant, audiant. Electi quidem Dei sunt omnes sancti, et habemus hoc in Scripturis : sed usurparunt sibi illud nomen, et quasi familiarius sibi applicauerunt, ut tanquam proprie iam electi appellentur. Qui sunt isti electi? Quibus si dixeris, Peccasti; statim illam defensionem impiam et peiorem ceteris magisque sacrilegam proferunt: Non ego peccaui, sed gens tenebrarum. Que est ista gens tenebrarum? Que bellum gessit cum Deo. Et ipsa peccat, cum tu peccas? Ipsa, inquit, quia commixtus sum illi. Deus enim qui te commiscuit, quid timuit? Hoc enim dicunt, quod illa gens tenebrarum rebellauerit aduersus Deum, antequam mundus fieret; et ille cauens ne regna eius loco adueniente hostili impetu uastarentur, misit huc membra sua, substantiam suam, hoc quod ipse est; si aurum, aurum; si lux, lucem: quidquid illud est, hoc misit, et miscuit uisceribus gentis tenebrarum, dicunt, et fabricauit inde mundum. Et nos anime, inquiunt, de ipsis membris Dei sumus; sed premimur hic uisceribus gentis tenebrarum, et quidquid peccare dicimur, illa gens peccat. Se quidem uidentur excusare a peccato; sed Deum suum non excusant a crimine timoris, nec ipsam substantiam Dei sui a crimine corruptibilitatis. Si enim incorruptibilis Deus, si incommutabilis, si incontaminabilis, si immaculabilis, si impenetrabilis, quid ei factura erat gens illa? Fecisset illa quem uellet impetum; quomodo terreret impenetrabilem, inuiolabilem, incontaminabilem, incommutabilem et incorruptibilem? Si ergo talis Deus, crudelis; quia sine causa huc uos misit, cui nichil noceri poterat. Quare uos misit? Ecce gens tenebrarum illi nocere non poterat; ipse autem uobis grauiter nocuit, et ipse, magis quam illa, hostis uester fuit: quanquam et ipsa uobis nocere potuit. Potuistis premi, potuistis captiuari, potuistis inquinari, potuistis corrumpi: potuit ergo et ille. Frustum enim quodammodo, et portiuncula nature ipsius conuincit massam. Quale est illud quod huc misit, tale est et illud quod ibi remansit. Hoc ipsi dicunt: ipsi fatentur quia due substantie sunt; una illa, et una ista. Libri eorum hoc habent; et si negant, leguntur, et conuincuntur.

11. Quid ergo? Ut in hoc uno exordio nichil amplius dicam, non dicam peiora, non dicam sceleratiora: in hoc ipso exordio quo bellum inducunt, uidete quemadmodum debellentur; et ubi pugnatum aduersus Deum a gente tenebrarum dicunt, ipsi in eorum uerborum pugna capiuntur. Non enim est quod dicant, aut quo refugiant. Sed uis, o nefande, false electe, defendere peccatum tuum, ut quando aliquid mali feceris, non tu fecisse uidearis: queris in quem peccatum tuum refundas, et refundis in gentem tenebrarum. Sed ad Deum attende, si non in illum refundis. Si enim posset gens tenebrarum, quam fingitis, hoc tibi diceret: Quid me accusas? Potui aliquid facere Deo tuo, annon potui? Si potui, fortior illo sum: si non potui, quare me timuit? Si non timuit,  quare huc te misit, ut tanta hic patiaris, cum sis membrum ipsius, cum sis substantia ipsius? si non timuit, inuidit; si hoc timore non fecit, crudelitate fecit. Quam ergo iniquus est, cui nichil noceri poterat, et fecit ut membris suis hic ita noceretur? An poterat noceri? Ergo incorruptibilis non est. Cum uis ergo te defendere de peccato tuo, laudare non potes Deum. In laude Dei non capereris, nisi in tua iactareris. Transi ad uituperationem tuam, et laudabis Deum. Redi ad uerba Psalmorum quos exsecramini, dic: Ego dixi, Domine, miserere mei; sana animam meam, quoniam peccaui tibi. Ego dixi, ego peccaui; non fortuna, non fatum, non gens tenebrarum. Si ergo tu peccasti, iam uide quemadmodum pateat laus Dei, in qua angustabaris, cum te uelles defendere. Melius in peccatis tuis angustaris, et in illius laude dilataris. Iam ergo confesso peccato tuo, uide quemadmodum laudetur Deus: quia et iustus est, cum te punit perseuerantem; et misericors, cum liberat confitentem. Non ergo, inquit, declines cor meum in uerba maligna, ad excusandas excusationes in peccatis; ut dicam quia gens tenebrarum fecit quod ego feci.

12. Cum hominibus operantibus iniquitatem. Quam iniquitatem? Dicamus aliquam eorum iniquitatem nefandam. Audite iniquitatem nefariam Manicheorum publicam, quam confitentur. Expedire dicunt homini feneratorem esse, quam agricolam. Queris causam, et reddunt rationem. uide si ratio illa non dementia nominanda est. Qui enim in usuram, inquiunt, dat pecuniam, non ledit crucem luminis : qui autem, inquiunt, agricola est, multum ledit crucem luminis. Queris quam crucem luminis? Membra, inquiunt, illa Dei que capta sunt in illo prelio, mixta sunt uniuerso mundo, et sunt in arboribus, in herbis, in pomis, in fructibus. Dei membra uexat, qui terram sulco discindit; Dei membra uexat, qui herbam de terra uellit; Dei membra uexat, qui pomum carpit de arbore. Hec ne faciat in agro falsa homicidia, facit in fenore uera homicidia. Panem mendicanti non porrigit. uidete si potest esse maior iniquitas ista iustitia [1 1Kb] . Panem mendicanti non porrigit: queris, quare? Ne uitam que est in pane, quam dicunt membrum Dei, substantiam diuinam, mendicus ille accipiat, et liget eam in carne. Quid ergo uos? quid? quare manducatis? Carnem non habetis? Sed nos, inquiunt, quia fide Manichei illuminati sumus, orationibus et psalmis nostris, qui electi sumus, purgamus inde uitam que est in illo pane, et mittimus illam ad thesauros celorum. Tales sunt electi, ut non sint saluandi a Deo, sed saluatores Dei. Et ipse est Christus, dicunt, crucifixus in toto mundo. Ego in Euangelio Saluatorem acceperam Christum; uos autem estis in libris uestris saluatores Christi. Estis plane blasphematores Christi, ei ideo a Christo non saluandi. Ergo buccella ne detur mendico, et ploret in buccella membrum Dei, mendicus fame moriturus est! Falsa misericordia in buccellam,  facit uerum homicidium in hominem [1 1Kb] . Sed qui sunt isti electi eorum? Non declines cor meum in uerba maligna, et non combinabo cum electis eorum.

13. [uers. 5.] Emendabit me iustus in misericordia, et arguet me. uidete peccatorem confessorem [2 1Kb] : emendari se uult misericorditer, potius [3 1Kb] quam laudari fallaciter. Emendabit me iustus in misericordia: si iustus est, si misericors est, quando me uidet peccantem. Hoc utique quedam membra Christi dicunt, de quibusdam membris Christi dicunt, in uno corpore dicunt. Dignatur loqui Dominus ex persona emendatoris, nec respuit personam emendati uel emendandi [4 1Kb] : omnia enim membra in illo, et ipse dicit, Emendabit me iustus. Quis iustus te emendaturus est? Caput emendat omnia membra. Emendabit me iustus in misericordia, et arguet me. Arguet, sed in misericordia: arguet, sed non odit; et eo magis arguet, quia non odit. Et iste quare inde gratias agit? Quia, Corripe sapientem, et amabit te . Emendabit me iustus: quia persequitur? Absit: hic est potius emendandus, si odio emendat. Quare ergo emendat? In misericordia. Et arguet me: in quo [5 1Kb] ? In misericordia. Oleum autem peccatoris non impinguabit caput meum. Quid est, Oleum peccatoris non impinguabit caput meum? Non crescet caput meum de adulatione. Falsa laus adulatio est; falsa laus adulatoris, hoc est oleum peccatoris. Propterea et homines cum falsa laude aliquem irriserint, hoc etiam de illo dicunt: Unxi illi caput. Amate ergo argui a iusto in misericordia; nolite ergo amare laudari a peccatore cum irrisione. Habetote oleum uobiscum, et non queretis oleum peccatoris. Sapientes enim ille uirgines secum portabant oleum : sapientes uirgines secum oleum portabant, id est, conscientia illarum illis testimonium perhibebat. Oleum gloria est, fulget, nitet in superficie. Sed bona debet esse gloria, et uera gloria, ut ibi sit intus in uasis suis. Audi quid est in uasis: Probet autem se homo, et tunc in semetipso habebit gloriam, et non in altero . Quid est, In uasis suis? Audi ipsum Apostolum: Nam gloria nostra hec est, testimonium conscientie nostre .

14. Postremo, quia in corpore Christi es, et adhuc portas mortalitatem quamdam; tu tibi [6 1Kb] esto iustus, et in te esto iustus. Peccator es, uindica in te; redi ad conscientiam tuam, exige de te penas, crucia teipsum. Ita enim offers sacrificium Deo. Quia si uoluisses sacrificium, dedissem utique, ait peccator, holocaustis non delectaberis. Quid ergo? nullum accipit sacrificium? Sacrificium Deo spiritus contribulatus; cor contritum et humiliatum Deus non spernit .  Humilia cor tuum, contere cor tuum, crucia cor tuum; et tu ipsum emendabis in misericordia: non enim odisti te, cum seuis in te. Eris in parte emendante [1 1Kb] iustus, quamuis sis adhuc in emendanda peccator: ex qua parte enim tibi displices, iniustus es; ex qua tibi displicet in te quod iniustum est, iustus es [2 1Kb] . uis uidere quam iustus es? Hoc in te tibi displicet quod et Deo: iam coniunxisti te uoluntati Dei, et in teipso [3 1Kb] non quod ille fecit, sed quod ille odit odisti. Ex eo quod odisti in te quod fecisti, quod odit et ille qui hoc non fecit, cepisti in te esse seuerus; erit ille misericors: parcet, quia tu non pepercisti. Ergo ex quo coniunctus es oculis eius, et condelectaris legi eius, et hoc in te arguis quod lex eius arguit, et hoc in te tibi displicet quod et oculis Dei displicet, uide quam iustus es: ex quo autem lapsus fecisti ea que displicent Deo, et fragilitate quadam infirmitatis humane prolaberis in illa, et adhuc portas infirmitatem carnis, et gemis cuiusdam reluctationis conscientia, ex hac parte [4 1Kb] iniquus et peccator es.

15. Quomodo, inquies, ex quadam parte iustus, ex quadam parte peccator? quid est quod dicis? Laboramus, uidemur loqui contraria, nisi nobis subueniat apostolica auctoritas. Audi illud ab Apostolo, ne me malus intellector accuses: Condelector enim, inquit, legi Dei secundum interiorem hominem. Ecce iustus. Annon est iustus qui condelectatur legi Dei? Unde ergo peccator? uideo aliam legem in membris meis, repugnantem legi mentis mee, et captiuum me ducentem in lege peccati. Adhuc bellum aduersus me gero, nondum sum totus instauratus ad imaginem fabricatoris mei; cepi resculpi, et ex ea parte qua reformor, displicet mihi quod deforme est. Ergo quamdiu ita sum, quid spero? Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Gratia Dei que cepit iam resculpere, gratia Dei que infundit suauitatem, ut iam per interiorem hominem condelecteris legi Dei: inde cetera sanabuntur, unde et ista sanata sunt. Geme adhuc uulneratus, castiga te, displice tibi.

16. Non sic pugno, inquit, quasi erem cedens; sed castigo corpus meum et in seruitutem redigo, ne forte aliis predicans ipse reprobus inueniar . Numquid qui castigat corpus, odit corpus? Si quis castigat seruum, odit seruum? si quis uerberat filium, odit filium? Et ut aliquid coniunctius eloquamur, caro tua tanquam coniux tua est. Hoc ipse Apostolus dicit: Nemo unquam carnem suam odio habuit; sed nutrit et fouet eam, sicut et Christus Ecclesiam . Certe caro tanquam coniux est, et nemo  carnem suam odio habet. Tamen quid alio loco? Caro concupiscit aduersus spiritum, et spiritus aduersus carnem . Concupiscit aduersus te, tanquam coniux tua; ama et castiga, donec fiat in una reformatione una concordia. Quando istud erit? Quoniam modo clamas, Infelix ego homo, quis me liberabit de corpore mortis huius? numquid separabitur a te hoc corpus, et tunc securus eris? Et quid est, In nobismetipsis ingemiscimus, adoptionem exspectantes, redemptionem corporis nostri . Reparatur ergo a mortalitate ad immortalitatem, et iam non resistit, quia non est mortalitas que resistat. Propterea castiga corpus tuum; modo doma quod postea recipias; modo deficiat, ut tunc sufficiat [1 1Kb] . Nam in hac uita reparari non potest, quamdiu mortale geritur. Non te deponat, non te abrumpat; porta, erudi, castiga: reparabitur in fine. Et quia nemo unquam carnem suam odio habuit, resurget et caro. Sed quomodo? etiam tunc luctaturus sum? Oportet, inquit, corruptibile hoc induere incorruptionem, et mortale hoc induere immortalitatem .

17. Ergo cum dicitur, Emendabit me, et arguet me; siue sit frater, siue sit proximus, siue sit uicinus, siue tu ipse, in misericordia debes argui, et emendari. Oleum autem peccatoris non impinguet caput meum. Sed quid facio, dicis mihi? Patior adulatores, non cessant perstrepere; laudant in me que nolo, que ego paruipendo laudant in me, quod ego charum habeo reprehendunt in me, adulatores, fallaces, deceptores. Magnus uir ille, uerbi gratia, Gaius Seius [2 1Kb] ; magnus, doctus, sapiens: sed quare christianus? Nam magna doctrina, et magne littere [3 1Kb] , et magna sapientia. Si magna sapientia, approba quod christianus est: si magna doctrina, docte elegit [4 1Kb] . Postremo quod tu uituperas, hoc ei placet quem laudas. Sed quid? Laudatio illa non indulcat [5 1Kb] ; oleum peccatoris est. Sed non cessat dicere. Non inde impinguet caput tuum; id est, noli gaudere ad talia; id est, noli annuere, noli consentire, noli inde gratulari: et si ille attulit oleum adulationis, sed caput tuum integrum mansit, non inflatum est, non tumuit. Si enim inflatum fuerit et tumuerit, facit pondus et precipitat te. Oleum autem peccatoris non impinguet caput meum.

18. Quoniam adhuc et oratio mea in beneplacitis eorum. Exspecta; modo me uituperant, ait Christus. In primis temporibus Christianorum, undique reprehendebantur Christiani. Adhuc exspecta; et oratio mea in beneplacitis eorum erit. ueniet tempus, quando  superent hominum millia [1 1Kb] tundentium sibi pectus et dicentium: Dimitte nobis debita nostra, sicut et nos dimittimus debitoribus nostris . Iam quot remanserunt qui sibi erubescunt pectus tundere? Ergo reprehendant; toleremus. Reprehendant, oderint, accusent, detrahant: Adhuc et oratio mea in beneplacitis eorum; ueniet tempus, quando oratio mea placebit illis. Erigent se enim quasi iusti uiribus suis; uincentur in lucta: quia superbe se erexerunt, elidentur, trahentur a peccatis, uidebunt se iniquos, implebuntur que dicta sunt per Prophetas; incipiet timeri iudicium, conuertet se anime acies ad conscientiam peccatorum, et placebit illa oratio, Dimitte nobis debita nostra, sicut et nos dimittimus debitoribus nostris. O uerbosa defensio iniquitatis! Certe iam hoc populi dicunt, et populorum pectora tundentium tonitruus non quiescit. Recte nubes tonant, in quibus iam habitat Deus. Ubi est illa uerbositas, ubi est illa iactantia: Iustus sum, nichil mali feci? Certe cum in Scripturis sanctis fueris contemplatus normam iustitie, quantumcumque profeceris, inuenies te peccatorem. Profecisti, iam unum Deum colis; optime: non fornicaris ab eo ad idola, ad mathematicos, ad sortilegos, ad aruspices, ad augures, ad maleficos; ista enim fornicatio est a Domino Deo: iam es in aliquo numero membrorum Christi. Iam incipe uidere etiam illa peccata societatis humane. Non occidis quemquam, non adulteras cuiusquam uxorem, non uxori tue eundo ad alteram, iniuriam facis, non ulla pessima corruptela te contaminas, abstinuisti manus a furto, linguam a periurio, cor a concupiscenda re proximi tui: iam iustus es. Attende cetera; noli iam superbire. Nihilne peccas in lingua? non prolaberis in uerbum durum? Sed quid magnum dicis? Quid magnum? Qui dixerit fratri suo, Fatue; reus erit gehenne ignis . Contremiscit iam tota illa superbia. Ecce iam non ualde facit unde Deus uideatur impietate aliqua blasphemari; non irruit in aliquem ledendum, non facit alteri quod pati non uult: quid de lingua? quis illam domat? Sed ecce iam et ipsam frenasti: quanquam quis tantus ut hoc omni modo perficiat? sed ecce iam et ipsam frenasti: quid facis de cogitationibus tuis? quid facis de tumultu et caterua rebellantium desideriorum? Non eis das membra. Ita credo, et uideo: sed tamen cogitationes aliquando inclinant et auferunt te [2 1Kb] , plerumque in oratione genibus fixis. Corpus prosternis, collum curuas, confiteris peccata, Deum adoras: uideo corpus ubi iaceat, quero ubi uolitet animus. uideo membra iacentia: uideamus si stat conscientia, uideamus si fixa est in eum quem adorat; si non cogitationibus plerumque, tanquam estu maris abripitur, et tempestate tollitur in aliud atque aliud. Modo si mecum loquereris, et subito auerteres te ad seruum tuum, et dimitteres me, non dico a quo aliquid petebas, sed cum quo ex equo loquebaris; non mihi iniuriam factam  deputarem? Ecce quid facis quotidie Deo. Qualem modo dixi, fratres? Iam eum qui solum Deum colit, qui Christum confitetur, qui Patrem et Filium et Spiritum sanctum unum Deum nouit, qui non post eum fornicatur, qui non adorat demones, qui auxilia sibi a diabolo non requirit [1 1Kb] , qui tenet Ecclesiam catholicam; de cuius fraude nemo conqueritur, de cuius pressura non gemit uicinus infirmus; qui uxorem alienam non tentat, qui contentus est sua, aut qui nec ipsa sua, sed quomodo licet et quomodo permittit apostolica disciplina, ubi consensus est amborum  aut ubi nondum ducta est. Qui iam talis est, deprehenditur tamen in istis que dixi.

19. [uers. 6.] uenit ergo tempus quod dictum est, Adhuc et oratio mea in beneplacitis eorum; siue quam docuit, siue qua interpellat pro nobis. In istis ergo quotidianis peccatis omnibus que spes est, nisi humili corde dicamus in oratione dominica, que iam in beneplacitis nostris est, non defendentium peccata nostra, sed confitentium, Dimitte nobis debita nostra, sicut et nos dimittimus debitoribus nostris; et aduocatum habeamus apud Patrem, Iesum Christum iustum, ut ipse sit propitiatio pro peccatis nostris ? Modo loquantur superbi; uincuntur numero, uincuntur populis, tota terra a solis ortu usque ad occasum laudante nomen Domini. Quid faciunt pauci aliter disputantes? Iudices sunt impiorum. Sed quid ad te? uide quid sequitur: Absorpti sunt iuxta petram iudices eorum. Quid est, Absorpti sunt iuxta petram? Petra autem erat Christus . Absorpti sunt iuxta petram. Iuxta, id est, comparati iudices, magni, potentes, docti: ipsi dicuntur iudices eorum, tanquam iudicantes de moribus, et sententiam proferentes. Dixit hoc Aristoteles. Adiunge illum petre, et absorptus est. Quis est Aristoteles? Audiat, Dixit Christus; et apud inferos contremiscit. Dixit hoc Pythagoras, dixit hoc Plato. Adiunge illos petre, compara auctoritatem illorum auctoritati euangelice, compara inflatos crucifixo. Dicamus eis: uos litteras uestras conscripsistis in cordibus superborum; ille crucem suam fixit in cordibus regum [2 1Kb] . Postremo mortuus est, et resurrexit: mortui estis, et nolo querere quemadmodum resurgatis. Ergo, Absorpti sunt iuxta petram istam iudices eorum. Tamdiu uidentur aliquid dicere, donec comparentur petre. Propterea si inuentus fuerit aliquis eorum hoc dixisse, quod dixit et Christus; gratulamur illi, non sequitur illum. Sed prior fuit ille quam Christus. Si quis uera loquitur, prior est quam ipsa ueritas? O homo, attende Christum, non quando ad te uenerit, sed quando te fecerit. Potest et egrotus dicere: Sed prius ego cecidi in lectum, quam medicus ad me uenisset. Utique ideo ille posterior uenit, quia tu prius cecidisti.

20. uidete itaque textum Psalmi, Adhuc et oratio mea in beneplacitis eorum. Sed erunt multi qui contradicant: Absorpti sunt iuxta petram iudices eorum  Quid ergo erit? Audient uerba mea, quoniam preualuerunt. Preualuerunt uerba mea uerbis eorum. Dicta sunt ab eis quedam diserte, sed a me uera. Aliud est laudare loquacem, aliud laudare ueracem. Audient uerba mea, quoniam preualuerunt. Unde preualuerunt? Quis eorum comprehensus est in sacrificio, cum his legibus ista prohiberentur, et non negauit? Quis eorum comprehensus est adorare idolum, et non clamauit, Non feci, et timuit ne conuinceretur? Tales ministros diabolus habebat [1 1Kb] . Unde autem preualuerunt uerba Domini? Ecce ego mitto uos sicut agnos in medio luporum. Nolite timere eos qui occidunt corpus, animam autem non possunt occidere; sed eum timete, qui et corpus et animam potest mittere in gehennam ignis . Dedit timorem, subiecit spem, inflammauit caritatem. Nolite, inquit, timere mortem. Mortem timetis? Prior morior. Ne uel capillus uester pereat, formidatis? Prior integer in carne resurgo. Merito audistis uerba eius, quoniam preualuerunt. Dicebant [2 1Kb] , et occidebantur; cadebant, et stabant. Et quid est factum de tot mortibus martyrum, nisi ut ipsa uerba preualerent, et tanquam irrigata terra sanguine testium Christi, pullularet ubique seges Ecclesie? Audient, inquit, uerba mea, quoniam preualuerunt. Unde preualuerunt? Iam diximus: cum predicantur a non timentibus. Quid non timentibus? Nec exsilia, nec damna, nec mortem, nec crucem. Non enim nec mortem solam; sed nec crucem, qua morte nichil uidebatur exsecrabilius. Ipsam Dominus suscepit, ne discipuli eius mortem quidem non timerent, sed nec genus mortis horrescerent. Ergo a non timentibus cum dicuntur hec, preualuerunt.

21. [uers. 7.] Quid ergo mortes ille omnium martyrum, quid fecerunt? Audi: Sicut crassitudo terre disrupta est super terram, dissipata sunt [3 1Kb] iuxta infernum ossa nostra. Iuxta infernum dissipata sunt ossa martyrum, id est corpora testium Christi. Occisi sunt enim martyres, et quasi preualuerunt qui occiderunt. Preualuerunt illi persequendo, ut preualerent uerba Christi predicando. Et quid factum est de mortibus sanctorum? Sicut crassitudo terre disrupta est super terram, dissipata sunt iuxta infernum ossa nostra. Quid est, crassitudo terre disrupta est super terram? Nouimus crassitudinem terre, contemptibilia queque esse. Que sunt quasi contemptibilia hominibus, fecundant terram [4 1Kb] . Nam dictum est et in quodam psalmo iacuisse mortes sanctorum; et non fuit qui sepeliret . Sed ille omnes mortes facte sunt crassitudo terre. Quomodo accipit terra quamdam pinguedinem de rebus contemptibilibus et abiectis; sic ex eo quod contempsit hic mundus, accepit crassitudinem terra, ut inde seges Ecclesie feracius pullularet. Iam nostis, fratres, quia contemptibilia terre huius, de quibus pinguescit terra, nec appellare uolo, nec dicere decet: talis est quedam sagina terre, et quedam pinguedo; et contemptibile  est hominibus, et quasi sordidum est, et abiicitur. Sed quid fecit hic, ut iam et ipsius uerbis utar? De terra erexit inopem, et de stercore exaltauit pauperem; ut collocaret eum cum principibus, cum principibus populi sui . Prostratus enim est in terra; tanquam pinguedo terre, disruptus est super terram: sic iacuit ille Lazarus ulcerosus, sed tamen ab Angelis sublatus est in sinum Abrahe . Pretiosa est in conspectu Domini mors sanctorum eius . Sicut contemptibilis est seculo, ita pretiosa est agricole. Nouit enim ibi utilitatem et uberem succum, et nouit quid affectet, quid eligat, unde seges fertilis surgat: sed contemnit eam iste mundus. Nescitis quia contemptibilia mundi elegit Deus, et ea que non sunt, tanquam que sunt, ut ea que sunt euacuentur ? De stercore erectus Petrus, et Paulus; et cum occiderentur, contemnebantur: modo iam saginata inde terra, exsurgente segete Ecclesie, ecce quod est nobile et precipuum in mundo, imperator uenit Romam; quo festinat? ad templum Imperatoris, an ad memoriam Piscatoris? Sicut enim crassitudo terre disrupta est super terram, dissipata sunt iuxta infernum ossa nostra.

22. [uers. 8.] Quoniam ad te, Domine, oculi mei: in te speraui; ne auferas animam meam. Cruciati sunt [1 1Kb] enim in persecutionibus, et multi defecerunt. Et quia de captiuitate persecutionis dixit, Sicut crassitudo terre disrupta est super terram, dissipata sunt iuxta infernum ossa nostra: occurrit multos defecisse et multos periclitatos esse; et tanquam in mediis tribulationibus persecutionum emissa est uox precantis, Quoniam ad te, Domine, oculi mei. Non curo quid minentur qui circumstant; Ad te, Domine, oculi mei. Plus figo oculum meum in promissis tuis, quam in minis eorum. Noui quid pro me passus sis, quid mihi promiseris: Ad te, Domine, oculi mei: in te speraui; ne auferas animam meam.

23. [uers. 9.] Custodi me a muscipula quam statuerunt mihi. Que erat muscipula? Si consentis, parco. In muscipula posita est esca uite huius: si amat auis hanc escam, cadit in muscipulam: si autem auis talis est ut dicat, Et diem hominis non concupiui, tu scis ; oculi eius non recedent a Deo, et ipse euellet de laqueo pedes eius . Custodi me a muscipula quam statuerunt mihi, et ab scandalis eorum qui operantur iniquitatem. Duas res dixit, ambas inter se distinguendas: muscipulam statuisse persecutores dixit, scandala uero ab eis qui consenserunt et apostatauerunt; et ex utrisque uult se custodiri. Hinc seuiunt minantes, hinc labuntur consentientes: timeo ne talis sit iste, quem timeam; ne talis sit iste, quem imiter. Hec tibi facio, si non consenseris: Custodi me a muscipula quam statuerunt mihi. Ecce frater tuus iam consensit: Et ab scandalis eorum qui operantur iniquitatem.

24. [uers. 10.] Cadent in retia eius peccatores. Quid est ergo, fratres, Cadent in retia eius peccatores? Sed  non omnes peccatores: quidam peccatores, qui usque eo sunt peccatores, ut sic ament uitam istam, ut preponant illam uite eterne, cadent in muscipulam eius. Sed quid dicis? Putas, isti tales cadunt in retia eius? Sed quid de discipulis tuis, o Christe? Ecce cum ferueret persecutio, quando dimiserunt te omnes solum, et ierunt unusquisque in sua : sed ecce illi qui tibi coherebant, in tua tentatione et persecutione, qua te inimici requirebant crucifigendum, defecerunt. Et unus ille audax qui tibi promiserat quia tecum esset usque ad mortem, audiuit quidem a medico quid in se ageretur egrotus. Febriens enim sanum se dixerat [1 1Kb] ; cordis uenam ille tangebat. uentum est ad tentationem, uentum est ad probationem, uentum est ad accusationem [2 1Kb] ; et iam ipse interrogatus, non ab aliqua magna potestate, sed ab infimo mancipio, et hoc femina, ab ancilla interrogatus succubuit. Negauit ter. Semel negato, cum memoraretur, negauit iterum: bis negato, cum memoraretur, negauit tertio. Hoc predixerat Dominus; non preceperat, non cegerat. Aut si propterea putatur Petrus recte fecisse, quia hoc predixerat Dominus; recte fecit et Iudas qui tradidit eum, quia et hoc predixerat Dominus. Absit, fratres mei; hec uox illorum electorum est, qui etiam peccata sua defendunt potius quam fatentur. Petrum ipsum potius attendamus. Si nichil peccauit, quare fleuit? Non interrogemus de Petro, nisi lacrymas Petri: fideliores testes de illo non inuenimus. Fleuit amare, inquit . Nondum idoneus erat passioni: Sequeris me postea , illi dictum erat. Adhuc futurus erat firmus, confirmatus Domini resurrectione.

25. Ergo nondum erat tempus, ut dispergerentur illa ossa iuxta infernum. Nam uidete quam multi defecerunt, usque ad ipsos primos herentes ori eius; etiam ipsi defecerunt. Quare hoc? Singularis ego sum, donec transeam. Hoc enim sequitur in Psalmo. Supra dixerat, Custodi me, Domine, a muscipula quam statuerunt mihi, et ab scandalis qui operantur iniquitatem. A muscipula, et ab scandalis; et a terrentibus, et a lapsis. Sed quia in eius passione etiam illi primi, qui futuri erant duces Ecclesie et columne terre, defecerunt; nondum factum erat quod ait in alio psalmo. Ego confirmaui columnas eius . Quid ait, Singularis ego sum, donec transeam? Hec uox ex persona capitis, Singularis ego sum, donec transeam. Quid est, singularis? In passione tu solus pateris, tu solus occideris ab inimicis. Singularis ego sum, donec transeam. Quid est, donec transeam? Euangelista dicit: Cum autem uenisset hora ut iehsu transiret de hoc mundo ad Patrem . Quid est ergo, donec transeam, nisi, de hoc mundo ad Patrem? Tunc enim confirmaui columnas eius, id est columnas terre, quando in mea resurrectione plane  didicerunt mortem non esse timendam, Donec ergo transeam, singularis sum: cum transiero, multiplicabor; multi me imitabuntur, multi patientur pro nomine meo. Unus ego sum donec transeam; multi in me unus erunt dum transiero. Singularis ego sum, donec transeam. Audite etiam mysterium uerbi eius. Secundum grecam locutionem, Pascha uidetur passionem significare; enim pati dicitur: secundum hebream autem linguam, sicut interpretati sunt qui nouerunt, Pascha Transitus interpretatur. Nam et si interrogetis bene Grecos, negant grecum esse Pascha. Sonat ibi quidem , id est pati, sed non solet sic deflecti: passio enim grece dicitur, non pascha. Ergo Pascha, sicut dicunt qui nouerunt, et qui nobis quod legeremus interpretati sunt, transitus interpretatur. Ideo uentura passione Domini, tanquam ipso uerbo loqueretur Euangelista: Cum uenisset, inquit, hora ut transiret iehsu de hoc mundo ad Patrem. Pascha hic ergo sonuit in hoc uersu, Singularis ego sum, donec transeam. Post Pascha iam non ero singularis, post transitum non ero singularis. Multi imitabuntur, multi consequentur: et si postea sequentur, quid erit? Singularis ego sum, donec transeam. Quid est quod Dominus ait in hoc psalmo, Singularis ego sum donec transeam? quid est quod exposuimus? Si intelleximus, attende ipsius uerba in Euangelio: Amen, amen dico uobis, inquit, nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert. Hoc ibi ait, ubi etiam dixit: Cum exaltatus fuero a terra, omnia traham ad meipsum . Nisi granum frumenti, inquit, cadens in terram mortuum fuerit, ipsum solum manet; si autem mortuum fuerit, multum fructum affert. Ergo illi grano multa seges debebatur: sed exspecta, mortificetur adhuc; quia granum nisi in terram ceciderit et mortificatum fuerit, solum remanet.

26. Ergo solus erat, antequam esset mortificatus. Propterea et Petrus nondum habebat tales uires: accepturus erat uires sequendi, non habebat precedendi. Propter Christum enim, id est, propter confessionem nominis Christi, quo christiani sumus, nemo mortuus est ante Christum: ne forte occurrat uobis [1 1Kb] . Multi enim mortui sunt et martyres sunt, multi Prophete talia passi sunt; non tamen ideo moriebantur, quia prenuntiabant Christum, sed quia peccata hominum dicebant in eos, et eorum iniquitatibus liberius resistebant: et habentur inter martyres. Iuste etenim si non pro nominis Christi confessione, tamen pro ueritate occisi sunt. Usque adeo autem pro ipso nomine, id est, pro confessione nominis Christi nemo mortuus est, antequam granum illud caderet in terram, cuius ex persona dictum est, Singularis ego sum, donec transeam, ut et ipse Ioannes, qui recens interfectus erat, ab iniquo rege donatus puelle saltatrici, non propter hoc occisus sit, quia confessus est Christum. Potuit utique et inde occidi, et hoc a  multis. Si propter aliud occisus est ab uno, quanto potius propter Christum potuit occidi ab his ipsis qui occiderunt Christum? Perhibebat enim Christo testimonium Ioannes. Illi qui audiebant Christum, ipsum occidere uolebant, et eum qui testimonium perhibebat non occidebant. Quia enim si fieret impetus propter Christum in Ioannem, non negaret. . Ergo in illum impetus factus est, qui non habebat tales uires: fit impetus in Petrum, non fit in Ioannem. Etenim uires ipsas Petrus post accepit; tunc autem infirmus fuit. Pro Christi nomine ille interrogatur qui uires non habebat: ille qui habebat uires, non patitur persecutionem propter Christum; ne pro nomine Christi antecederet Christum. Non occiditur a Iudeis, qui perhibebat liberum testimonium Christo, quem occiderunt Iudei; et occiditur ab Herode, quia dicebat ei, Non tibi licet habere uxorem fratris tui . Neque enim frater eius sine posteritate decesserat. Pro lege quidem ueritatis, pro equalitate [1 1Kb] , pro iustitia: ideo sanctus, ideo martyr; sed non tamen pro illo nomine, quo christiani sumus. Quare hoc, nisi ut impleretur, Singularis ego sum, donec transeam?



IN PSALMUM CXLI ENARRATIO.



SERMO AD POPULUM.

1. Solemnitati martyrum, sicut deuotio celebritatis uestre, ita nostre seruitutis sermo debetur. Sed meminisse oportet Charitatem uestram, hesterno die quam multa dicta sint. Non enim quia propter auiditatem interioris oris uestri per totum sermonem tanquam recentes adfuistis, propterea obliuisci debemus infirmitatis communis: primo quia et honorare oportet uerba preclara, sicut scriptum est, Preclara autem uerba sapientie Domini Dei sunt. Per nos [2 1Kb] tanquam per uascula uobis ministrantur: et si fictilia sunt uasa, sed panis celestis est. Apostolus dicit: Habemus thesaurum istum in uasis fictilibus, ut eminentia uirtutis sit Dei . Qui autem thesaurus, idem et panis. Nam si non idem esset thesaurus et panis, non de ipso thesauro alibi scriptum esset: Thesaurus desiderabilis requiescit in ore sapientis; uir autem stultus glutit illum . Unde admonemus Charitatem uestram ut ea que audiendo tanquam uentre memorie conditis, rursus reuoluendo et cogitando quodammodo ruminetis. Hoc est enim, Thesaurus desiderabilis requiescit in ore sapientis; uir autem stultus glutit illum: breuiter dixit, Sapiens ruminat, stultus non ruminat. Hoc autem aperte et latine quid est? Sapiens cogitat ea que audierit; stultus autem audita obliuioni tradit. Neque enim propter  aliud in Lege, munda ea dicta sunt animalia que ruminant, immunda que non ruminant : nam creatura Dei omnis munda est. Artifici Deo tam mundus est porcus quam agnus. Creauit enim omnia bona ualde : et, Omnis creatura Dei bona est, dicit Apostolus ; et, Omnia munda mundis . Cum ergo in natura utrumque sit mundum; significatione tamen agnus significat aliquid mundum, porcus significat aliquid immundum: agnus significat innocentiam sapientie ruminantis; porcus significat immunditiam stultitie obliuiscentis. Breuis Psalmus pro solemnitate dictus est; uideamus an possit etiam breuiter tractari.

2. [uers. 2.] uoce mea ad Dominum clamaui. Sufficeret, uoce ad Dominum clamaui; forte non frustra additum est, mea. Multi enim clamant ad Dominum, non uoce sua, sed uoce corporis sui. Homo ergo interior, in quo cepit habitare Christus per fidem , uoce sua, non in strepitu labiorum, sed in affectu cordis clamet ad Dominum. Non ubi homo audit, ibi Deus audit: nisi uoce pulmonum et laterum et lingue clames, homo te non audit; cogitatio tua clamor est ad Dominum. uoce mea ad Dominum clamaui; uoce mea ad Dominum deprecatus sum. Quod dixit, clamaui; exposuit, cum dixit, deprecatus sum. Clamant enim ad Dominum et qui blasphemant. In superiori uersu clamorem posuit, in sequenti clamorem exposuit. Quasi exigeretur, Quo clamore clamasti ad Dominum? Ad Dominum, inquit, deprecatus sum: clamor meus, deprecatio mea; non conuicium, non murmur, non blasphemia.

3. [uers. 3.] Effundam ante eum precem meam. Quid est, ante eum? In conspectu eius. Quid est, in conspectu eius? Ubi uidet, Ubi autem non uidet? Ita enim dicimus, Ubi uidet, quasi alicubi non uideat. Sed in isto cetu rerum corporalium uident et homines, uident et animalia: ille autem uidet et ubi homo non uidet. Nam cogitationem tuam nullus hominum uidet, Deus autem uidet. Ibi ergo effunde precem tuam, ubi solus ille uidet qui remunerat. Nam in abscondito te Dominus iehsu Christus iussit orare: sed si agnoscas cubiculum tuum, et mundes, ibi rogas Deum [1 1Kb] . Cum autem oratis, inquit, nolite esse sicut hypocrite, qui stant in plateis et uicis orantes, ut uideantur ab hominibus. Tu autem cum oras, intra in cubiculum tuum, et claude ostium, et deprecare Deum tuum in occulto; et qui uidet in occulto, reddet tibi . Si homines reddituri sunt, effunde ante homines precem tuam: si Deus redditurus est, effunde ante eum precem tuam, et claude ostium, ne tentator ingrediatur. Tentator non cessat pulsare, ut irrumpat; si clausum inuenerit, transit. Ideo Apostolus, quia in nostra potestate est ostium claudere: ostium cordis, non parietum; ibi enim et cubiculum: quia ergo in potestate nostra est hoc ostium claudere, Neque detis, inquit, locum diabolo . Etenim si intrauit et possedit, attende quia tu negligenter clausisti aut claudere neglexisti.

 4. Quid est autem claudere ostium? Hoc ostium tanquam duas habet ualuas; cupiditatis, et timoris. Aut cupis aliquid terrenum, et hac intrat; aut times aliquid terrenum, et hac intrat. Timoris ergo et cupiditatis ianuam claude contra diabolum, aperi ad Christum. Quomodo ipsas ualuas aperis ad Christum? Cupiendo regnum celorum, timendo ignem gehennarum. Per cupiditatem seculi diabolus intrat, per desiderium uite eterne Christus intrat: per timorem penarum temporalium diabolus intrat, per timorem ignis eterni Christus intrat. Ecce martyres clauserunt ianuam contra diabolum, Christo aperuerunt. Promisit eis multa mundus iste: riserunt, clauserunt ualuam cupiditatis aduersus diabolum. Minatus est mundus iste bestias, ignes, cruces: non timuerunt, clauserunt timoris ualuam contra diabolum. uideamus si aperuerunt eas Christo: Qui confessus me, inquit, fuerit coram hominibus, confitebor illum et ego coram Patre meo, qui est in celis. Amauerunt ergo regnum celorum, ubi eos confitebitur Christus. Quomodo eos confessurus est? uenite, benedicti Patris mei, percipite regnum quod uobis paratum est ab origine mundi . Confitebitur illos ad dexteram positos. uideamus si et timoris ualuam Christo aperuerunt, quam diabolo clauserunt. Uno eodemque loco Dominus monet hoc, ut et diabolo claudatur, et sibi aperiatur. Nolite, inquit, timere eos qui corpus occidunt, animam autem non possunt occidere: monuit ut timoris ualua in faciem diabolo elideretur. Ergo nichil est timendum? Non ergo aperitur aditus timoris Christo, qui clausus est diabolo? Statim subiecit, tanquam dicens, Exclusisti illum, aperi mihi: Sed eum timete, inquit, qui habet potestatem et animam et corpus occidere in gehenna ignis . Iam ergo si credidisti, et aperuisti Christo, claude contra diabolum. Intus est Christus, ibi habitat: effunde ante eum precem tuam, noli querere ut de longe te exaudiat. Non enim longe est Sapientia Dei, que pertendit a fine usque ad finem fortiter, et disponit omnia suauiter . Ergo intus apud te [1 1Kb] , ante eum effunde precem tuam: ibi sunt aures eius. Quia neque ab oriente, neque ab occidente, neque a desertis montibus; quoniam Deus iudex est : si autem iudex est, qualem causam geras in corde tuo, uide.

5. [uers. 4.] Effundam ante eum precem meam; tribulationem meam in conspectu eius annuntiabo. Repetitio est, et in superioribus duobus uersibus, et in his consequentibus; sententie due sunt, sed utraque bis dicta. Una est illa, uoce mea ad Dominum clamaui, uoce mea ad Dominum deprecatus sum: altera est, Effundam ante eum precem meam, tribulationem meam in conspectu eius annuntiabo. Quod enim est, ante eum; hoc est, in conspectu eius: et quod est, precem meam effundam; hoc est, tribulationem meam annuntiabo. Quando hoc facis? In persecutione positus loquitur: Dum defecit [2 1Kb] a me spiritus meus. Quare defecit spiritus  tuus, o martyr in tribulatione posite? Ut non mihi arrogem uires meas, ut sciam quod alius in me operatur ipsam uirtutem. Cum autem uos tradent iudicibus , nolite cogitare quid loquamini; non enim uos estis qui loquimini, sed Spiritus Patris uestri qui loquitur in uobis . Ergo deficiat spiritus tuus, loquatur Spiritus Dei. Merito eos pauperes facere uolebat spiritu: Beati pauperes spiritu, quoniam ipsorum est regnum celorum . Beati ergo pauperes spiritu suo, diuites Spiritu Dei. Omnis enim homo qui spiritum suum sequitur, superbus est. Subdat spiritum suum [1 1Kb] , ut capiat Spiritum Dei. Ibat in culmen, residat in ualle. Si ierit in culmen, denatat ab illo aqua: si in ualle resederit, implebitur ea, et fit ille uenter de quo dictum est, Flumina aque uiue fluent de uentre eius . Ergo dum defecit a me spiritus meus, in conspectu tuo annuntiaui tribulationem meam, humilis factus, confitens tibi deficiente spiritu meo, cum sum plenus Spiritu tuo.

6. Et audierunt forte homines quia defecit in me spiritus meus, et desperauerunt de me, et dixerunt, Cepimus eum, oppressimus eum: Et tu cognouisti semitas meas, Illi me deiectum putabant, tu me stantem cernebas. Illi qui persequebantur et comprehenderant, implicatos putabant pedes meos: sed illis obligati sunt pedes, et ceciderunt; nos autem surreximus, et erecti sumus . Oculi enim mei semper ad Dominum, quoniam ipse euellet de laqueo pedes meos . Perseueraui ambulando: Qui enim perseuerauerit usque in finem, hic saluus erit . Illi oppressum me putabant, sed ego ambulabam. Ubi ambulabam? In semitis quas illi non uidebant, qui me captum putabant; in semitis iustitie tue, in semitis preceptorum tuorum. Tu enim cognouisti semitas meas; persecutor non eas cognouit: nam non in eis mihi inuideret, sed in eis [2 1Kb] mecum ambularet. Que sunt iste semite, nisi uie ille de quibus alio loco dicitur: Nouit Dominus uiam iustorum, et uia impiorum peribit ? Non dixit, uiam impiorum non nouit: Nouit iustorum, impiorum autem peribit [3 1Kb] . Quod enim non nouit, perit. Multis locis Scripture inuenimus quia Dei agnoscere, seruare est; Dei agnoscere, custodire est; non agnoscere, damnare est. Unde enim qui nouit omnia, dicturus est in fine, Non noui uos ? Non inde gaudeant et dicant, Non puniemur, quia non nouit nos iudex. Iam puniti sunt, si eos non nouit iudex. Que ergo dicte sunt uie quas nouit Dominus, ipse hic dicte sunt semite, cum ait. Tu cognouisti semitas meas. Omnis enim semita, uia est; non omnis uia, semita est. Quare ergo uie ille semite sunt dicte, nisi quia anguste sunt? uia lata impiorum, uia angusta iustorum.

7. Que uia, ipse et uie: quemadmodum que  Ecclesia, ipse Ecclesie; et quod celum, ipsi celi. Pluraliter dicuntur, et singulariter dicuntur. Propter unitatem Ecclesie, una Ecclesia: Una est columba mea, una est matri sue . Propter congregationes fraternas per loca, multe sunt Ecclesie: Ecclesie, inquit, Iudee que in Christo, gaudebant quod ille qui nos persequebatur, nunc euangelizat fidem, quam aliquando uastabat; et in me glorificabant Deum . Ecclesias sic dixit, et unam Ecclesiam sic dicit: Sine offensione estote Iudeis, et Grecis, et Ecclesie Dei . Sic ergo et uie, et uia; et semite, et semita. Quare semite, et quare semita? Quomodo quare Ecclesie et Ecclesia rationem reddidimus, debemus et hinc [1 1Kb] reddere rationem. Semite dicte sunt Dei, quia multa precepta sunt: et quia eadem multa precepta ad unum rediguntur, quia plenitudo legis caritas ; propterea uie iste in multis preceptis ad unam colliguntur, et una dicitur, quia uia nostra caritas est. uideamus si caritas uia est. Audiamus Apostolum: Et adhuc supereminentiorem uiam uobis demonstro . Quam dicis, o Apostole, supereminentiorem uiam? Quam dico audi: Si linguis hominum loquar et Angelorum, caritatem autem non habeam, factus sum uelut eramentum sonans, aut cymbalum tinniens: et si habuero prophetiam, et sciero omnia sacramenta, et omnem scientiam; et si habuero omnem fidem, ita ut montes transferam, caritatem autem non habeam, nichil sum: et si distribuero omnia mea pauperibus, et si tradidero corpus meum ut ardeam, caritatem autem non habeam, nichil mihi prodest . Ergo caritatem dixit supereminentiorem uiam. Magna ista uia, fratres, magnum miraculum habet. Hec uia certe, quia supereminentior est, et excellentior est; hoc enim supereminet, quod excelsum est. Nihil excelsius uia caritatis, et non in illa ambulant nisi humiles. Has ergo semitas, dicit precepta caritatis [2 1Kb] . Tu, inquit, cognouisti semitas meas: tu nosti quia quod pro te patior, amore patior; tu nosti quia caritas in me omnia tolerat; tu nosti quia et si trado corpus meum ut ardeam, habeo illam, sine qua illud non prodest homini.

8. Quis autem nouit uias istas hominis, fratres mei, nisi uere ille cui dictum est, Tu cognouisti semitas meas? Omnia enim facta humana ante oculos hominum; incertum est quo corde fiant. Et quam multi impii metientes [3 1Kb] semetipsos, ex semetipsis dicunt de nobis quod ista in Ecclesia querimus, honores, laudes, utilitates temporales? Quam multi dicunt me propterea loqui uobis, ut acclametis et laudetis me, et hunc me habere finem et hanc intentionem, cum loquor? Et quomodo eis ostendo non ea intentione me loqui? Restat ut dicam, Tu cognouisti semitas meas. Quomodo illi sciunt quod nec uos scitis? Quomodo illi sciunt quod uix ego scio? Neque enim ego meipsum diiudico: qui enim diiudicat me, Dominus  est . Nescio quid de se Petrus nesciens presumpsit, et aliud uidebat medicus in uiribus eius. Ergo pie pureque clametur ad Dominum, quia uere clamatur, Tu cognouisti semitas meas. Sed uis ut ducat te per ipsas semitas? Esto mitis, esto mansuetus; noli esse ferox [1 1Kb] , noli superbus, noli excussa et erecta ceruice, sicut equus et mulus, quibus non est intellectus . Cum enim fueris mitis, cum fueris mansuetus, insidet Dominus, et ducet te per uias suas: diriget enim mites in iudicio, docebit mansuetos uias suas . Tu ergo cognouisti semitas meas.

9. In uia hac qua ingrediebar, absconderunt mihi muscipulam. uia hec qua ingrediebatur, Christus est: ibi illi absconderunt muscipulam, qui persequuntur in Christo, propter nomen Christi. Ibi ergo absconderunt muscipulam mihi [2 1Kb] . Quid in me zelant? quid in me persequuntur? Quod christianus sum. Si ergo [3 1Kb] hoc persequuntur, quod christianus sum, In uia qua ingrediebar, absconderunt mihi muscipulam. Quantum in ipsis est, in uia qua ingrediebar, ipsi absconderunt muscipulam mihi: quantum ad eorum cupiditatem pertinet, quantum ad eorum conatum, quantum ad eorum uotum, in ipsa uia me uoluerunt habere muscipulam qua caperer. Sed nouit Dominus uiam iustorum; et tu cognouisti semitas meas. Hoc quidem illi uoluerunt; sed tu eos non permittis in te ponere scandalum, quia tu es uia mea. Nam et heretici in nomine Christi nobis uolunt abscondere scandalum, et ipsi falluntur. Quod se in uia putant ponere, extra uiam ponunt, quia et ipsi extra uiam sunt: muscipulam ponere non possunt ubi ipsi non sunt. Sed dictum est hoc secundum cupiditatem ipsorum, secundum uotum et opinionem eorum: nam expresse alibi dictum est, Iuxta semitas scandala posuerunt mihi . Hoc quod dictum est, in uia; secundum cupiditatem eorum et uotum dictum est: illud quod dictum est, iuxta uiam, id est, iuxta semitas; secundum ueritatem dictum est. Reuera enim non ponunt in semita, non ponunt in ipsa uia, quia Christus est uia : sane iuxta semitas ponunt. Non eos Christus sinit ponere in uia, ne non sit qua eamus: sinit tamen eos ponere iuxta uiam, ut de uia non declinemus. In uia se putat ponere scandalum paganus, quando mihi dicit: Colis Deum crucifixum. Reprehendit crucem Christi, quam non intelligit. In Christo se putat ponere quod iuxta uiam ponit. Non egrediar a Christo, et non incidam a uia in muscipulam. Insultet ille crucifixo Christo; uideam ego in frontibus regum crucem Christi. Quod irridet, ibi saluor. Nihil est superbius egroto qui deridet medicamentum suum. Si non derideret, acciperet et ipse, et sanaretur. Crux illa signum est humilitatis; ille autem superbia nimia non agnoscit unde sanetur tumor anime ipsius. Si autem ego agnosco, in uia ambulo.  Usque adeo de cruce non erubesco, ut non in occulto loco habeam crucem Christi, sed in fronte portem. Multa Sacramenta aliter atque aliter accipimus: quedam, sicut nostis, ore accipimus, quedam per totum corpus accipimus. Quia uero in fronte erubescitur, ille qui dixit, Qui me erubuerit coram hominibus, erubescam eum coram Patre meo, qui in celis est ; ipsam ignominiam quodam modo, quam Pagani derident, in loco pudoris nostri constituit. Audis hominem insultare impudenti, et dicere: Frontem non habet. Quid est, Frontem non habet? Impudens est. Non habeam nudam frontem; tegat eam crux Domini mei. Ergo In uia qua ingrediebar, absconderunt muscipulam mihi, quantum in ipsis est; nam [1 1Kb] iuxta uiam posuerunt: ego autem tutus ero, si de uia non recessero. Ignoras quia in medio laqueorum ingrederis, ait Scriptura . Quid est, in medio laqueorum? In uia Christi, et hinc laquei, et hinc laquei; laquei a dextris, laquei a sinistris: laquei a dextris, prosperitas seculi; laquei a sinistris, aduersitas seculi: laquei a dextris, promissiones; laquei a sinistris, terrores. Tu in medio laqueorum ingredere, a uia noli recedere: nec promissio te capiat, nec terror elidat [2 1Kb] . In uia hac qua ingrediebar, absconderunt muscipulam mihi.

10. [uers. 5.] Considerabam in dexteram, et uidebam. In dexteram considerabat, et uidebat: in sinistram qui considerat, excecatur. Quid est in dexteram considerare? Ubi erunt illi quibus dicetur: uenite, benedicti Patris mei, possidete regnum. Erunt enim quidam in sinistra, quibus dicetur: Ite in ignem eternum, qui paratus est diabolo et angelis eius . Fremente ergo toto mundo et minante in persecutionibus, crebrescentibus undique insultationibus hominum atque terroribus, ille contemnens presentia, respiciebat in futura, attendebat in dexteram ubi futurus est; ibi esse meditabatur, illuc attendebat, et uidebat, et ideo omnia ferebat: illi autem qui persequebantur, non uidebant. Ideo cum diceret, Considerabam in dexteram, et uidebam; secutus ait, Et non erat qui cognosceret me. Cum enim toleras omnia, quis nouit quid attendas; utrum in dexteram oculum dirigas, an in sinistram? In eo quod toleras, si laudem hominum queris, in sinistram attendisti: in eo quod toleras, si promissa Dei queris, in dexteram attendisti. Attendisti in dexteram, uidebis: attendisti in sinistram, excecaberis. Sed et cum uides in dexteram, non erit qui te agnoscat. Quis enim te consolatur, nisi Dominus cui dicis, Et tu cognouisti semitas meas? Nec erat qui cognosceret me.

11. Periit fuga a me. Tanquam circumclusum se dicit: Periit fuga a me. Insultent [3 1Kb] persecutores, oppressus est, captus est, circumclusus est, uictus est [4 1Kb] ; periit fuga ab illo. Ab illo periit fuga, qui non  fugit. Qui autem non fugit, patitur quidquid potest pro Christo; id est, non fugit animo. Nam corpore fugere licet, concessum est, permissum est, Domino dicente: Si uos persecuti fuerint in una ciuitate, fugite in aliam . Qui ergo non fugit animo, periit ab illo fuga. Sed interest quare non fugiat; quia circumclusus est, quia captus est, an quia fortis est: et a capto enim periit fuga, et a forti periit fuga. Que ergo fuga cauenda est? que fuga a nobis pereat? De qua Dominus dicit in Euangelio, quia pastor bonus animam suam ponit pro ouibus suis: mercenarius autem et qui non est pastor, cum uiderit lupum uenientem, fugit. Cum uiderit predonem, quare fugit? Quia non est ei cura de ouibus . Talis fuga ab isto perierat; siue ab ipsius capitis persona accipiamus hanc uocem illius Christi Domini, qui pro omnibus mortuus est; siue a membris eius martyribus nostris, quia et ipsi pro fratribus passi sunt. Audi Ioannem dicentem: Sicut enim ille animam suam pro nobis posuit, sic et nos debemus animas pro fratribus ponere . Sed cum illi ponunt, Christus ponit; quia cum illi patiuntur persecutionem, ipse clamat, Quid me persequeris ? Periit fuga a me; et non est qui exquirat animam meam. Ergo non est qui exquirat animam ipsius? uidet homines uelle seuire in necem suam, uelle effundere sanguinem ipsius; quomodo non est qui requirat animam eius? Et hoc duobus modis accipitur. Quomodo perire fugam accipitur duobus modis, quia et a capto et a forti perit fuga; sic duobus modis queritur anima hominis, aut a persecutoribus, aut a dilectoribus. Ita ergo, Non est qui requirat animam meam: de illis dixit, Certe persequuntur [1 1Kb] animam meam, et non querunt animam meam. Si autem requirunt animam meam, inuenient inherentem tibi: et si norunt eam querere, norunt et imitari. Nam ut noueritis queri animam hominis et a persecutoribus, inde alibi dicitur: Confundantur, et reuereantur qui querunt animam meam .

12. [uers. 6.] Clamaui ad te, Domine; dixi, Tu es spes mea. Quando tolerabam, quando tribulabar, dixi, Tu es spes mea. Spes mea hic; ideo tolero. Portio autem mea, non hic, sed in terra uiuentium. Dat Deus portionem in terra uiuentium; sed non aliquid a se, extra se. Quid dabit amanti se, nisi se?

13. [uers. 7.] Intende ad orationem meam; quia humiliatus sum nimis. Humiliatus a persecutoribus [2 1Kb] , humiliatus in confessione. Humiliat se inuisibiliter, humiliatus ab hostibus uisibiliter. Erigitur ergo ab illo uisibiliter et inuisibiliter. Inuisibiliter erecti sunt iam martyres: uisibiliter erigentur, cum corruptibile hoc induerit incorruptionem in resurrectione mortuorum, cum et hoc ipsum in quod solum persecutores seuire potuerunt, instaurabitur . Nolite timere eos qui corpus occidunt, animam autem non possunt occidere . Et quid perit? quid occidunt?  uel hoc eis permittitur, ut quod occiderint pereat? Non periet. Audi ipsius Domini promissionem: Amen dico uobis, capillus capitis uestri non periet . Quid ergo de ceteris membris sollicitus es, ubi damnum capilli non erit?

14. Erue me a persequentibus me. A quibus putatis quod oret ut eruatur? Ab hominibus qui persequebantur? Ita uero ipsi homines sunt hostes nostri? Habemus alios hostes inuisibiles, qui aliter persequuntur. Homo persequitur, ut occidat corpus; persequitur alius, ut illaqueet animam. Et ideo per uasa sua, quia de illo dictum est, Operatur in filiis diffidentie : per uasa sua, id est, homines in quibus operatur, agit persecutionem corporis, ut intus fiat ruina cordis. Nam si cadente corpore stat anima, muscipula comminuta est, et nos liberati sumus . Ergo sunt et alii hostes nostri, a quibus deprecari debemus Deum ut eruat nos, ne seducant nos, uel fractos molestiis secularibus, uel inductos illecebris. Qui sunt isti hostes? uideamus si ab aliquo seruo Dominico aperte describuntur, ab aliquo milite perfecto qui cum illis congressus est. Audi Apostolum dicentem: Non est uobis colluctatio aduersus carnem et sanguinem. Nolite quasi odia uestra conuertere in homines, et eos uobis hostes existimare, et eorum inimicitiis uos conteri putare: isti homines quos timetis, caro et sanguis sunt; Non est uobis colluctatio aduersus carnem et sanguinem. Sic uoluit dicere, contemnens hominum mortalitatem. Et aduersus quos? Aduersus principes, inquit, et potestates, et rectores huius mundi, tenebrarum harum . Expaueras, cum audires, rectores mundi. Si rectores mundi istius, numquid preter mundum iturus es, ubi illos non patiaris? preter mundum iturus es, ubi ab eis eruaris? Sic ergo accipe mundi et tenebrarum harum rectores, non rectores celi et terre; nam ipsa fabrica Dei est. Celum et terra mundus dicitur, et homines mali mundus. Quare et isti mundus? Quia diligunt mundum: et ideo tenebre, quia impii. Ideoque iam ex ipso numero credentibus multis, quid dicit Apostolus? Fuistis aliquando tenebre; nunc autem lux in Domino . Antequam essetis ergo lux, cum tenebre essetis, attendite quem rectorem habuistis. Quem rectorem habent iniqui, nisi diabolum, quomodo pii et fideles rectorem habent Christum? Ergo diabolum et angelos eius rectores mundi appellauit, id est, rectores dilectorum mundi, rectores peccatorum, quod est, tenebrarum harum: ipsos habemus inimicos, a quibus debemus deprecari Dominum ut eruamur.

15. Audi mundum et mundum aperte uno loco in Scriptura sancta, in Euangelio: mundum quem fecit Deus; mundum quem regit diabolus, id est, dilectores mundi. Homines enim ipsos fecit Deus; dilectores mundi non eos fecit. Mundum enim diligere peccatum est; peccatum autem non fecit Deus. Audi ergo, ut dicere ceperam, mundum et mundum. In hoc mundo erat, dictum est. De quo dictum est, In hoc mundo erat, nisi de Sapientia Dei, quod est Christus iehsu; de qua dictum est quod paulo ante commemoraui,  Pertendit a fine usque ad finem fortiter, et disponit omnia suauiter ? Attingit enim ubique propter suam munditiam, et nichil inquinatum in illam incurrit . Ergo, In hoc mundo erat, et mundus per ipsum factus est, et mundus eum non cognouit. Audisti duos mundos: Mundus per eum factus est, et mundus eum non cognouit . Non mundus qui factus est per Iesum, ab illis principibus et potestatibus tenebrarum regitur; sed mundus qui non cognouit Iesum, id est, dilectores mundi, peccatores, iniqui, superbi et infideles. Unde mundus peccatores? Quia diligunt mundum, et diligendo inhabitant mundum; quomodo domus dicitur et fabrica, et inhabitantes. Bona domus, plerumque bona fabrica; et bona domus, quia boni conuersantur in ea. Et, Caue domum istam, quia mala est, duobus modis dicitur. Mala est domus hec, caue; forte propter ruinam, ne aliquid cadat et te premat: dicitur et sic alio modo, Caue domum istam malam, ne incurras in laqueum uenantium, ne pauper opprimaris a diuite, ne fraudem aliquam patiaris. Quomodo ergo domus et domus, sic mundus et mundus. Quare autem et iusti, cum sint et ipsi in mundo, non dicuntur mundus? Quia dicit Apostolus: In carne autem ambulantes, non secundum carnem militamus ; conuersatio enim nostra in celis est . Habitat hic iustus carne, sed corde cum Deo est. Et ipse appellatur mundus, si sine causa audit, Sursum cor: si autem est causa quare audit, sursum habitet [1 1Kb] . Mortui enim estis, dicit, et uita uestra abscondita est cum Christo in Deo . Quorum autem uita hic est, id est, quorum desiderium et amor hic heret, hic conteritur, hic implicatur, bene dicuntur habitatores mundi: et bene dicuntur mundus, illi qui habitant mundum; sicut bene dicuntur domus, illi qui habitant domum. Mundus ergo et mundus: Mundus per eum factus est, et mundus eum non cognouit. Ecce mundus factus per Dominum, ecce mundus qui non cognouit Dominum. Lauda tu fabricam, et ama fabricatorem; et noli amare habitare in fabrica, sed habita in fabricatore.

16. Erue me a persequentibus me; quoniam corroborati sunt super me. Quis dixit, corroborati sunt super me? Corpus Christi clamat, Ecclesie uox est, membra Christi clamant: Multum creuit numerus peccatorum. Quoniam abundauit iniquitas, refrigescet caritas multorum . Erue me a persequentibus me; quoniam corroborati sunt super me.

17. [uers. 8.] Educ de carcere animam meam, ut confiteatur nomini tuo. Carcer iste a prioribus uarie intellectus est. Et forte ipse est carcer qui scribitur in titulo, spelunca. Titulus enim psalmi huius ita se habet: Intellectus ipsi Dauid, cum esset in spelunca, oratio. Que spelunca, ipse et carcer. Duo quedam intelligenda proposuimus; sed unum cum intellexerimus, utrumque erit. Merita carcerem faciunt. Nam in uno quodam habitaculo, alteri domus est, alteri carcer est. Illi qui custodiunt homines inclusos; etsi in domo sua  custodiant, illi qui arctius custodiuntur, in carcere sunt: numquid et illi in carcere esse dicendi sunt? Unum habitaculum est et illi et illi; alteri facit domum libertas, alteri carcerem seruitus. Quibusdam ergo uisum est quod spelunca et carcer mundus iste sit; et hoc orat Ecclesia, ut de carcere educatur, id est, de hoc mundo, de sub sole, ubi omnia uanitas. Dicitur enim, Omnia uanitas, et presumptio spiritus in omni opere hominis, quo ipse laborat sub sole . Ergo extra istum mundum in nescio qua requie pollicetur nobis Deus quod futuri simus; forte ideo de loco isto clamamus, Educ de carcere animam meam. Anima nostra per fidem et spem in Christo est, sicut paulo ante dixi: uita uestra abscondita est cum Christo in Deo. Corpus autem nostrum in isto carcere, in isto mundo. Si diceret, Educ de carcere corpus meum; securi acciperemus carcerem mundum. Fortasse tamen propter aliqua que nos tenent desideria terrena, contra que luctamur et dimicamus, quia, uideo aliam legem in membris meis, repugnantem legi mentis mee ; recte dicimus, Educ animam meam de hoc mundo, id est, de laboribus et pressuris huius seculi. Non enim caro quam tu fecisti, sed corruptela carnis, et pressure, et tentationes carcer mihi sunt.

18. Aliqui autem dixerunt carcerem istum et speluncam corpus hoc esse, ut hoc sit, Educ de carcere animam meam. Sed et iste intellectus uacillat aliquantum. Quid enim magnum, Educ de carcere animam meam, Educ de corpore animam meam? latronum anime et sceleratorum nonne exeunt de corpore, et eunt in peiores penas quam hic pertulerunt. Quid ergo magnum petitur, Educ de carcere animam meam; cum siue sero, siue cito, necesse sit exire? Forte iustus dicit: Iam moriar; educ de carcere isto corporis animam meam. Si nimis festinat, non habet caritatem. Desiderare quidem hoc debet et concupiscere, sicut Apostolus ait: Concupiscentiam habens dissolui et esse cum Christo; multo enim magis optimum . Sed ubi est caritas? Ergo sequitur, Manere in carne necessarium propter uos. De corpore ergo educat Deus, quando uoluerit. Posset dici et corpus nostrum carcer, non quia carcer est quod fecit Deus, sed quia penale et mortale. Duo enim consideranda sunt in nostro corpore; figmentum Dei, et pena meriti. Tota ista forma, status, incessus, membra ordinata, sensuum dispositiones, uidere, audire, olfacere, gustare, contingere; omnis hec compago et fabrice distinctio, non potuit fieri nisi a Deo, qui omnia operatus est, celestia, terrestria, summa et ima, uisibilia et inuisibilia. Quid ergo ibi penale nostrum? Quod corruptibilis caro, quod fragilis, quod mortalis, quod indigens: hoc non erit in premio. Non enim corpus non erit, cum corpus resurgat. Sed quid ibi non erit? Corruptio: corruptibile enim hoc induet incorruptionem . Ergo si caro tibi carcer est, non corpus est carcer tuus, sed corruptio corporis tui. Corpus enim tuum fecit Deus bonum, quia bonus est; corruptionem intulit iustus,  quia iudex est: illud habes de beneficio, illud habes de supplicio. Hoc ergo forte dixit, Educ de carcere animam meam, Educ de corruptione animam meam. Si sic intelligamus, non est blasphemia; intellectus constat.

19. Ad extremum, fratres, sicut arbitror, hoc dixit, Educ de carcere animam meam, Educ ab angustia. Gaudenti enim homini et carcer latus est, et tristi pratum angustum est. Ergo orat se educi ab angustia. Quamuis enim in spe latitudinem habeat, in re tamen presenti angustatur. Attende angustias Apostoli: Non habui requiem spiritu meo, dixit; quia non inueni Titum fratrem meum . Alio loco: Quis infirmatur, et ego non infirmor? quis scandalizatur, et ego non uror ? Qui ergo et infirmabatur et urebatur, nonne in penis et carcere erat? Sed iste pene ex caritate coronam parturiunt. Unde iterum dicit: Superest mihi corona iustitie, quam reddet mihi Dominus in illa die iustus iudex . Ad hoc ualet, Educ de carcere animam meam, ut confiteatur nomini tuo. Iam educta de corruptione, quid habet confiteri? Peccata ibi non sunt, sed laudes sunt: duobus autem modis confessio intelligitur, et in peccatis nostris, et in laude Dei. In peccatis nostris nota est confessio, et ita nota omni populo, ut quando auditum fuerit nomen confessionis in lectione, siue in laude dicatur, siue de peccatis dicatur, currant pugni ad pectus. Notum est ergo nomen confessionis de peccato: confessionem in laude queramus. Ubi inuenimus? Habes in Scripturis: Et hec dicetis in confessione, Opera Domini uniuersa quoniam bona ualde . Ergo hic confessio laudis est. Alio loco ipse Dominus dicit: Confiteor tibi, Pater, Domine celi et terre. Quid confitebatur? numquid peccata? Christi ergo confiteri, erat laudare. Et audi laudem Patris: Quia abscondisti hec, inquit, a sapientibus et prudentibus, et reuelasti ea paruulis . Quia ergo post istas corruptionis angustias [1 1Kb] habitabimus in domo Dei, tota uita nostra non erit nisi laus Dei. Iam sepe uobis expositum est quia recedente necessitate omnia negotia necessitatis intercidunt; quoniam non erit quid ibi agamus  . Non dico die ac nocte, ubi nox non est; sed toto die, cum unus dies est, non erit quid ibi agamus, nisi laudemus quem diligimus, quia tunc et uidebimus. Modo non uisum desideramus, et laudamus; tunc uisum quod amamus, quomodo laudabimus? Sine fine erit laus, quia sine fine amor. Quia ergo hoc ibi agemus, ideo educ de carcere animam meam, ut confiteatur nomini tuo. Beati enim qui habitant in domo tua; in secula seculorum laudabunt te . Modo impedit carcer, quia corpus quod corrumpitur, aggrauat animam . Non corpus aggrauat animam ; sed corpus quod corrumpitur [2 1Kb] . Ergo carcerem facit non corpus, sed corruptio. Educ de  carcere animam meam, ut confiteatur nomini tuo. Iam uox que sequitur, ex capite sonat, Domini nostri Iesu Christi. Et est talis ipsa, qualis hesterna ultima. Hesterna enim ultima, si meministis, hec fuit: Singularis ego sum, donec transeam . Et hic que est ultima? Me sustinebunt iusti, quoadusque retribuas mihi.



IN PSALMUM CXLII ENARRATIO.



SERMO AD POPULUM.

1. De psalmo quem cantauimus [1 1Kb] , loquar quod Dominus dederit, Charitati uestre. Hesterno die psalmus breuior tractabatur, sed spatium temporis dabat nobis copiam etiam de paucis multa dicendi: nunc quoniam prolixior psalmus est, non debemus tantum in singulis uersibus immorari; ne forte non concedat Dominus facultatem, ut totum peragere ualeamus.

2. [uers. 1.] Titulus Psalmi est, Ipsi Dauid, quando eum filius suus persequebatur. In Regnorum libris nouimus hoc factum esse, exstitisse inimicum Abessalon patri suo, gessisse contra illum non solum ciuile, uerum etiam domesticum bellum: illum autem non deiectum inique, sed humiliatum pie, accepisse a Domino disciplinam; sustinuisse medicinam, non retribuentem iniquitati iniquitatem, sed paratum cor habuisse ad sequendam Domini uoluntatem . Ille Dauid ita laudabilis: sed alius Dauid uere Manu fortis, quod interpretatur Dauid, Dominus noster iehsu Christus agnoscendus est nobis. Preterita enim illa facta figure fuerant futurorum; nec diu commendandum est quod sepe audistis, quod optime retinetis. Queramus ergo in hoc psalmo Dominum et Saluatorem nostrum Iesum Christum prenuntiantem se per hanc prophetiam, et quid futurum esset in hoc tempore, per ea que pridem facta sunt predicantem. Ipse enim se in Prophetis predicabat; quoniam ipse est uerbum Dei; nec illi tale aliquid dicebant, nisi pleni uerbo Dei. Annuntiabant ergo Christum, pleni Christo; et illi eum uenturum precedebant, quos precedentes non deserebat. Agnoscamus ergo quemadmodum et Christum persequebatur filius suus: habebat enim filios, de quibus dicebat, Non ieiunant filii sponsi, quamdiu cum eis est sponsus: cum autem ab eis ablatus fuerit sponsus, tunc ieiunabunt filii sponsi . Ergo filii sponsi, Apostoli: et inter hos persecutor Iudas diabolus. Passionem itaque suam in hoc psalmo predicaturus est Christus; audiamus.

3. Rursus autem ad hoc intentam facimus Charitatem uestram, non docendo quod ignoratis, sed admonendo quod nostis; Dominum et Saluatorem nostrum Iesum Christum caput esse corporis sui, illum unum mediatorem esse Dei et hominum, hominem Iesum , natum ex uirgine, tanquam in solitudine, sicut in Apocalypsi audiuimus. Per solitudinem quippe arbitror, quod solus ita natus  est. Hunc enim illa mulier peperit, recturum populum in uirga ferrea . Hec autem mulier, antiqua est ciuitas Dei, de qua in psalmo dicitur: Gloriosa dicta sunt de te, ciuitas Dei. Hec ciuitas initium habet ab ipso Abel, sicut mala ciuitas a Cain. Antiqua ergo ista ciuitas Dei, semper tolerans terram, sperans celum, que etiam Ierusalem uocatur et Sion. Utique de nato quodam in Sion, et conditore ipsius Sion, psalmus quidam dicit: Mater Sion, dicet homo. Quis homo? Et homo factus est in ea; et ipse fundauit eam Altissimus . Denique ipse in Sion factus est homo, sed humilis factus est homo; et idem ipse Altissimus fundauit eam ciuitatem in qua factus est homo. Itaque et illa mulier sole cooperiebatur, sole ipso iustitie quem non cognoscunt impii; qui dicturi sunt in fine: Ergo errauimus a uia ueritatis, et iustitie lumen non luxit nobis, et sol non ortus est nobis . Est ergo quidam sol iustitie qui non oritur impiis. Ceterum istum solem facit oriri super bonos et malos . Ergo et amicta erat sole, et gestabat uisceribus masculum paritura. Idem ipse erat condens Sion, et nascens in Sion: et illa mulier ciuitas Dei, eius luce protegebatur, cuius carne grauidabatur. Merito et lunam sub pedibus habebat , quia mortalitatem crescentis et decrescentis carnis uirtute calcabat. Ergo ipse Dominus iehsu Christus caput et corpus: uoluit enim etiam loqui in nobis, qui dignatus est mori pro nobis; membra sua nos fecit. Aliquando itaque ex persona membrorum suorum loquitur, aliquando ex persona sua, tanquam capitis nostri. Habet aliquid ille quod dicat sine nobis; nos sine illo nichil possumus dicere. Apostolus dicit: Ut suppleam que desunt pressurarum Christi, in carne mea . Ut suppleam, inquit, que desunt pressurarum, non mearum, sed Christi; in carne, non iam Christi, sed mea. Patitur, inquit, adhuc Christus pressuram; non in carne sua, in qua ascendit in celum, sed in carne mea, que adhuc laborat in terra. Christus, inquit, pressuram patitur in carne mea: uiuo enim non iam ego, uiuit uero in me Christus . Nisi enim Christus et in membris suis, hoc est fidelibus suis, pressuram ipse pateretur, Saulus in terra Christum in celo sedentem non persequeretur. Denique aperte hoc exponens quodam loco: Sicut enim corpus unum est, inquit, et membra multa habet; omnia autem membra corporis cum sint multa, unum est corpus: ita et Christus . Non ait, Ita et Christus et corpus [1 1Kb] ; sed, corpus unum membra multa, ita et Christus. Totum ergo Christus: et quia totum Christus, ideo caput de celo, Saule, inquit, Saule, quid me persequeris ? Tenete hoc, et fixum omnino commendate memorie, tanquam filii ecclesiastice eruditionis et fidei catholice, ut agnoscatis Christum caput et corpus, eumdemque Christum uerbum Dei unigenitum equalem Patri; et inde uideatis quanta gratia pertingatis ad Deum, ut ipse uoluerit  esse nobiscum unus, qui est cum Patre unus. Quomodo cum Patre unus? Ego et Pater unum sumus . Quomodo nobiscum unus? Non dicit, inquit, Et seminibus, tanquam in multis; sed tanquam in uno, Et semini tuo, quod est Christus. Sed ait aliquis: Si Christus semen Abrahe, numquid et nos? Mementote quia semen Abrahe Christus; ac per hoc si et nos semen Abrahe, ergo et nos Christus. Quomodo unum corpus multa membra, ita et Christus: et Quotquot in Christo baptizati estis, Christum induistis. Nempe semen Abrahe Christus; nec contradici potest apostolicis apertissimis uerbis, Et semini tuo, quod est Christus. uidete quid nobis dicat: Si autem uos Christi, ergo semen Abrahe estis . Ideo magnum est illud sacramentum: Erunt duo in carne una . Apostolus dicit: Sacramentum hoc magnum est; ego autem dico in Christo et in Ecclesia . Christus et Ecclesia, duo in carne una. Refer ad distantiam maiestatis duo. Duo plane. Non enim et nos uerbum, non enim et nos in principio Deus apud Deum, non enim et nos ille per quem facta sunt omnia . uenitur [1 1Kb] ad carnem, et ibi Christus et ille et nos. Non ergo miremur in Psalmis: multa enim dicit ex persona capitis, multa ex persona membrorum; et hoc totum tanquam una persona sit, ita loquitur. Nec mireris quia duo in uoce una, si duo in carne una.

4. Iudas filius sponsi persequens sponsum. Hoc tunc contigit; an et futurorum exemplum premissum est? Multos enim falsos fratres passura erat Ecclesia, ut et adhuc et usque in finem sponsum illum filius persequatur. Si enim inimicus exprobrasset mihi, sustinuissem utique, ait; et si is qui oderat me, super me magna locutus fuisset, abscondissem me utique ab eo. Quis est inimicus? quis est qui oderat me? Qui dicit: Quis est Christus? Homo fuit Christus, nec uiuere potuit, cum uellet uiuere: et mortuus est, inquiunt, nolens, euictus, crucifixus, occisus. Inimici ista dicunt. Apertus iste inimicus est, ait Christus, odit me, apertas mihi indicit inimicitias; facile est istum uel tolerare uel uitare: quid facio de Abessalon? quid facio de Iuda? quid de falsis fratribus? quid de malis filiis et tamen filiis, qui non contra nos blasphemant Christum, sed nobiscum adorant Christum, et in nobis persequuntur Christum? De quibus consequenter in eodem psalmo dicitur: Alium facile erat perferre, eum qui oderat me; uel abscondere me ab eo. Abscondis enim te a pagano, intrans Ecclesiam. Quando autem et ibi inuenis quod times, quid queris ubi te abscondas? Denique ille ipse apostolus qui gemit in periculis a falsis fratribus: Foris, inquit, pugne, intus timores . Si ergo is qui oderat me, super me magna locutus fuisset, abscondissem me utique ab eo; tu uero unianimis meus . Unianimem dicit, tanquam unum in Christo. Est ergo Ecclesie quod ferat foris, gemat intus: inimicos tamen suos deputet foris et intus; foris facilius euitabiles, intus difficilius tolerabiles.

 5. Dicat ergo Dominus noster, dicat Christus nobiscum totus Christus: Domine, exaudi orationem meam, percipe auribus precem meam. Hoc est, exaudi; quod, percipe auribus: repetitio, confirmatio est. In ueritate tua exaudi me, in tua iustitia. Ne utcumque accipiatis, cum dicitur, in tua iustitia. Commendatio est enim gratie, ne unusquisque nostrum iustitiam suam putet. Hec enim iustitia Dei est, quam ut habeas Deus dedit. Nam qui uoluerunt de sua iustitia gloriari, quid de illis dicit Apostolus? Testimonium eis, inquit, perhibeo, quia zelum Dei habent. De Iudeis loquens, Zelum Dei, inquit, habent, sed non secundum scientiam. Quid est, non secundum scientiam? Quam enim tu commendas utilem scientiam? numquid illam que cum sola fuerit inflat; que nisi comitata fuerit caritate, non edificat ? Non utique ipsam; sed illam scientiam comitem caritatis, magistram humilitatis. uide si ipsa est: Zelum, inquit, Dei habent, sed non secundum scientiam. Exponat quam dicat scientiam: Ignorantes Dei iustitiam et suam uolentes constituere, iustitie Dei non sunt subiecti . Qui ergo uolunt constituere iustitiam suam? Qui quod bene fecerint, sibi imputant, quod male, Deo: omnino peruersi. Denique recti erunt, cum hoc ipsum conuerterint. Peruersus ideo, quia quod male, Deo; quod bene, tibi: rectus eris, quando quod male feceris, tibi; quod bene feceris, Deo. Non enim ex impio iuste uiueres, nisi ab illo iustus factus, qui iustificat impium . Ergo, inquit, In ueritate tua exaudi me, in tua iustitia, non in mea; ut inueniar in illo non habens meam iustitiam, que ex lege est, sed eam que est ex fide . Ecce, In tua iustitia exaudi me. Ad me enim cum respicio, nichil aliud meum quam peccatum inuenio.

6. [uers 2.] Et ne intres in iudicium cum seruo tuo. Qui cum illo uolunt intrare in iudicium, nisi qui ignorantes Dei iustitiam, suam uolunt constituere? Quid est quod ieiunauimus, et non uidisti, defraudauimus animas nostras, et nescisti ? tanquam dicentes: Fecimus quod iussisti; quare non reddis quod promisisti? Respondet tibi Deus: Ut accipias quod promisi, ego dabo; ut faceres, quare acciperes, ego dedi [1 1Kb] . Denique superbis talibus loquitur propheta: Quid uultis mecum iudicio contendere? Omnes dereliquistis me, dicit Dominus . Quid uultis mecum in iudicium intrare, et uestras iustitias commemorare? Commemorate iustitias uestras; ego noui facinora uestra. Quomodo approbabo iustitiam, ubi damnabo superbiam? Merito iste humilis in corpore Christi, discens a capite quoniam mitis est et humilis corde , Ne intres, inquit, in iudicium cum seruo tuo. Non litigemus; nolo tecum habere causam, ut ego proponam iustitiam meam, tu conuincas iniquitatem meam: Ne intres in iudicium cum seruo tuo. Quare hoc? quare timet? Quoniam non iustificabitur coram te omnis uiuens. Omnis uiuens, hic utique uiuens, in carne uiuens, moriturus uiuens,  natus homo, ex hominibus uiuens, de Adam, Adam uiuens; omnis ita uiuens iustificari forte potest coram se, non coram te. Quomodo, coram se? Sibi placens, tibi displicens: coram te autem non iustificabitur omnis uiuens. Noli ergo mecum intrare in iudicium, Domine, Deus meus. Quantumlibet rectus mihi uidear, producis tu de thesauro tuo regulam, coaptas me ad eam, et prauus inuenior. Ne intres in iudicium cum seruo tuo. Bene, cum seruo tuo. Indignum est tibi cum seruo tuo intrare in iudicium, nec quidem cum amico tuo: quia, uobis dico amicis meis , non diceres, nisi ex seruis amicos tu ipse fecisses. Tu licet dicas amicum, ego confiteor seruum: misericordia indigeo, fugitiuus redeo, pacem quero; non sum dignus uocari filius tuus , Ne intres in iudicium cum seruo tuo; quoniam non iustificabitur in conspectu tuo omnis uiuens. Ante mortem ne laudes hominem quemquam : omnino omnis uiuens. Quid ipsi arietes, quid ipsi Apostoli, de quorum prole dicitur: Afferte Domino filios arietum ? Ex his Paulus est, qui dicit non se esse perfectum: Non quia iam acceperim, inquit, aut iam perfectus sim . Denique, fratres, ut cito agnoscatis, ipsi didicerunt orare quod oramus, ipsis data est regula postulandi, a Iurisperito celesti: Sic orate, inquit, Et cum quedam premisisset, posuit et hoc ut dicerent arietes nostri, duces ouium, et precipua membra Pastoris et congregatoris [1 1Kb] unius gregis; ipsi didicerunt dicere: Dimitte nobis debita nostra, sicut et nos dimittimus debitoribus nostris . Non dixerunt, Gratias tibi, qui dimisisti nobis debita nostra, sicut et nos dimittimus debitoribus nostris; sed, Dimitte, sicut dimittimus. Orabant autem utique iam fideles, utique iam Apostoli: nam ista oratio dominica magis fidelibus datur. Si debita illa tantummodo dicerentur que per Baptismum dimittuntur, catechumenis congrueret magis orare, Dimitte nobis debita nostra. Dicant ergo Apostoli, dicant, Dimitte nobis debita nostra, sicut et nos dimittimus debitoribus nostris. Et cum eis dictum fuerit, Quare hoc dicitis? que debita uestra? Respondeant, Quoniam non iustificabitur in conspectu tuo omnis uiuens.

7. [uers. 3.] Quoniam persecutus est inimicus animam meam, humiliauit in terra uitam meam. uide nos, uide caput nostrum pro nobis: Quoniam persecutus est inimicus animam meam. Persecutus est plane et diabolus animam Christi, et Iudas animam magistri: et nunc ad persecutionem corporis Christi idem diabolus manet; Iudas autem Iude succedit. Non ergo deest de quo dicat et corpus, Quoniam persecutus est inimicus animam meam, humiliauit in terra uitam meam. Humiliauit, inquit, in terra uitam meam. Alio loco dicitur: Curuauerunt animam meam . Quid enim nobiscum agit, quisquis persequitur, nisi ut relicta spe celesti terram sapiamus, persecutori cedentes terrena diligamus? Et illi quidem, quantum in ipsis est, hoc agunt: nobis autem hoc non contingat,  quibus dicitur, Si resurrexistis cum Christo, que sursum sunt sapite, ubi Christus est in dextera Dei sedens; que sursum sunt querite, non que super terram: mortui enim estis . Nam non iustificabitur coram Deo omnis uiuens. Illi ergo uel aperte seuiendo, uel occulte insidiando conantur perducere uitam nostram ad terram: contra hos uigilemus, ut dicere possimus, Nostra enim conuersatio in celis est . Humiliauit, inquit, in terra uitam meam inimicus.

8. Collocauerunt me in tenebrosis, sicut mortuos seculi. Hoc a capite expeditius auditis, et expeditius hoc in capite agnoscitis. Ille enim pro nobis mortuus factus est, sed non mortuus seculi. Qui enim mortui sunt seculi? et quomodo ille non erat mortuus seculi? Mortui seculi, merito mortui, mercedem recipientes iniquitatis, et mortem ducentes ex peccati propagine; ex illa uoce qua dicitur: Ego enim in iniquitatibus conceptus sum, et in peccatis mater mea in utero me aluit . uenit autem ille per uirginem assumens carnem, non iniquitatem carnis, assumens carnem mundam mundatricem. Illi autem quem peccatorem putabant, tanquam mortuum seculi deputabant. At ille qui in alio psalmo dixit, Que non rapui, tunc exsoluebam ; et qui dixit in Euangelio, Ecce uenit princeps mundi, prepositus mortis, operis mali persuasor, supplicii exactor; uenit, inquit, et in me nichil inueniet. Quid est, in me nichil inueniet? Nullam culpam, nichil quare mori debeam. Sed ut sciant omnes quia uoluntatem, inquit, Patris mei facio, surgite, eamus hinc . Ut moriar, inquit, uoluntatem Patris mei facio, non autem morte sum dignus. Nihil feci unde moriar, sed facio ut moriar; ut illi per innocentis mortem liberentur, qui habebant quare morerentur. Collocauerunt me in tenebrosis, tanquam in infernis, tanquam in sepulcro, tanquam in ipsa passione; uelut mortuos seculi, eum qui dicit, Factus sum sicut homo sine adiutorio, inter mortuos liber . Quid est, liber? quare liber? Quia omnis qui facit peccatum, seruus est peccati . Denique non solueret a uinculis, nisi liber a uinculis. Ille liber mortem occidit, uinculum uinxit, captiuitatem captiuauit, et collocauerunt eum in tenebrosis tanquam mortuos seculi.

9. [uers. 4.] Et tedium, inquit, passus est in me spiritus meus, Recordamini, Tristis est anima mea usque ad mortem . uidete uocem unam [1 1Kb] . Numquid non apparet ipse transitus a capite ad membra, a membris ad caput? Tedium, inquit, passus est in me spiritus meus. Agnoscimus, Tristis est anima mea usque ad mortem. Sed et illic nos eramus. Transfigurauit enim in se corpus humilitatis nostre, conformans corpori glorie sue ; et uetus homo noster confixus est cruci cum illo . In me turbatum est cor meum. In me, inquit, non in aliis. Illi enim me deseruerunt, et illi qui inheserant  recesserunt, et me ipsum quia mori uidebant, aliud aliquid putauerunt; et a latrone uicti sunt, qui tunc credidit , quando illi defecerunt.

10. [uers. 5.] Inde ad membra. Memoratus sum dierum antiquorum. Numquid memoratus est ille dierum antiquorum, per quem factus est omnis dies? Sed loquitur corpus, loquitur unusquisque illius gratia iustificatus, inherens illi in caritate et deuota humilitate [1 1Kb] ; loquitur, et dicit, Memoratus sum dierum antiquorum, meditatus sum in omnibus operibus tuis. Quia utique omnia bona tu fecisti, et nichil constitisset quod a te constitutum non esset. Creatura tua spectaculum mihi facta est: quesiui in opere artificem, et in conditis omnibus conditorem. Quare hoc? utquid hoc, nisi ut hoc intelligeret, quidquid in se boni esset, ab illo factum esse; ne ignorans iustitiam Dei, et suam uolens constituere, iustitie Dei subiectus non esset ; ut ei conueniret uox illa superior, In ueritate tua et in iustitia tua? In omnibus ergo Dei operibus et meditatione omnium operum Dei gratiam insinuat, gratiam commendat, gratiam se inuenisse gloriatur, gratiam qua gratis salui facti sumus: quia et gratis salui facti sumus. Quid gloriaris in tua iustitia? quid te extollis, ignorans Dei iustitiam? Dedisti forte aliquid, ut saluus esses: quid dedisti, ut homo esses? Respice ergo conditorem uite tue, substantie et iustitie et salutis auctorem. Meditare in facturis manuum eius, quia et iustitiam que in te est, ad manum eius [2 1Kb] inuenies pertinere. Audi Apostolum hoc te docentem: Non ex operibus, inquit, ne forte quis extollatur. Opera bona non habemus? Habemus plane; sed uide quid sequitur: Ipsius enim sumus figmentum, dixit. Ipsius sumus figmentum: forte naturam, qua homines sumus, commemorare uoluit, hoc appellato figmento? Non plane; de operibus loquebatur: Non, inquit, ex operibus, ne quis forte extollatur. Sed non coniiciamus; sequatur: Ipsius enim sumus figmentum, creati in Christo Iesu in operibus bonis . Noli ergo putare te aliquid operari, nisi in quantum malus es. Auerte ab opere tuo te, ad opus illius qui fecit te: ipse format [3 1Kb] ; et ipse quod formauerat et tu exterminasti, reformet. Ut enim sis, ipse operatus est; ut bonus sis, si bonus es, ipse operatur. Cum tremore, inquit, et timore uestram ipsorum salutem operamini. Si nostram ipsorum salutem operamur, quare cum timore, quare cum tremore, cum sit in potestate nostra quod operamur [4 1Kb] ? Audi quare cum timore et tremore: Deus est enim qui operatur in uobis et uelle et operari, pro bona uoluntate . Ergo cum timore et tremore, ut delectet in conualle operari artificem nostrum. Sic enim operatur tanquam in deiectis, qui iudicat in gentibus, et replet ruinas. In facturis manuum tuarum meditatus sum. uidi ergo, et inspexi opera tua; quia nichil boni esse in nobis potest, nisi abs te fiat, qui nos fecisti.

 11. [uers. 6.] Et quid feci, cum uiderem a te omne datum optimum, et omne donum perfectum de sursum esse, descendens a Patre luminum, apud quem non est commutatio, nec momenti obumbratio ? Cum hoc uiderem, auersus ab opere malo quod feceram in me, extendi manus meas ad te. Extendi, inquit, manus meas ad te: anima mea uelut terra sine aqua tibi. Complue, inquit, me ad faciendum fructum bonum. Dominus enim dabit suauitatem, ut terra nostra det fructum suum . Extendi manus meas ad te: anima mea uelut terra sine aqua, non mihi, sed tibi. Sitire tibi possum, me irrigare non possum. Anima mea uelut terra sine aqua tibi: quia sitiuit anima mea in Deum uiuum . Quando ueniam, nisi quando uenerit? Sitiuit anima mea in Deum uiuum; quia anima mea uelut terra sine aqua tibi. Abundat mare, inundat, copiosum est, fluctuat, sed amarum est. Discreta est aqua, apparuit arida  anima mea; irriga eam, quia uelut terra sine aqua tibi.

12. [uers. 7.] Cito exaudi me, Domine. Que enim mora quando sic sitio, ad inflammandam sitim meam? Pluuiam differebas, ut hauriens imbiberem, non respuerem quod influeres. Si ergo ideo differebas, iam da; quoniam anima mea uelut terra sine aqua tibi. Cito exaudi me, Domine; defecit spiritus meus. Impleat me spiritus tuus, quia defecit spiritus meus: ipsa est causa ut cito exaudias, quia defecit spiritus meus. Factus sum iam pauper spiritu; beatum me fac in regno celorum . In quo enim uiuit spiritus eius, superbus est, spiritu suo extollitur contra Deum. Fiat in illo bene quod alibi scriptum est, Auferes spiritum eorum, et deficient, et in puluerem suum conuertentur ; ut confitentes dicant, Memento quia puluis sumus . Cum autem dixerint, Quia puluis sumus memento; tunc dicant, Anima mea uelut terra sine aqua tibi. Quid enim tam terra sine aqua [1 1Kb] ; quam puluis? Sed cito exaudi me, Domine: complue me, confirma me, ne sim puluis quem proiicit uentus a facie terre . Cito exaudi me, Domine; defecit spiritus meus: non differatur inopia mea. Abstulisti spiritum meum, ut deficerem, et in puluerem meum conuerterer, et dicerem tibi, Anima mea uelut terra sine aqua tibi: fac etiam quod in illo psalmo sequitur, Emittes spiritum tuum, et creabuntur; et renouabis faciem terre . Si qua igitur in Christo noua creatura, uetera transierunt. In spiritu suo uetera transierunt, in spiritu tuo noua facta sunt .

13. Ne auertas faciem tuam a me. Auertisti a superbo. Etenim aliquando abundabam, et in abundantia mea elatus eram: Ego enim dixi aliquando in abundantia mea, Non mouebor in eternum. Dixi, Non mouebor, in abundantia mea, ignorans iustitiam tuam, et constituens meam; sed tu, Domine, in uoluntate tua prestitisti decori meo uirtutem. Dixi in abundantia mea, Non mouebor; uerum autem a te mihi erat quidquid abundabam.  Et ut hoc probares a te mihi fuisse, auertisti faciem tuam a me, et factus sum conturbatus . Post hanc conturbationem in qua factus sum, quia auertisti faciem tuam; post tedium spiritus mei, post conturbatum cor meum in me, ex eo quod auertisti faciem tuam; iam factus sum sicut terra sine aqua tibi: Ne auertas faciem tuam. Auertisti a superbo, redde humili. Ne auertas faciem tuam a me; quia si auerteris; similis ero descendentibus in lacum. Quid est, descendentibus in lacum? Peccator, cum uenerit in profundum malorum, contemnet . Illi descendunt in lacum, qui etiam confessionem perdunt: contra quod dicitur, Ne coarctet super me puteus os suum . Hanc profunditatem lacum appellat plerumque Scriptura, in quam profunditatem cum uenerit peccator, contemnit. Quid est, contemnit? Iam nec ullam prouidentiam deputat; aut si deputat, ad eam se pertinere non putat. Proponit sibi peccandi licentiam, sine spe uenie habenis iniquitatis effusis. Non dicit, Reuertar ad Deum, ut reuertatur ad me; nec audit, Conuertimini ad me, et reuertar ad uos : quoniam ueniens in profundum malorum contemnit. A mortuo enim, inquit, tanquam si non sit, perit confessio . Ne ergo auertas faciem tuam a me, et similis ero descendentibus in lacum.

14. [uers. 8.] Auditam fac mihi mane misericordiam tuam; quoniam in te speraui. Ecce in nocte sum; sed in te speraui, donec nocturna transeat iniquitas . »Habemus enim, ut dicit Petrus, certiorem propheticum sermonem, cui bene facitis intendentes, tanquam lucerne lucenti in obscuro loco, donec dies illucescat, et lucifer oriatur in cordibus uestris« . Mane ergo appellat, post finem seculi, cum uiderimus quod in seculo credimus. »Mane« enim »exaudies uocem meam; mane astabo tibi et contemplabor« . »Auditam fac mihi mane misericordiam tuam, quoniam in te speraui.« Si enim quod non uidemus speramus, per patientiam exspectamus . Patientiam querit nox, letitiam donabit dies. »Auditam fac mihi mane misericordiam tuam; quoniam in te speraui.«

15. Sed hic quid, donec ueniat mane? Non enim sufficit mane [1 1Kb] sperare; aliquid opus est agere. Quare aliquid agere? Quoniam dicit in alio psalmo, Deum exquisiui in die tribulationis mee: tanquam in tempore noctis mee Deum exquisiui. Quomodo exquisisti? Manibus meis nocte coram eo; et non sum deceptus . Manibus querendus est in nocte Deus. Quid est, manibus? Bonis operibus. Coram eo: Cum enim facis eleemosynam, noli tuba canere; et Pater tuus qui uidet in occulto, reddet tibi . Quia ergo ita sperandum est mane, et ita nox ista toleranda est, et in ipsa patientia donec dies lucescat perseuerandum est, quid interea hic agendum? Ne forte per teipsum acturus es aliquid, ut merearis perduci ad mane? Notam fac mihi, Domine, uiam in qua  ingrediar. Ideo lucernam propheticam accendit; ideo ipsum Dominum tanquam in testa carnis misit, qui etiam diceret, Exaruit uelut testa uirtus mea . Ambula ad prophetiam, ambula ad lucernam predictorum futurorum, ambula ad uerba Dei. Nondum uides uerbum in principio, Deum apud Deum ; ambula ad formam serui, perduceris ad formam Domini. »Notam fac mihi, Domine, uiam in qua ingrediar; quoniam ad te leuaui animam meam. Leuaui ad te, non contra te. Apud te fons uite . Ad te leuaui animam meam, tanquam uas ad fontem attuli: imple ergo me, quoniam ad te leuaui animam meam.

16. [uers. 9.] Exime me de inimicis meis, Domine; quia ad te confugi. Qui aliquando a te fugi, ad te confugi. Fugit enim Adam a facie Dei, et abscondit se inter ligna paradisi , ut de illo diceretur in libro Iob: Tanquam seruus fugiens Dominum suum, et consecutus umbram . Fugit a facie Domini sui, et consecutus est umbram: ad umbram enim fugit inter ligna paradisi. ue si permanserit in umbra; ne postea dicatur, Transierunt omnia tanquam umbra . Exime me de inimicis meis. Non ego hic inimicos homines cogito: Non est nobis colluctatio aduersus carnem et sanguinem. Sed aduersus quos? Aduersus principes et potestates, rectores mundi. Cuius mundi? Non enim celi et terre; non enim regunt quod non fecerunt. Rectores mundi; sed cuius mundi? Tenebrarum harum. Quarum tenebrarum? Utique iniquorum. Fuistis enim aliquando tenebre; nunc autem lux in Domino . Rectores mundi, tenebrarum harum, rectores iniquorum; contra hos habetis luctamen. Magnum prelium uobis est, hostem non uidere et uincere. Aduersus rectores mundi tenebrarum harum; diabolum scilicet et angelos eius : non illius mundi rectores, de quo dicitur, Et mundus per eum factus est; sed illius mundi, de quo dicitur, Et mundus eum non cognouit . Exime me de inimicis meis, Domine; quia ad te confugi. De inimicis meis; non Iuda, sed qui impleuit Iudam. Illum patior uisum, illum expugno non uisum. Accepit enim buccellam Iudas, et intrauit in eum satanas : ut iste Dauid persecutionem pateretur a filio suo. Quam multos Iudas implet satanas, indigne accipientes buccellam ad iudicium suum! Qui enim manducat et bibit indigne, iudicium sibi manducat et bibit . Non malum est quod datur, sed bonum malo in iudicium datur. Bene esse non potest male accipienti quod bonum est. Ergo »exime me ab inimicis meis; quia ad te confugi [1 1Kb] .« Quo enim fugerem? »Quo ibo a spiritu tuo? Si ascendero in celum, tu ibi es: si descendero in infernum, ades.« Quid ergo restat? »Si assumpsero pennas meas ut columba, et uolabo in extrema maris;« id est, ut spe habitem in finem seculi: »etenim illuc manus tua deducet me, et perducet me dextera  tua« . »Exime me de inimicis meis; quoniam ad te confugi, Domine.«

17. [uers. 10-12.] Doce me ut faciam uoluntatem tuam; quoniam tu es Deus meus. O confessio, o prescriptio! Quoniam tu es, inquit, Deus meus. Ad alium curram refici, si ab alio factus sum. Tu es totum meum; quia tu es Deus meus. Patrem queram propter hereditatem? Tu es Deus meus, non solum dator hereditatis, sed ipsa hereditas: Dominus pars hereditatis mee . Dominum queram propter redemptionem? Tu es Deus meus. Patronum queram propter liberationem? Tu es Deus meus. Postremo creatus recreari cupio? Tu es Deus meus, qui Creator meus, qui creasti me per uerbum tuum, et recreasti me per uerbum. Sed creasti me per uerbum Deum manentem apud te; recreasti per uerbum carnem factum propter nos. Doce ergo me ut faciam uoluntatem tuam; quoniam tu es Deus meus. Si non me docueris, faciam uoluntatem meam, et deseret me Deus meus. Doce me ut faciam uoluntatem tuam; quoniam tu es Deus meus. Doce me: non enim tu es Deus meus, et ego ero magister meus. uidete quemadmodum gratia commendetur. Hoc tenete; hoc imbibite, hoc uobis de corde nullus excutiat; ne habeatis zelum Dei, sed non secundum scientiam; ne ignorantes Dei iustitiam, et uestram uolentes constituere [1 1Kb] , iustitie Dei non sitis subiecti . uerba certe Apostoli agnoscitis. Dicite ergo ista, Doce me ut faciam uoluntatem tuam; quoniam tu es Deus meus.

18. Spiritus tuus bonus, non meus malus: Spiritus tuus bonus deducet me in terram rectam. Quia spiritus meus malus deduxit [2 1Kb] me in terram peruersam. Et quid ego merui? que mea opera bona sine tuo adiutorio computantur, unde impetrarem dignusque essem deduci a Spiritu tuo in terram rectam? Que opera mea, uel que merita mea? Propter nomen tuum, Domine, uiuificabis me. Attendite ergo, quantum potestis, gratie commendationem, qua gratis salui facti estis. Propter nomen tuum, Domine, uiuificabis me. Non nobis, Domine, non nobis, sed nomini tuo da gloriam . Propter nomen tuum, Domine, uiuificabis me: in tua iustitia, non in mea, non quia ego merui, sed quia tu misereris. Nam si meum ostenderem meritum, nichil abs te mererer, nisi supplicium. Auulsisti merita mea, inseruisti dona tua. »Propter nomen tuum, Domine, uiuificabis me: in tua iustitia educes de tribulatione animam meam; et in tua misericordia ad interitum deduces inimicos meos. Et perdes omnes tribulantes animam meam; quoniam seruus tuus sum ego.«



IN PSALMUM CXLIII ENARRATIO.



SERMO AD PLEBEM.

1. [uers. 1.] Psalmi huius titulus breuis est numero uerborum, sed grauis pondere mysteriorum: Ipsi Dauid ad Goliam. Prelium hoc factum tempore patrum  nostrorum, de Scripturis sanctis recolit mecum Charitas uestra. Cum enim aduersus populum Dei alienigene dimicarent, prouocauit unus unum, Golias Dauid: in quo certamine uoluntas Dei pro cuiusque partis uictoria probaretur. Sed quid de uictoria satagimus, quando prouocantem prouocatumque cernamus? Prouocauit impietas pietatem, prouocauit superbia humilitatem, postremo prouocauit diabolus Christum. Quid miramini diabolum uictum? Ille erat grandis statura corporis; iste autem statura paruus, fide magnus. Accepit arma bellica sanctus Dauid, ut aduersus Goliam procederet. Hec arma per etatem, et paruam, ut diximus, staturam corporis, portare non ualuit. Abiecit onerantia, non adiuuantia: accepit quinque lapides de flumine, et posuit in uase pastorali. His armatus corporaliter, nomine autem Dei spiritualiter, processit, et uicit . Hoc quidem ille Dauid: sed mysteria perscrutemur. Proposueramus enim titulum istum breuem numero uerborum, sed grauem pondere mysteriorum. ueniat in mentem apostolica illa sententia, Omnia hec in figura contingebant in illis ; ne impudenter uideamur querere aliquid absconditum, ubi possit dici totum sine mysterii profunditate simpliciter dictum. Habemus ergo auctoritatem facientem nos intentos ad querendum, uigiles ad inuestigandum, deuotos ad audiendum, fideles ad credendum, impigros ad faciendum. In Dauid Christus: sed sicut soletis intelligere eruditi in schola eius, Christus caput et corpus. Non ergo sic audiatis aliquid ex persona Christi, quasi ad uos non pertineat, qui estis membra Christi. Hoc tanquam fundamento posito, uidete que sequantur.

2. Nostis multis sacramentis uisibilibus et corporalibus oneratum esse populum primum; circumcisione, negotioso illo quodam sacerdotio, et templo figuris pleno, multiplicibus holocaustorum sacrificiorumque generibus. Hec Dauid noster tanquam arma prementia, non adiuuantia, posuit. Si enim data esset lex que posset uiuificare, uere ex Lege esset iustitia. Utquid ergo Lex? Sequitur: Sed conclusit Scriptura omnia sub peccato, ut promissio ex fide Iesu Christi daretur credentibus . Denique iste Dauid, scilicet Christus caput et corpus, tempore reuelationis Noui Testamenti, tempore insinuande et commendande gratie Dei, quid fecit? Arma posuit, quinque lapides tulit: arma, ut diximus, onerantia posuit; ergo sacramenta Legis, sacramenta illa Legis, que non sunt imposita Gentibus, posuit, que non obseruamus. Meministis enim quanta in ueteri Lege legamus, et non obseruemus; sed tamen ad aliquam significationem premissa et proposita intelligamus: non ut abiiciamus Legem Dei, sed ut sacramenta promittentia, impleta promissione non celebremus. Quod enim promittebant, uenit. Gratia enim Noui Testamenti in Lege uelabatur; in Euangelio reuelatur. uelum remouimus, quod uelabatur agnouimus: agnouimus autem in gratia [1 1Kb] Domini nostri Iesu Christi,  capitis et Saluatoris nostri, qui pro nobis crucifixus est; quo crucifixo etiam uelum templi conscissum est . Denique arma ille posuit, tanquam onera sacramentorum ueteris Legis; et ipsam Legem accepit. Quinque enim lapides quinque libros Moysi significant. Tulit ergo illos quinque lapides de flumine. Nostis quid sit fluuius. Labitur enim mortale seculum, et preterfluit quidquid uenit in mundum. Erant ergo in flumine, tanquam in populo illo primo, lapides; illic erant inutiles, uacabant, nichil proderant, transibant super fluuios [1 1Kb] . Quid fecit Dauid, ut Lex ipsa utilis esset? Accepit gratiam. Lex enim sine gratia impleri non potest: Plenitudo enim Legis caritas . Et unde ista caritas? uide si non ex gratia. Charitas, inquit, Dei diffusa est in cordibus nostris per Spiritum sanctum, qui datus est nobis . Quia ergo gratia fecit impleri Legem, significatur autem gratia lacte; hoc enim est in carne gratuitum, ubi mater non querit accipere, sed satagit dare; hoc mater gratis dat, et contristatur si desit qui accipiat: quomodo ergo ostendit Dauid Legem sine gratia operari non posse, nisi cum illos lapides quinque, quibus significabatur Lex in libris quinque, coniungere uolens gratie, posuit in uase pastorali, [2 1Kb] quo lac mulgere consueuerat? His armatus, gratia utique armatus, et ideo presumens non de se, sed de Domino suo, processit aduersus Goliam superbum, se iactantem, de se presumentem. Tulit unum lapidem, iecit, inimicum in fronte percussit; cecidit ex eo loco corporis, ubi signum Christi non habuit. Hoc quoque licet attendas: quinque lapides posuit, unum misit. Libri quinque lecti sunt, sed unitas uicit. Plenitudo enim Legis, ut paulo ante commemorauimus, caritas: et Apostolus ait, Sufferentes inuicem in dilectione, studentes seruare unitatem spiritus in uinculo pacis . Deinde illo percusso atque deiecto, gladium eius abstulit, et inde caput illi abscidit. Et hoc fecit noster Dauid, deiecit diabolum de suis: quando autem credunt magni eius, quos ille in manu habebat, et de quibus ceteras animas trucidabat, conuertunt linguas suas contra diabolum; et sic Golie de gladio suo caput inciditur. Mysterium tituli pro temporis breuitate tractauimus; uideamus quid habeat ipse Psalmus.

3. Benedictus Dominus Deus meus, qui docet manus meas in prelium, digitos meos ad bellum. uox nostra est, si corpus Christi nos sumus. Benedicamus Dominum Deum nostrum qui docet manus nostras in prelium, digitos nostros ad bellum. Repetitio sententie uidetur: quod est, manus nostras in prelium; hoc est; digitos nostros ad bellum. An aliquid interest inter manus et digitos? Digitis utique operantur et manus: non itaque absurde accipimus digitos pro manibus positos. uerumtamen in digitis agnoscimus diuisionem operationis, et tamen radicem unitatis [3 1Kb] . uide illam gratiam: dicit Apostolus, »Alii quidem per Spiritum  datur sermo sapientie, alii sermo scientie secundum eumdem Spiritum, alii fides in eodem Spiritu, alii donationes curationum in uno Spiritu, alii genera linguarum, alii prophetia, alii diiudicatio spirituum. Omnia autem hec operatur unus atque idem Spiritus, diuidens propria unicuique prout uult« . Alii illud, alii hoc; diuisiones sunt operationis: Omnia hec operatur unus atque idem Spiritus; radix est unitatis. His ergo digitis pugnat corpus Christi, procedens in bellum, procedens in prelium.

4. Iam preliorum et bellorum genera commemorare fortasse longum est, et gerere facilius quam explicare. Habemus unum bellum quod commemorat Apostolus: Non est uobis colluctatio aduersus carnem et sanguinem, id est, aduersus homines a quibus uidemini pati molestias; non aduersus ipsos pugnatis: sed aduersus principes et potestates et rectores mundi. Et ne intelligeres mundi, celi et terre, ostendit quid diceret: Tenebrarum, inquit, harum . Mundi scilicet, non qui per ipsum factus est; quia, Et mundus per eum factus est: sed mundi qui eum non cognouit; quia, Et mundus eum non cognouit . He tenebre non sunt natura, sed uoluntate. Anima enim per semetipsam non lucet: quia humiliter et ueraciter cantat, Tu illuminabis lucernam meam, Domine; Deus meus, illumina tenebras meas : et, Apud te, inquit, fons uite; in lumine tuo uidebimus lumen ; non in lumine nostro, sed in lumine tuo. Nam et oculi nostri lumina uocantur; et tamen lux extrinsecus si desit, etiam sani et patentes, in tenebris remanebunt. Ergo bellum gerimus aduersus rectores tenebrarum harum, rectores scilicet infidelium, diabolum et angelos eius, rectores gladii eius de quo pugnat diabolus aduersus fideles. Sed quomodo Golie prostrato tollitur gladius, ut ipsi Golie caput de gladio suo amputetur; ita cum credunt ipsi infideles, dicitur eis: Fuistis aliquando tenebre; nunc autem lux in Domino . Pugnastis de manu Golie, iam in manu Christi tollite caput Golie.

5. Hoc unum prelium: alterum autem unicuique in seipso. Modo genus hoc belli ex apostolica Epistola legebatur: Caro concupiscit aduersus spiritum, et spiritus aduersus carnem; ut non ea que uultis, faciatis. Et hoc graue bellum, et quod est molestius, internum. In quo bello si sit quisque uictor, illos quos non uidet inimicos, continuo superabit. Non enim tentat diabolus uel angeli eius, nisi quod in te carnale [1 1Kb] dominatur. Nam quomodo uincimus illos hostes quos non uidemus, nisi quia carnales interiores motus nostros sentimus? Cum his confligimus, et illos percutimus [2 1Kb] . In amore pecunie dominatur auaritia: dominanti tibi auaritie diabolus forinsecus lucrum cum fraude proponit. Plerumque enim ad lucrum non peruenis, nisi fraudem feceris. Proponit ergo ille forinsecus auaritie tue quam intus non uicisti, quam  non domuisti, quam non tibi subiecisti; proponit tanquam, athlete suo malus agonotheta fraudem et lucrum, opus et premium: Fac, et tolle. Tu autem si calcas auaritiam, si tibi interius non dominatur, quam sentiens uincis; nam [1 1Kb] diabolum insidiantem non sentis: si ergo edomuisti auaritiam, attendis alterum proponentem opus et premium. Quid ille proposuit? Fraudem et lucrum. Quid iste proponit? Innocentiam et coronam. Fac et tolle, et ille dicit, et iste. Iam tu prelatior interior, si non es uictus auaritia, sed uictor auaritie; illum attendis, hunc uincis. Discernis enim utrumque, et dicis: Hic uideo opus et premium, illic autem escam et laqueum. Neque enim aliquid dicis in te, quod non pertineat ad te. Etenim ex peccato diuisus es aduersum te. Trahis concupiscentie propaginem et traducem mortis: habes contra quod pugnes in te, habes quod expugnes in te. Sed habes quem inuoces, ut pugnantem adiuuet te, et uincentem coronet te, qui non existentem fecit te.

6. Quomodo, inquis, uincam? Ecce ipse Apostolus difficillimum prelium proponit, et quam laboriosum sit aut forte insuperabile, si non intelligo, ipse ostendit. Caro, inquit, concupiscit aduersus spiritum, et spiritus aduersus carnem; ut non ea que uultis, faciatis. Quomodo me iubes uincere, cum ille dicat, Ut non ea que uultis, faciatis? Queris quomodo? Attende ad gratiam uasis pastoralis, lapidem [2 1Kb] de flumine in exceptorio lactis pone. Ecce et ego tibi dico, imo tibi ipsa ueritas dicit. Prorsus non facis quod uis, pugnante carne aduersus spiritum tuum. Si ad istam pugnam de te presumis, admonendus es, ne frustra audieris, Exsultate Deo adiutori nostro . Si enim per te impleres totum, non esset necessarius adiutor. Rursus, si tu ipse tua uoluntate nichil ageres, non uocaretur adiutor: adiutor enim aliquid agentem adiuuat. Denique cum dixisset, Caro concupiscit aduersus spiritum, et spiritus aduersus carnem; ut non ea que uultis, faciatis; et proposuisset te ante te, ueluti deficientem te in te, continuo misit ad adiutorem: Quod si spiritu ducimini, non adhuc estis sub Lege. Qui enim sub lege est, non implet legem, sed premitur a lege; sicut ille Dauid sub armis erat. Ergo si spiritu duceris, uide quis te adiuuabit, ut impleas quod uelis. Adiutor tuus, susceptor tuus, spes tua qui docet manus tuas in prelium, et digitos tuos ad bellum. Manifesta enim sunt, inquit, opera carnis, que sunt fornicationes, immunditie, idolorum seruitus, luxuria, ueneficia, contentiones, inimicitie, ebrietates, comessationes, et his similia; que predico uobis, sicut predixi, quoniam qui talia agunt, regnum Dei non possidebunt . Non qui aduersus talia confligunt, sed qui talia agunt. Cum enim confligis, aliud est opus; cum uincis, aliud opus est; cum pacem et requiem habes, aliud opus est. Hec dum exemplis demonstro paucis, aduertite. Suggeritur aliquod lucrum,  delectat; habet fraudem, sed magnum est lucrum; delectat, non consentis: pugnam uide, adhuc suadetur, adhuc instatur, adhuc deliberatur ergo qui pugnat, periclitatur. uidimus pugnam, cetera uideamus. Contempsit iustitiam, ut fraudem faceret; uictus est: contempsit lucrum, ut iustitie seruiret; uicit. In his tribus, uictum doleo, pugnanti metuo, uictori congaudeo. Sed etiam ille qui uicit, numquid omnino egit in se, ut prorsus eum pecunia non attentet, aut nichil in eo excitet delectationis, quamuis superabilis, quamuis contemptibilis, quamuis non solum cui non consentiat, sed cum qua nec pugnare dignetur? Inest tamen aliqua delectationis titillatio. Ista titillatio, et ille hostis iam nec pugnat, nec regnat: inest tamen, et quasi moratur in carne mortali, quod non erit. Ducetur enim totum in uictoriam, sed postea: modo autem, Corpus quidem mortuum est propter peccatum; et ideo eidem corpori inest peccatum, etsi non regnat peccatum: spiritus autem uita est propter iustitiam. Si autem qui suscitauit Christum a mortuis, habitat in uobis; qui suscitauit Christum a mortuis, uiuificabit et mortalia corpora uestra, propter inhabitantem Spiritum eius in uobis . Ibi iam nec quod pugnet erit, nec quod titillet; totum cedet in pace [1 1Kb] . Non enim contraria natura contra aliam naturam pugnat, sed tanquam in domo maritus et uxor. Si aduersus se dissentiant, molestus et periculosus labor; si maritus uincatur et uxor dominetur, pax peruersa: si autem uxor marito dominanti subiiciatur, pax recta; non tamen aliud ex alia natura, quia ex homine facta mulier uiro. Caro tua, coniux tua, famula tua: quodlibet deputa, opus est ut subiicias; et si pugnas [2 1Kb] , ut prosit pugna. Hoc enim expedit, inferius subiici superiori; ut et ille qui sibi subiici uult quod est inferius se, subiiciatur superiori se. Agnosce ordinem, quere pacem. Tu Deo, tibi caro. Quid iustius? quid pulchrius? Tu maiori, minor tibi: serui tu ei qui fecit te, ut tibi seruiat quod factum est propter te. Non enim hunc ordinem nouimus, neque hunc ordinem commendamus. Tibi caro et tu Deo; sed, Tu Deo, et tibi caro. Si autem contemnis Tu Deo, nunquam efficies ut Tibi caro [3 1Kb] . Qui non obtemperas Domino, torqueris a seruo. Numquid si non prius tu Deo, ut deinde tibi caro, poteris dicere hec uerba, Benedictus Dominus Deus meus, qui docet manus meas in prelium, et digitos meos ad bellum? Preliari uis indoctus, damnaberis uictus. Primo ergo te subdas Deo; deinde illo docente te et adiuuante prelieris, et dicas, Qui docet manus meas in prelium, et digitos meos ad bellum.

7. [uers. 2.] Et cum preliaris, quia dum preliaris, periclitaris, dic que sequuntur, in preliandi periculo constitutus. Misericordia mea. Non uincar. Quid est hoc, Misericordia mea? Prebes mihi misericordiam, et in me existis misericors? an, Donasti mihi ut et ipse sim misericors? De nulla enim re sic uincitur  inimicus, quam cum misericordes sumus. Omnino parat calumnias ad iudicium, et non potest falsa obiicere, quia non est apud quem. Si enim apud hominem iudicem nobiscum ageret, posset eum mentiendo fallere, et nos grauare criminationibus falsis: quia uero apud talem iudicem causa nostra cum illo est, qui falli non potest; ideo ambit ut ad peccatum seducat, ut habeat uera que obiiciat. Et ubi forte aliquibus eius fraudibus succumbit humana fragilitas, sequatur in confessione opus humilitatis, exerceatur in operibus misericordie et pietatis [1 1Kb] . Omnia delentur, cum ex uero corde et plena fiducia dicimus illi qui uidet: Dimitte nobis, sicut et nos dimittimus . Dic toto corde, dic tota fiducia, dic securus, Dimitte nobis, sicut et nos dimittimus; aut noli dimittere, si non dimittimus. Quod etsi non dixeris, Noli dimittere, si non dimittimus; prorsus non dimittit, si non dimittimus. Neque enim ut tu sis impunitus peccator, erit ille mendax promissor. uis, inquit, ut dimittam? Dimitte. Est aliud opus misericordie: uis ut dem? Da. Uno loco positum est in Euangelio, Dimittite, et dimittetur uobis; date, et dabitur uobis . Aliquid, inquit, contra te teneo, aliquid et tu contra alterum tenes; dimitte, et dimitto. Aliquid petis a me, aliquid petit alter a te; da, et do. Et que dimittit? que dat? Nonne caritas? Et unde caritas nisi per Spiritum sanctum qui datus est nobis ? Si ergo per opera misericordie noster uincitur inimicus, et opera misericordie habere non possemus, nisi caritatem haberemus; caritas autem nobis nulla esset, nisi per Spiritum sanctum acciperemus [2 1Kb] : ille docet manus nostras in prelium, et digitos nostros ad bellum; illi recte dicimus, Misericordia mea, a quo habemus etiam ut misericordes simus. Iudicium enim sine misericordia illi, qui non fecit misericordiam.

8. Parua putatis opera misericordie? Libet et de his aliquid dicere. Attendite primo istam sententiam de sancta Scriptura depromptam, quam modo commemoraui: Iudicium enim sine misericordia illi qui non fecit misericordiam. Sine misericordia iudicabitur qui misericordiam non fecit antequam iudicaretur. Quid deinde? quid sequitur? Superexaltat autem misericordia iudicio [3 1Kb] . Quid est hoc, fratres, Superexaltat misericordia iudicio? Superponitur misericordia iudicio: in quo inuentum fuerit opus misericordie, etsi habuerit aliquid forte in iudicio quo puniatur, tanquam unda misericordie peccati ignis exstinguitur. Superexaltat enim misericordia iudicio. Quid autem? et cum talibus subuenit, et cum tales liberat, et cum talibus ignoscit, iniustus est Deus? Absit. Et ibi iustus est: non ei tollit misericordia iustitiam, nec iustitia misericordiam. uide enim si non iustus est: Dimitte, et dimitto; da, et do. uide si non iustus est: In qua mensura mensi fueritis, in ea  remetietur uobis . Ad hoc enim, In qua mensura: non enim mensura eiusdem generis est; sed ad hoc eadem mensura, Ignosce, et ignosco. Est apud te mensura uenie dande; inuenies apud me mensuram uenie accipiende: est apud te mensura tribuendi quod habes; inuenies apud me mensuram accipiendi quod non habes.

9. Misericordia mea et refugium meum, susceptor meus et erutor meus. Multum laborat preliator hic, tenens concupiscentem aduersus spiritum carnem. Tene quod tenes. Tunc erit plene quod uis, cum absorpta fuerit mors in uictoriam; quando resuscitatum mortale hoc corpus transfertur in habitudinem angelicam, et in celestem subuolat qualitatem. »Mortui,« inquit, »in Christo, resurgent primi: deinde et nos uiuentes qui reliqui sumus, in aduentu Domini simul rapiemur cum illis in nubibus obuiam Christo in era; et sic semper cum Domino erimus« . Ibi absorbebitur mors in uictoriam: ibi dicetur, Ubi est, mors, contentio tua? ubi est, mors, aculeus tuus ? Non enim relinquetur, nec in animo, nec in corpore, quod rebellet aduersus amorem Dei. Plena uictoria plena pax. De hac nobis preliantibus dicitur: uenite, filii, audite me; timorem Domini docebo uos. In prelio estis, in contentione confligitis; et tamen quamdam requiem desideratis. Quis est homo qui uult uitam, et diligit uidere dies bonos? Quis est qui non dicat: Ego? Ibi uita, ibi dies boni, ubi [1 1Kb] nichil concupiscit aduersus spiritum: ubi non dicitur, Pugna; sed Gaude. Sed quis est qui hos dies uelit [2 1Kb] ? Omnis homo certe dicit: Ego. Audi quid sequitur. uideo quia laboras, uideo quia in pugna, in periculo diuersaris: audi quid sequitur; docet manus in prelium, digitos in bellum. Contine linguam tuam a malo, et labia tua ne loquantur dolum; declina a malo, et fac bonum. Quomodo enim poteris facere bonum, nisi declinaueris a malo? Quid quero ut uestias, quando adhuc exspolias? quid quero ut dones, quando adhuc rapis? Declina a malo, et fac bonum. Non sub te ploret primo pauper, ut gaudeat de te pauper. Declina a malo, et fac bonum. Qua mercede? Nam modo pugnas. Quere pacem, et sequere eam . Disce, dic, Misericordia mea et refugium meum, susceptor meus et erutor meus, protector meus. Susceptor, ne cadam; erutor, ne heream; protector, ne feriar. Protector meus, et in ipso speraui. In his omnibus, in toto labore meo, in omnibus preliis meis, in omnibus difficultatibus meis in ipso speraui. Qui subdit [3 1Kb] populum meum sub me. Ecce caput nostrum loquitur nobiscum.

10. [uers. 3.] Domine, quid est homo, quoniam innotuisti ei? Totum quod est, hoc est quoniam innotuisti ei. Quid est homo, quoniam innotuisti ei? aut filius hominis, quoniam estimas eum? Aestimas eum, tanti facis, tanti pendis: ordinas, nosti sub quo ponas,  supra quid ponas. Aestimatio enim est, quanti pretii sit quidque. Quanti estimauit hominem, qui pro eo Unici sanguinem fudit? Quid est homo, quoniam innotuisti ci? Cui, quis innotuisti [1 1Kb] Quid est filius hominis, quoniam estimas eum? Quoniam tanti eum pendis, tanti eum estimas, pretiosum quiddam esse ostendis. Non enim Deus sic estimat hominem, quomodo homo estimat hominem: quando inuenit seruum uenalem, carius emit equum, quam hominem. Ille quanti te estimet uide, ut possis dicere: Si Deus pro nobis, quis contra nos? Et quanti te estimauit, qui Filio proprio non pepercit, sed pro nobis omnibus tradidit eum? Quomodo non et cum illo omnia nobis donauit ? Qui hanc annonam dedit pugnanti, quid seruat uincenti? Ego sum, inquit, panis uiuus, qui de celo descendi . Hec est annona preliantium, de horreis inuecta dominicis, unde pascuntur Angeli: quia, Panem Angelorum manducauit homo . Post prelia uero et hanc annonam quid seruat? quid dabit uictoribus, nisi quod in alio psalmo dicitur: Unam petii a Domino, hanc requiram, ut inhabitem in domo Domini per omnes dies uite mee; ut contempler delectationem Domini, et protegar templum eius ? Quid est homo, quoniam innotuisti ei? aut filius hominis, quoniam estimas eum?

11. [uers. 4.] Homo uanitati similis factus est; et tamen innotuisti ei, et estimas eum. Homo uanitati similis factus est. Cui uanitati? Temporibus preterlabentibus et preterfluentibus. uanitas enim ista dicitur in comparatione semper manentis et nunquam deficientis ueritatis. Nam et ista creatura est loci sui. Impleuit enim Deus terram, sicut scriptum est, bonis suis . Quid est, suis? Sibi congruentibus. Sed hec omnia terrena, uolatica, transitoria, si comparentur illi ueritati, ubi dictum est, Ego sum qui sum ; totum hoc quod transit, uanitas dicitur. Euanescit enim per tempus, tanquam in auras fumus. Et quid dicam amplius, quam id quod apostolus Iacobus dixit, uolens homines superbos ad humilitatem redigere? Que est enim, inquit, uita uestra? uapor est ad modicum apparens; deinceps exterminabitur . Ergo, Homo uanitati similis factus est. Peccando uanitati similis factus est. Nam quando est primum conditus, ueritati similis factus est; sed quia peccauit, quia [2 1Kb] recepit digna, uanitati similis factus est. Pro iniquitate enim erudisti hominem, dixit in alio psalmo, et tabescere fecisti sicut araneam animam eius. Inde et hoc, Homo uanitati similis factus est. Ibi quid ait, Ecce ueteres posuisti dies meos . Hic quid ait? Dies eius sicut umbra pretereunt. Attendat sibi homo in diebus umbre sue, ut faciat aliquid dignum desiderate lucis sue; et si in noctis umbra est, querat diem. Dies enim huius uanitatis, cognoscenti homini, dies est tribulationis; siue aliqua incommoditate et aliqua molestia noceat nobis, siue aliqua prosperitate mundus  arrideat, totum timendum et gemendum est, quoniam tentatio est uita humana super terram : unde dicitur [1 1Kb] , Tota die contristatus ambulabam . Solatiis opus habemus, et quidquid nobis nunc exhibet Deus, cum prospere exhibet, non est gaudium beatorum, sed consolatio miserorum. Itaque agat aliquid, inquam, homo dignum desiderata luce in istis diebus umbre sue, et in nocte inquirat Deum, sicut scriptum est: In die tribulationis mee Deum exquisiui manibus meis nocte coram eo, et non sum deceptus . Quam dicit diem tribulationis, nisi quam dicit et noctem? Manibus meis nocte coram eo. Adhuc in nocte sumus, et ad prophetie lucernam uigilamus. Aliquid promissum est quod adhuc exspectatur: sed quid ait apostolus Petrus? Habemus certiorem propheticum sermonem, cui benefacitis intendentes, tanquam lucerne lucenti in obscuro loco, donec dies lucescat, et lucifer oriatur in cordibus uestris . Ipse dies premium nostrum ibi est. Mane exaudies uocem meam; mane astabo tibi, et contemplabor . Ergo operare, quamuis in nocte, manibus tuis; id est, bonis operibus inquire Deum, antequam ueniat dies ille qui te letificet, ne ueniat qui te mestificet. uide enim quam securus opereris, quia non desereris ab illo quem queris: Manibus meis, inquit, Deum exquisiui nocte coram eo. Ut Pater tuus qui uidet in occulto, reddat tibi ; ideo, coram eo. Intus habeas misericordiam, caritatem; ne aliquid facias quasi studio placendi hominibus. Manibus meis, operibus meis: in umbra, in hac uita: ubi ipse uidet, non ubi placere hominibus studeo. Et quid sequitur? Et non sum deceptus. Homo uanitati similis factus est; dies illius tanquam umbra transeunt: et tamen innotuisti ei, et estimas eum.

12. [uers. 5.] Domine, inclina celos tuos, et descende: tange montes, et fumigabunt. Corusca coruscationem, et disperges eos; emitte sagittas tuas, et conturbabis eos. Emitte manum tuam ex alto; et exime me, et erue me de aquis multis. Corpus Christi, humilis Dauid, gratia plenus, de Deo presumens, pugnans in hoc seculo, inuocat adiutorium Dei: Inclina celos tuos, et descende. Qui sunt celi inclinati? Apostoli humiliati. Isti enim celi enarrant gloriam Dei: et de his celis enarrantibus gloriam Dei mox dicitur, Non sunt loquele neque sermones, quorum non audiantur uoces eorum: in omnem terram exiuit sonus eorum, et in fines orbis terre uerba eorum . Cum ergo isti celi emitterent uoces suas per omnes terras, et facerent mirabilia, coruscante de illis et intonante Domino miraculis et preceptis, putati sunt dii descendisse de celo ad homines. Nam quidam ex Gentibus hoc putantes, eis etiam sacrificare uoluerunt. Tunc illi uidentes sibi deferri indebitum honorem, et expauescentes, et detestantes, et eos qui sic errabant corrigentes, ut ostenderent eis motum animi sui, consciderunt uestimenta sua, et dixerunt, Quid hoc facitis?  Homines et nos sumus passibiles, sicut et uos. Et ceperunt sub his uerbis commendare excellentiam Domini nostri Iesu Christi , humiliantes se ut commendaretur Deus; quia inclinati erant celi, ut descenderet Deus. Inclina ergo celos tuos, et descende. Factum est. Tange montes, et fumigabunt: montes superbos, elationes terrenas, tumidas granditates: Tange, inquit, tange istos montes; de gratia tua da istis montibus: et fumigabunt; quia fatebuntur peccata sua. Fumus confitentium peccatorum extorquebit et lacrymas humiliatorum superborum. Tange montes, et fumigabunt. Quamdiu non tacti, magni sibi uidentur. Dicturi sunt, Tu magnus, Domine ; dicturi sunt et montes, Tu solus altissimus super omnem terram .

13 [uers. 6.] Sed sunt quidam conspirantes, conuenientes in unum aduersus Dominum, et aduersus Christum eius . Conuenerunt, conspirauerunt. Corusca coruscationes, et disperges eos. Crebresce miraculis tuis, et soluetur conspiratio eorum. Corusca coruscationes, et disperges eos. Iam miraculis territi, non audebunt aliquid contra te, et in ipsis miraculis expauescentes hesitabunt. Quis est iste qui tanta potest? quis est iste qui sic exaltatur, cuius nomen tantum ualet? Cum dicunt, Quis est iste, credituri sunt: coruscasti miraculis, et dispersisti malam consensionem eorum. Emitte sagittas tuas, et conturbabis eos. Sagitte potentis acute ; precepta tua, dicta tua feriant cor eorum. Emitte sagittas tuas, et conturbabis eos. uulnerentur male sani, ut sanentur bene uulnerati; et dicant iam in Ecclesia et in corpore Christi constituti, dicant cum Ecclesia: Quoniam uulnerata caritate ego sum . Emitte sagittas tuas, et conturbabis eos.

14. [uers. 7.] Emitte manum tuam ex alto. Quid postea? quid in fine? Quomodo uincit corpus Christi [1 1Kb] ? Celesti adiutorio. ueniet enim ipse Dominus in uoce archangeli, et in tuba Dei descendet de celo ; ipse Saluator corporis, manus Dei, Emitte manum tuam ex alto; et exime me, et erue me de aquis multis. Quid est, de aquis multis? De populis multis. Quibus populis? Alienigenis, infidelibus, siue foris oppugnantibus, siue intus insidiantibus. Exime me de aquis multis, in quibus me exercebas, in quibus me ad exuendum a sordibus uoluebas. Hec est illa aqua contradidictionis . Exime me, et erue me de aquis multis.

15. [uers. 8.] Audiamus iam de istis aquis multis, a quibus eruet Deus corpus Christi sui, a quibus eruet Deus humilitatem Dauid. Quid est, de aquis multis? Quid dixisti, ne aque aliter intelligantur? quid dixisti aquas multas? Quid dixi, audi. De manu filiorum alienorum. Audite, fratres, inter quos simus, inter quos uiuamus, a quibus erui desideremus. Quorum os locutum est uanitatem. Hodie uos omnes, si non ad hec diuina spectacula uerbi Dei congregati essetis, et eis  hac hora permixti uiueretis, quantas uanitates audiretis! Quorum os locutum est uanitatem. Quando denique loquentes illi uanitatem, audirent uos loquentes ueritatem? Quorum os locutum est uanitatem, et dextera eorum dextera iniquitatis.

16. [uers. 9.] Quid tu inter eos cum uase pastorali, habente quinque lapides? Dic mihi aliter: eamdem Legem quam significasti quinque lapidibus, significa et aliter. Deus, canticum nouum cantabo tibi. Canticum nouum, gratie est [1 1Kb] ; canticum nouum, hominis noui est; canticum nouum, Testamenti Noui est. Cantabo tibi inquit, canticum nouum. Sed ne putes gratiam a Lege discedere, cum magis per gratiam Lex impleatur: In psalterio decem chordarum psallam tibi. In psalterio decem chordarum, in Lege decem preceptorum: ibi tibi psallam, ibi tibi gaudeam, ibi tibi cantem canticum nouum; quia plenitudo Legis caritas est . Ceterum qui non habent caritatem, portare psalterium possunt, cantare non possunt. Ego itaque, inquit, inter aquas contradictionis cantabo tibi canticum nouum; et nunquam strepitu suo facient aque contradictionis, ut obtumescat psalterium meum: In psalterio decem chordarum psallam tibi.

17. [uers. 10, 11.] Qui dat [2 1Kb] salutem regibus: iam fumantibus montibus. Qui redimit Dauid seruum suum. Agnoscitis Dauid, estote Dauid. Unde redimit Dauid seruum suum? unde redimit Christum? unde redimit corpus Christi? De gladio maligno erue me. De gladio, non sufficit; addit, maligno. Procul dubio est gladius benignus. Quis est gladius benignus? De quo Dominus dicit: Non ueni pacem mittere in terram, sed gladium . Separaturus enim erat fideles ab infidelibus, filios a parentibus, et ceteras necessitudines dirempturus, gladio putredinem abscindente, membra autem Christi sanante. Est ergo benignus gladius bis acutus, utroque acumine prepotens, ueteris et Noui Testamenti, narratione preteritorum et promissione futurorum. Est ergo iste gladius benignus: ille autem malignus est quo illi loquuntur uanitatem; quia benignus est, quo Deus loquitur ueritatem. Ergo, A gladio maligno erue me. Filii quippe hominum dentes eorum arma et sagitte, et lingua eorum gladius acutus : ab hoc gladio maligno erue me. Quem dixit modo gladium, ipsas superius dixit aquas multas: Erue me de aquis multis. Quas dixi aquas multas, ipsum dico gladium malignum. Denique de aquis multis cum dixisset; secutus est, De manu filiorum alienorum, quorum os locutum est uanitatem. Et ut noueris ipsos dici; cum et hic dixisset, De gladio maligno erue me, secutus est, Et exime me de manu filiorum alienorum, quorum os locutum est uanitatem: similiter sicut ibi. Et quod sequitur, Dextera eorum dextera iniquitatis; hoc et supra posuerat, quando eos dixerat aquas multas. Tu enim ne aquas multas bonas putares, exposuit eas in gladio maligno. Nunc ergo exponat quod dixit, Quorum os locutum est uanitatem,  et dextera eorum dextera iniquitatis. Quam uanitatem locutum est os eorum? et quomodo dextera eorum dextera iniquitatis?

18. [uers. 12-14.] Quorum filii ipsorum uelut nouelle constabilite in iuuentute sua. Felicitatem ipsorum uult enumerare. Attendite, filii lucis, filii pacis; attendite, filii Ecclesie, membra Christi; attendite quos dicat alienigenas, quos dicat filios alienos, quos dicat aquas contradictionis, quos dicat gladium malignum. Attendite, obsecro; quia inter istos periclitamini, inter horum linguas aduersus carnis uestre desideria dimicatis: inter horum linguas positas in manu diaboli, de quibus pugnat, colluctationem habetis, non aduersus carnem et sanguinem, sed aduersus principes et potestates, et rectores mundi tenebrarum harum , hoc est, iniquorum. Attendite, ut discernatis uos; attendite, ne putetis ueram felicitatem esse, quam sibi optant homines aut infirmi aut maligni. Ecce, fratres, certe filios alienos dixit, certe aquas multas, certe gladium malignum. uidete uanitatem quam loquuntur, et cauete ne talia loquamini, cauete ne talia loquentes imitemini. Quorum os locutum est uanitatem, et dextera eorum dextera iniquitatis. Quam uanitatem locutum est os eorum, et que dextera eorum iniquitatis est dextera? Audi: Quorum filii ipsorum uelut nouelle constabilite a iuuentute sua; filie eorum composite, et ornate sicut similitudo templi: cellaria eorum plena, eructantia ex hoc in hoc: oues eorum fecunde, multiplicantes in egressibus suis; boues eorum crassi: non est ruina sepis, nec exitus; neque clamor in plateis eorum. Ergo non est ista felicitas? Interrogo filios regni celorum, interrogo progeniem resurrectionis in eternum, interrogo corpus Christi, membra Christi, templum Dei: Ergo non est ista felicitas, habere filios incolumes, filias ornatas, plena cellaria, abundantia pecora, nullam ruinam, non dico parietis, sed nec sepis; nullum tumultum et clamorem in plateis, sed quietem, pacem, abundantiam, copiam rerum in domibus, in ciuitatibus? Ergo non est ista felicitas? aut debent eam iusti defugere? aut non inuenis et domum iusti abundantem rebus his omnibus, plenam ista felicitate? Non erat domus Abrahe abundans auro, argento, filiis, familia, pecoribus ? Nonne Iacob sanctus patriarcha fugiens a facie Esau fratris sui in Mesopotamiam, seruiens ditatus, regressus est, et egit gratias Domino Deo suo, quia in uirga sua transiit fluuium, et regressus est cum tanta abundantia pecorum atque filiorum ? Quid dicimus? non est ista felicitas? Sit licet, sed sinistra. Quid est, sinistra. Temporalis, mortalis, corporalis. Nolo illam iam diffugias, sed neque dexteram putes. Non enim isti ideo maligni, ideo uani, quia his abundabant; sed quia id quod sinistrum esse debuit, in dextera ponebant. Ideo et dextera eorum dextera iniquitatis; ideo os eorum locutum est uanitatem: quia hoc in dextera posuerunt, quod in sinistra habere debuerunt. Quid enim in dextera ponere debuerunt? Deum, eternitatem, annos Dei non deficientes, de quibus dicitur, Et anni tui  non deficient : ibi dextera, ibi esse debet desiderium nostrum. Sinistra utamur ad tempus, dexteram desideremus in eternum. Diuitie si fluant, ne apponatis cor . Si enim diuitiis fluentibus cor apposueritis, quod sinistrum est, dextrum facietis. Corrigite uos, agnoscite sapientiam amplectentem uos; cui dictum est, Sinistra eius sub capite meo, et dextera eius complectetur me . uidete amatoria sancta cantica; uidete Cantica canticorum, nuptiarum celestium Christi et Ecclesie. Quid dicit sponsa de sponso? Sinistra eius sub capite meo, et dextera eius complectetur me. Sinistra sub capite, dextera super caput. Amplectentis enim desuper brachium super caput, sinistra autem subter caput. Sinistra, inquit, eius sub capite meo. Non enim me deseret in temporalibus necessariis: sed tamen ipsa sinistra sub capite erit; non capiti preponetur, sed erit sub capite; ut dextera eius complectatur me, pollicens uitam eternam. Ita enim sinistra sub capite, si dextera super caput; impleturque quod [1 1Kb] ad Timotheum scriptum est: Promissionem habens uite presentis et future . Promissionem, inquit, habens uite presentis et future. Quid in presenti? Sinistra sub capite. Quid in futuro? Dextera eius complectetur me. Tempori necessaria queritis? Querite primum regnum Dei, id est, dexteram; et hec omnia apponentur uobis . Habebitis hic, inquit, et diuitias et gloriam, et in futuro seculo uitam eternam: et sinistra continebo infirmitatem uestram, et dextera coronabo perfectionem uestram. An forte Apostoli relinquentes omnia sua, aut pauperibus quod habebant distribuentes, sine diuitiis in hoc seculo remanserunt? Et ubi est illa promissio sinistre: Accipiet in hoc seculo septies tantum [2 1Kb] ? Multiplicationem promisit. Et reuera, quid desit homini Dei? Si quis forte infidelis est, unam domum aut paucas habet: Fidelis hominis totus mundus diuitiarum est [3 1Kb] . uide sinistram eius plenam sub capite: Accipiet in hoc seculo septies tantum. uide dexteram complectentem: Et in futuro seculo uitam eternam . Merito et alio loco de ipsa Sapientia dicitur: In dextera eius anni uite, et in sinistra eius diuitie et honor .

19. [uers. 15.] Unde ergo isti uaniloqui? quare uanitatem locutum est os eorum? Quia dextera eorum dextera iniquitatis. Non ergo eos arguo; quia filii eorum uelut nouelle constabilite a iuuentute sua, nec quia filie eorum ornate sicut similitudo templi, nec quia cetera abundantia et pax terrena aderat eis: sed quare arguo? Beatum dixerunt populum cui hec sunt. O loquentes homines uanitatem! Beatum dixerunt populum cui hec sunt. Perdiderunt ueram dexteram;  maligni, peruersi, beneficia Dei inuerse [1 1Kb] uestierunt. O maligni, o uaniloqui, o filii alieni! Beatum dixerunt populum cui hec sunt. Quod ad sinistram erat, ad dexteram posuerunt: Beatum dixerunt populum cui hec sunt. Quid tu, Dauid? quid tu, corpus Christi? quid uos, membra Christi? quid uos, non filii alieni, sed Dei? Quoniam uaniloqui filii alieni beatum dixerunt populum cui hec sunt: uos, quid dicitis? Beatus populus cuius Dominus Deus ipsius. Habete ergo sinistram, sed in sinistra: desiderate dexteram [2 1Kb] , ut ponamini ad dexteram. In sinistra enim habuerunt sinistram, apud quos esuriuit, et dederunt ei manducare; sitiuit, potumi dederunt; hospes fuit, susceperunt; nudus fuit, uestierunt . Hoc totum de sinistra abstulerunt, et ad dextere opera transtulerunt, ut ad dexteram ponerentur. Dixerunt ergo uaniloqui filii alieni beatum populum cui hec sunt; uos dicite nobiscum, Beatus populus cuius Dominus Deus ipsius [3 1Kb] .



IN PSALMUM CXLIu ENARRATIO.



SERMO  .

1. Laudare uobiscum Dominum desiderauimus: et quoniam hoc concedere dignatus est  ; ut laus quam illi dicimus habeat ordinem suum, ne forte aliquo excessu quem laudat offendat, melius iter laudis in Scriptura Dei querimus, ne ab ipsa uia, nec in dexteram nec in sinistram digrediamur. Audeo enim dicere Charitati uestre: ut bene ab homine laudetur Deus, laudauit se ipse Deus; et quia dignatus est laudare se, ideo inuenit homo quemadmodum laudet eum. Neque enim hoc potest dici Deo, quod dictum est homini, Non te laudet os tuum . Ut enim se homo laudet, arrogantia est: ut Deus se laudet, misericordia est. Prodest amare quem laudamus; bonum amando, nos meliores efficimur. Itaque, quoniam hoc nobis prodesse nouit, ut amemus eum, laudando se amabilem se facit; et in eo nobis consulit, quia se amabilem facit. Exhortatur ergo cor nostrum in laudem suam; spiritu suo impleuit seruos suos, ut laudarent eum. Et quoniam spiritus eius in seruis eius laudat eum, quid aliud quam ipse se laudat? Incipit ergo psa mus iste ita:

2. [uers. 1.] Exaltabo te, Deus meus, rex meus; et benedicam nomen tuum in seculum, et in seculum seculi. uidetis inchoatam esse laudem Dei, et usque ad finem Psalmi laus ipsa perducitur. Denique titulus Psalmi est, Laus ipsa Dauid. Et quoniam dictus est  Dauid, qui uenit ad nos ex semine Dauid , ipse autem rex noster est, regens nos, et introducens nos in regnum suum: intelligitur Laus ipsi Dauid, Laus ipsi Christo. Christus autem secundum carnem Dauid, quia filius Dauid: secundum diuinitatem autem Creator Dauid, et Dominus Dauid. Denique et Apostolus cum honoraret primum populum Dei, unde et Apostoli ipsi crediderunt, et multe Ecclesie prime facte sunt, facientes in multis hominum millibus quod modo in Euangelio [1 1Kb] diues unus audiuit, et tristis abscessit ; id est, uendentes omnia que habebant, et distribuentes pauperibus, et perfectionem in Domino requirentes : cum ergo laudaret ipsum populum primum, sic ait: Quorum patres, et ex quibus Christus secundum carnem, qui est super omnia Deus benedictus in secula . Quia itaque ex ipsis Christus secundum carnem, ideo Dauid: quia uero ipse est super omnia Deus benedictus in secula, ideo, Exaltabo te, Deus meus, rex meus; et benedicam, inquit, nomen tuum in seculum, et in seculum seculi. Forte in seculum, Hic; in seculum autem seculi, In eternum. Modo ergo incipe laudare, si in eternum laudaturus es. Qui laudare non uult in transitu huius seculi, obmutescet cum uenerit seculum seculi. Proinde sequentibus uersibus prope hoc dixit.

3. [uers. 2.] Ne quis etiam aliter intelligeret quod ait, Laudabo nomen tuum in seculum; et quereret aliud seculum, quando laudaret: Per singulos, inquit, dies benedicam te. Lauda ergo et Benedic Dominum Deum tuum per singulos dies; ut cum finiti fuerint singuli dies, et uenerit sine fine unus dies, eas ex laudibus in laudem, sicut ex uirtutibus in uirtutem . Per singulos, inquit, dies benedicam te; non transiet dies quo te non benedicam. Nec mirum est si leto die tuo benedicis Deum tuum. Quid, si forte illuxerit aliquis tristis dies, sicut se habent humane res, sicut est abundantia scandalorum, sicut est multiplicatio tentationum? Quid si ergo aliquid accidat triste homini? desines laudare Deum? desines benedicere Creatorem tuum? Si desines, mentitus es dicendo, Per singulos dies benedicam te, Domine. Si autem non desines, etsi tibi uidetur in die tristi male, erit tibi in Deo tuo bene. Est enim, et quando male est tibi, ubi bene tibi sit. Si enim in aliquo malo male est tibi, procul dubio in aliquo bono bene tibi erit. Et quid tam bonum, quam Deus tuus; de quo dictum est: Nemo bonus, nisi unus Deus ? Nam quam sit secura ista laudatio, et quam sit securum hoc bene, intellige de ipso bono. Nam si gaudes de bono quod tibi accidit per diem, fortasse transit alio die bonum hoc unde gaudes. Bene fuit mihi, bonum diem duxi: quia forte lucra uenerunt, aut inuitatus es, aut in epulis diu fuisti. Gaudes, quia in epulis diu fuisti; alter te dolet, quia non erubuisti. uerumtamen de quocumque tali bono gaudeas, certe transitorium est. Si autem gaudeas  in Domino Deo tuo, audies dicentem Scripturam: Delectare in Domino . Tanto firmius gaudebis, quanto est ille certior in quo gaudebis. Si enim gaudes de nummo, times furem; si autem gaudes de Deo, quid times? Ne tibi quisquam auferat Deum? Deum tibi nemo auferet, si tu eum non dimiseris. Non enim sic est Deus, quomodo lux ista de celo fulgens. Non quando uolumus ad eam accedimus quia non in omni loco lucet. Per infirmitatem nostram forte fit, ut hieme nos delectet esse in ipsa luce: nunc autem per estatem uidetis quia magis eum locum quesiuimus, ut in ipsa luce non staremus. In Deo autem tuo quando stas, et in lumine ueritatis eius delectaris, non queris locum quo ad eum accedas; sed conscientia accedit, conscientia recedit. Quod dictum est, Accedite ad eum, et illuminamini : animo dictum est, non uehiculo; affectibus dictum est, non pedibus. Et cum in eo stabis, estus non patieris. Spiritus enim spirabit tibi, et sub alis eius sperabis .

4. uides ergo habere te quomodo delecteris per singulos dies. Non enim te dimittet Deus tuus, etiam si aliquid triste acciderit. Quam enim triste erat, quod sancto uiro Iob acciderat! Quam repente, quam multa mala! quemadmodum omnia de quibus gaudere putabatur, non de quibus gaudebat, diabolo tentante subtracta sunt! quemadmodum et filii mortui sunt! Periit quod seruabatur, perierunt quibus seruabatur; nec tamen periit qui et illud et illos dedit. Et ipsi filii presenti seculo perierunt, agnoscendi et recipiendi in futuro. Ille tamen uir habens aliud unde gauderet, in quo uerum erat quod modo commemorauimus, Per singulos dies benedicam te; numquid quia ille dies quo totum perierat, tristis illuxit, ideo lux interior in corde defecit? Stetit quippe in illa luce, et ait: Dominus dedit, Dominus abstulit; sicut Domino placuit, ita factum est: sit nomen Domini benedictum . Ergo per singulos dies laudauit, qui etiam in die tam tristi laudauit. Breue magisterium est, ut semper laudes Deum, ueroque corde, non falso dicas: Benedicam Dominum in omni tempore; semper laus eius in ore meo . Breue magisterium est, scilicet ut noueris eum misericorditer dare cum dat, misericorditer auferre cum tollit; nec te credas a misericordia eius derelinqui, qui tibi aut blanditur dando, ne deficias; aut corripit exsultantem, ne pereas. Siue ergo in eius donis, siue in eius flagellis, lauda tu [1 1Kb] . Laus flagellantis, medicina est uulneris. Per singulos, inquit, dies benedicam te. Prorsus per singulos dies, fratres, benedicite; omnino quidquid acciderit, benedicite Deum. Etenim ne accidat aliquid quod ferre non potestis, ipse facit. Ideo cum timore debes esse, quando tibi bene est; neque te ad hoc parare, quasi ut nunquam tenteris. Si enim nunquam tentaris, nunquam probaris. Nonne melius est tentari et probari, quam non tentatum reprobari? Et laudabo nomen tuum in seculum, et in seculum seculi.

5. [uers. 3.] Magnus Dominus et laudabilis ualde.  Quantum dicturus erat? que uerba quesiturus? Quantam conceptionem conclusit in uno ualde? Cogita quantum uis. Quando autem potest cogitari, qui capi non potest? Laudabilis est ualde; et magnitudinis eius non est finis. Ideo dixit, ualde; quia, magnitudinis eius non est finis: ne forte incipias uelle laudare, et putes te laudando posse finire, cuius magnitudo finem non potest habere. Noli ergo te putare eum cuius magnitudinis finis non est, sufficienter posse laudare. Nonne ergo melius est ut quomodo ipse non finitur, nec laus ipsius finiatur? Illius magnitudo sine fine est, et tua laudatio sine fine sit. De magnitudine eius quid dictum est? Magnitudinis eius non est finis. De tua laude quid? Laudabo nomen tuum in seculum, et in seculum seculi. Ergo sicut eius magnitudinis non est finis, sic tue laudis non erit finis. Non enim cum mortuus fueris in hac carne, desines laudare Dominum. Dictum est quidem, Non mortui laudabunt te, Domine : sed illi de quibus dicitur, A mortuo, uelut qui non sit, perit confessio ; non illi de quibus ait, Qui credit in me, licet moriatur uiuet : quia Deus Abraham et Deus Isaac et Deus Iacob, non est Deus mortuorum, sed uiuorum . Si enim nunquam nisi ipsius eris, nunquam a laude ipsius tacebis. Timere poteris, ne, dum hic uiuis, ipsius sis; et cum mortuus fueris, non ipsius sis? Audi Apostolum promittentem tibi securitatem: Siue uiuimus, Domino uiuimus; siue morimur, Domino morimur: siue ergo uiuimus, siue morimur, Domini sumus. Et unde factum est ut eius sis et mortuus? Quia pretio sui sanguinis te redemit et mortuus [1 1Kb] . Quomodo perdit seruum mortuum, cuius mors est pretium tuum? Ideo cum dixisset, Siue uiuimus, siue morimur, Domini sumus; ut ostenderet ipsum pretium, Ad hoc enim, inquit, Christus mortuus est et rexurrexit, ut et uiuorum et mortuorum dominetur .

6. [uers. 4.] uerumtamen, quia magnitudinis eius non est finis, et eum quem non capimus, laudare debemus ; tanquam deficientes in eius magnitudine, ut reficiamur eius bonitate, ad opera respiciamus, et de operibus laudemus operantem, de conditis Conditorem, de creatura Creatorem. uideamus que hic fecerit, que nobis nota sunt, que nobis manifesta sunt. Illius enim immensa bonitas et interminabilis magnitudo, quanta alia fecit que nos non nouimus? Quando quidem aciem oculorum nostrorum usque ad celum extendimus, et a sole et a luna et a stellis rursus reuocamus ad terram; et hoc totum spatium est ubi uagatur acies nostra: ultra celos quis extendat uel aciem mentis, non dicam carnis? Ergo quantum nota sunt nobis opera eius, laudemus eum per opera eius. Inuisibilia enim eius, a constitutione mundi, per ea que facta sunt intellecta conspiciuntur . Generatio et generatio laudabit opera tua. Omnis  generatio laudabit opera tua. Forte enim omnis generatio dicta est, generatio et generatio. Non enim tamdiu dicturus erat, generatio et generatio, quamdiu finiret numerum omnium generationum; sed repetitio loquentis, in infinitum misit animum cogitantis. Ecce ista generatio que nunc in carne est, transitura hinc sicut uenit, laudat opera Dei; et illa cui succedenti cedit, laudabit utique opera Dei; et post illam erit alia; et usque in finem seculi quam multe generationes! Hoc significans ait, Generatio et generatio laudabit opera tua. An forte duas quasdam generationes insinuare uoluit ista repetitione? Sumus enim in ista generatione filii Dei; erimus in alia generatione filii resurrectionis. Appellauit Scriptura filios resurrectionis; ipsam resurrectionem regenerationem uocauit. In regeneratione, inquit, cum sederit filius hominis in maiestate sua . Item in alio loco: Non enim nubent, neque uxores ducent, cum sint filii resurrectionis . Ergo, Generatio et generatio laudabit opera tua. Laudamus nunc opera Domini, cum in hac mortalitate uiuimus; et si laudamus compediti, quomodo laudabimus coronati! Ergo hec nunc attendamus in hac generatione opera Domini, in cuius laude dicitur, Generatio et generatio, laudabit opera tua; quoniam magnitudinis tue non est finis. Opera tua intueri licet, ut tu lauderis qui talia operaris.

7. Et uirtutem tuam annuntiabunt. Neque enim opera tua laudabunt, nisi ut uirtutem tuam annuntient. Proponuntur laudes pueris in schola, et omnia talia proponuntur que laudentur, que Deus est operatus: proponitur homini laus solis, laus celi, laus terre; ut ad minora etiam ueniam, laus rose, laus lauri: omnia ista opera Dei sunt, proponuntur, suscipiuntur, laudantur; opera celebrantur, de operatore tacetur. Ego in operibus uolo laudari Creatorem; ingratum non amo laudatorem. Laudas quod fecit, taces de illo qui fecit? Quasi uero nisi ille tantus esset, inuenires quod laudares. In eo quod uides, quid ibi laudatur? Species, utilitas, aliqua uirtus, aliqua potentia rerum istarum. Si pulchritudo te delectat, quid pulchrius faciente? Si utilitas laudatur, quid illo utilius, qui fecit omnia? Si uirtus laudatur, quid illo potentius, a quo facta sunt omnia; a quo etiam facta non dimittuntur, sed reguntur et gubernantur omnia? Non ergo quemadmodum quidam eloquentes muti, laudantes creaturam, obliuiscentes Creatorem; non sic te laudat generatio et generatio in seruis tuis, cum laudat opera tua. Sed quomodo laudat? Et uirtutem tuam annuntiabunt. In laudandis operibus tuis, uirtutem tuam annuntiabunt. Laudatores isti, sancti et boni fideles, ueri laudatores, non ingrati gratie, cum laudant opera Dei hec atque illa, summa et ima, celestia et terrestria, inter ipsa opera Dei que laudant, et seipsos inueniunt, quia in operibus Dei et ipsi sunt. Qui enim fecit omnia, ipse nos fecit inter omnia. Proinde si laudas opera Dei, et te laudaturus es; quia et tu opus Dei es. Ubi est ergo, Non te laudet os tuum ? Ecce inuentum est quomodo et te laudare possis, et arrogans non sis. Deum in te lauda,  non te: non quia tu es talis, sed quia ille fecit te; non quia tu aliquid potes, sed quia potest ille in te et per te. Ac per hoc laudabunt te, et uirtutem tuam annuntiabunt; non suam, sed tuam. Discite ergo laudare. Intuentes opera, miramini artificem; gratias agendo, non arrogando. Laudate quia ipse fecit, quia sic constituit, quia talia donauit.

8. [uers. 5, 6.] Denique uide que sequuntur: uirtutem, inquit, tuam annuntiabunt. Et magnificentiam glorie sanctitatis tue loquentur, et mirabilia tua narrabunt. Et uirtutem metuendorum tuorum dicent, et magnitudinem tuam enarrabunt eam. Memoriam abundantie suauitatis tue eructabunt: nonnisi tuam. Iste operum considerator, uide si deflexus est ab operante ad opus; uide si decidit ab eo qui fecit, ad ea que fecit. Ab his que facta sunt, gradum sibi fecit ad eum, non ab illo ad ista casum. Si enim amaueris hec plus quam illum, non habebis illum. Et quid tibi prodest abundare operibus, si te deserit operator? Certe ama et hec; sed plus illum ama, et hec propter illum ama. Annuntia uirtutem eius, magnificentiam glorie sanctitatis eius loquere, mirabilia eius enarra, uirtutem metuendorum dic. Iste enim amabilis est et terribilis. Non enim blanditur et non minatur. Si non blandiretur, nulla esset exhortatio; si non minaretur, nulla esset correptio. Dicent ergo laudatores tui et uirtutem metuendorum; uirtutem creature tue punientis et disciplinam dantis dicent, non tacebunt. Non enim predicabunt regnum tuum eternum, et tacebunt ignem eternum. Laus enim Dei in uia te constituens, ostendere tibi debet et quid diligas, et quid timeas, et quid appetas, et quid fugias; quid eligas, et quid reiicias. Tempus electionis nunc est, acceptionis postea erit. Dicatur ergo uirtus metuendorum. Et magnitudinem tuam, inquit, enarrabunt eam. Sic infinitam, sic quomodo magnitudinis tue non est finis; non de illa tacebunt. Illam, inquam, magnitudinem tuam, de qua superius dixeram, Et magnitudinis tue non est finis, enarrabunt eam. Quomodo enarrabunt eam, si finis non est? Enarrabunt eam, cum laudabunt eam; et quia finis eius non est, sic et laudis eius non erit finis. Probemus quia non erit finis laudis eius. Beati, inquit, qui habitant in domo tua; in secula seculorum laudabunt te . Et magnitudinem tuam illam, illam infinitam, enarrabunt eam.

9. [uers. 7.] Memoriam abundantie suauitatis tue eructabunt. O epulas felices! Quid manducabunt qui sic eructabunt? Memoriam abundantie suauitatis tue. Quid est, memoriam abundantie suauitatis tue? Quia nos oblitus non es, cum obliti te nos fuerimus. Omnis enim caro oblita erat Deum; ille tamen opera sua non est oblitus. Hec memoria eius super nos, quia non nos oblitus est, predicanda est, enarranda est; et quia ualde dulcis est, manducanda et eructanda est. Sic manduca, ut eructes; sic accipe, ut des. Manducas, cum discis; eructas, cum doces; manducas, cum audis; eructas, cum predicas: hoc tamen eructas quod manducasti. Denique ille auidissimus epulator Ioannes apostolus, cui non sufficiebat ipsa mensa  Domini, nisi discumberet super pectus Domini , et de arcano eius biberet diuina secreta, quid eructauit? In principio erat uerbum, et uerbum erat apud Deum . Memoriam ergo abundantie suauitatis tue eructabunt. Quomodo non sufficit, memoriam tuam, nec memoriam abundantie tue, uel memoriam suauitatis tue; sed memoriam abundantie suauitatis tue? Etenim quid prodest si abundat et insuaue est? Item molestum, si suaue et parum est.

10. Ergo, Memoriam abundantie suauitatis tue eructabunt: quia non es tu oblitus nostri; et non oblitus commonuisti nos, ut et nos reducas in memoriam. Commemorabuntur enim et conuertentur ad Dominum uniuersi fines terre . Quia ergo memoriam abundantie suauitatis tue eructabunt, intelligentes in se nichil boni esse quod a te non sit; nec potuisse conuerti ad te, nisi commonerentur abs te; nec reduci potuisse in memoriam tui, si tu obliuiscereris illorum: hec considerantes in gratia tua, Et iustitia tua exsultabunt. Hec, inquam, in tua gratia considerantes, exsultabunt iustitia tua, non sua. Fratres, si uultis eructare gratiam, bibite gratiam. Quid est, bibite gratiam? Discite gratiam, intelligite gratiam. Nos antequam essemus, omnino non eramus; et facti sumus homines, cum ante nichil essemus: deinde iam ipsi homines ex traduce illius peccatoris, et maligni eramus, et filii ire natura, sicut et ceteri . Attendamus ergo gratiam Dei, non solum qua fecit nos, uerum etiam qua refecit. Cui ergo debemus quia sumus, illi debemus quia et iustificati sumus. Nemo quasi tribuat Deo quia est, et sibi tribuat quia iustus est. Melius est enim quod tibi uis tribuere, quam quod illi: melius enim aliquid es quia iustus es [1 1Kb] , quam quia homo es. Inferius aliquid das Deo; et superius tibi. Totum illi da, in toto ipsum lauda: non cadas de manu artificis. Ut esses quis fecit? Nonne scriptum est quia sumpsit Deus limum de terra, et formauit hominem ? Antequam homo esses, limus eras; antequam limus esses, nichil eras. Sed non de isto solo figmento gratias agas artifici tuo; audi aliud figmentum ubi te fecit. Non ex operibus, ait, ne forte quis extollatur. Sed qui dixit, Non ex operibus, ne forte quis extollatur; superius quid commemorauit [2 1Kb] ? Gratia salui facti estis per fidem; et hoc [3 1Kb] non ex uobis. Apostoli uerba sunt, non mea: Gratia salui facti estis per fidem; et hoc  non ex uobis. Quamuis hoc ipsum quod dixerat, Gratia; utique, non ex uobis: sed ne quis aliter intelligeret, planius hoc aperire dignatus est. Da intellectorem, et totum dixit: Gratia salui facti estis. Ubi audis, gratia, Gratis intellige. Si ergo gratis, nichil tu attulisti, nichil meruisti: nam si meritis aliquid redditum est, merces est,  non gratia. Gratia, inquit, salui facti estis per fidem. Expone illud apertius propter arrogantes, propter sibi placentes, propter ignorantes Dei iustitiam et suam uolentes constituere. Audi hoc idem apertius: Et hoc, inquit, quod gratia salui facti estis, non ex uobis, sed Dei donum est. Sed et nos forte aliquid fecimus, ut dona Dei mereremur. Non ex operibus, inquit, ne forte quis extollatur, Quid ergo? nos bene non operamur? Imo operamur. Sed quomodo? Ipso in nobis operante; quia per fidem locum damus in corde nostro ei qui in nobis et per nos bona operatur. Audi enim unde opereris bona: Ipsius enim sumus figmentum, creati in Christo Iesu in operibus bonis, ut in illis ambulemus . Ista est suauitas abundans memorie ipsius circa nos. Hanc eructando, predicatores eius iustitia eius exsultabunt, non sua. Quid ergo ut simus, ut laudemus, ut iustitia tua exsultemus, ut memoriam abundantie suauitatis tue eructemus, quid erga [1 1Kb] nos fecisti, Domine, quem laudamus? Dicamus, et cum dicimus, laudemus.

11. [uers. 8.] Misericors et miserator Dominus, longanimis et multum misericors. Suauis Dominus omnibus, et miserationes eius in omnia opera eius. Nisi ille talis esset, de nobis repetitio nulla esset [2 1Kb] . Attende ad te ipsum; quid merebaris peccator? contemptor Dei, quid merebaris? uide si occurrit tibi nisi pena, si occurrit tibi nisi supplicium. uides ergo quid tibi debebatur, et quid dederit qui gratis dedit. Data est uenia peccatori, datus est spiritus iustificationis, data est caritas et dilectio, in qua omnia bona facias; et super hec dabit et uitam eternam, et societatem Angelorum: totum de misericordia. Merita tua nusquam iactes, quia et ipsa tua merita illius dona sunt: Et iustitia tua exsultabunt. Misericors et miserator Dominus: qui fecisti omnia gratis. Longanimis: quantos enim sustinet peccatores? Misericors et miserator Dominus, in his quibus ueniam dedit: in his quibus adhuc non dedit, longanimis, non damnans, sed exspectans, ipsa exspectatione clamans, Conuertimini ad me, et conuertar ad uos ; et nimia longanimitate [3 1Kb] , Nolo, inquit, mortem impii, tantum ut reuertatur et uiuat . Ille quidem longanimis; tu autem secundum duritiam cordis tui et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Non enim modo sic longanimis in sustinendo, ut nunquam iustus in uindicando [4 1Kb] . Distribuit tempora: uocat te nunc, exhortatur te nunc; exspectat donec resipiscas, et tu tardas! Magna eius misericordia et in hoc quod diem uite tibi incertum fecit, ut nescias quando hinc emigrabis; et cum quotidie speras te migrare, aliquando conuertaris: et in hoc magna eius misericordia. Ceterum  si statuisset diem omnibus, faceret abundare peccata de securitate. Dedit ergo spem uenie, ne desperando amplius pecces. Et spes, et desperatio timenda est in peccatis. uidete uocem desperantis ad augenda peccata, et uidete uocem sperantis ad augenda peccata, et quomodo utrique uoci occurrit prouidentia et misericordia Dei. Audi uocem desperantis: Iam, inquit, damnandus sum; quare non facio quidquid uolo? Audi et uocem sperantis: Misericordia Domini magna est; quando me conuertero, dimittet mihi omnia: quare non facio quidquid uolo? Desperat, ut peccet; sperat, ut peccet. Utrumque metuendum est, utrumque periculosum; ue a desperatione! ue a peruersa spe! Utrique huic periculo et utrique malo quomodo occurrit misericordia Dei? Quid dicis tu, qui desperando uolebas peccare? Iam damnandus sum; quare non facio quidquid uolo. Audi Scripturam: Nolo mortem impii, tantum ut reuertatur et uiuat. Hac uoce Dei reducitur in spem: sed timendus est alius laqueus, ne ipsa spe amplius peccet. Quid ergo et tu dicebas, qui spe magis peccas? Quando me conuertero, omnia mihi Deus dimittet; faciam quidquid uolo. Audi et tu Scripturam: Ne tardes conuerti ad Dominum, neque differas de die in diem; subito enim ueniet ira illius, et in tempore uindicte disperdet te . Noli ergo dicere: Cras me conuertam, cras Deo placebo; et omnia hodierna et hesterna dimittuntur mihi. uerum quidem dicis, quia Deus conuersioni tue indulgentiam promisit; sed dilationi tue diem crastinum non promisit.

12. [uers. 9.] Suauis Dominus omnibus, et miserationes eius in omnia opera eius. Quare ergo damnat? quare flagellat? An quos damnat, an quos flagellat, non sunt opera eius? Plane opera eius. Et uis nosse quia super omnia opera eius miserationes eius? Inde est illa longanimitas qua facit solem suum oriri super bonos et malos: nonne miserationes eius in omnia opera eius, qui pluit super iustos et iniustos ? nonne miserationes eius in omnia opera eius? Longanimis exspectat peccatorem, dicens, Conuertimini ad me, et conuertar ad uos: nonne miserationes eius in omnia opera eius? Et cum dicit, Ite in ignem eternum, qui paratus est diabolo et angelis eius ; hic non miseratio eius, sed seueritas eius. Miseratio eius reddita est operibus eius; seueritas eius est non in opera sua, sed in opera tua. Denique si tollas opera tua mala, et non in te remaneat nisi opus eius, non te dimittet miseratio eius: si autem tu non dimittis opera tua, erit seueritas eius in opera tua, non in opera sua.

13. [uers. 10.] Confiteantur tibi, Domine, omnia opera tua, et sancti tui benedicant te. Omnia opera tua confiteantur tibi. Quid enim? terra non est opus eius? ligna non sunt opera eius? pecora, bestie, pisces, uolatilia non sunt opera eius? Plane et hec opera eius. Et quomodo ei confitebuntur et hec? uideo quidem in Angelis confiteri illi opera eius; etenim opera eius sunt Angeli: et homines opera eius sunt; et  cum confitentur illi homines, opera eius illi confitentur: numquid ligna et lapides uocem habent confessionis? Prorsus confiteantur ei omnia opera eius. Quid dicis? Et terra et ligna? Omnia opera eius. Si omnia laudant, cur non omnia confitentur? Confessio enim non peccatorum tantum dicitur, sed et laudis: ne forte ubicumque auditis confessionem, putetis iam non esse nisi peccati. Usque adeo enim hoc putatur, ut quando sonuerit de diuinis eloquiis, continuo sit consuetudo pectora tundere. Audi quia est et laudis confessio. Numquid Dominus iehsu Christus habebat peccatum? Et tamen ait: Confiteor tibi, Pater, Domine celi et terre . Confessio est ergo in laude. Proinde quid accipiendum, Confiteantur tibi, Domine, omnia opera tua? Laudent te omnia opera tua. Sed talis questio redit ad laudem, qualis erat in confessione. Si enim propterea confiteri non poterunt terra, ligna et queque insensata, quia uocem non habent confitendi; ideo nec laudabunt, quia uocem non habent predicandi. Nonne tamen omnia tres illi pueri enumerant, deambulantes inter flammas innoxias; quibus spatium erat, non solum non ardendi, sed etiam laudandi Deum? Omnibus dicunt a celestibus usque ad terrena: Benedicite, hymnum dicite, et superexaltate eum in secula . Ecce quomodo dicunt hymnum. Nemo hoc sentiat, quod mutus lapis aut mutum animal habeat rationem intelligendi Deum: hoc qui putauerunt, multum a ueritate aberrauerunt. Deus ordinauit omnia, et fecit omnia: quibusdam dedit sensum, et intellectum, et immortalitatem, sicut Angelis; quibusdam dedit sensum et intellectum cum mortalitate, sicut hominibus; quibusdam dedit sensum corporis, nec intellectum, nec immortalitatem dedit, sicut pecoribus; quibusdam uero nec sensum, nec intellectum, nec immortalitatem, sicut herbis, lignis, lapidibus: tamen et ipsa in genere suo deesse non possunt, et gradibus quibusdam ordinauit [1 1Kb] creaturam, a terra usque ad celum, a uisibilibus ad inuisibilia, a mortalibus ad immortalia. Ista contextio creature, ista ordinatissima pulchritudo, ab imis ad summa conscendens, a summis ad ima descendens, nusquam interrupta, sed dissimilibus temperata, tota laudat Deum. Quare ergo tota laudat Deum? Quia cum eam consideras et pulchram uides, tu in illa laudas Deum. uox quedam est mute terre, species terre. Attendis et uides eius speciem, uides eius fecunditatem, uides eius uires, quomodo concipiat semen, quomodo plerumque afferat quod non est seminatum: uides, et consideratione tua tanquam interrogas eam; et ipsa inquisitio interrogatio est. Cum autem inquisieris admirans, et perscrutatus fueris, et magnam uim, magnam pulchritudinem, preclaramque uirtutem inueneris, quoniam apud se et a se habere hanc uirtutem non posset; continuo tibi uenit in mentem, quia non potuit a se esse, nisi ab illo Creatore. Et hoc quod in ea inuenisti, uox confessionis ipsius est, ut laudes Creatorem. Nonne considerata  uniuersa pulchritudine mundi huius, tanquam una uoce tibi species ipsa respondet: Non me ego feci, sed Deus?

14. [uers. 11.] Ergo, Confiteantur tibi, Domine, omnia opera tua, et sancti tui benedicant te. Ut in confessione operum tuorum sancti tui te benedicant, ipsi sancti tui inspiciant creaturam confitentem. Et illorum uocem audi benedicentem. Etenim cum sancti tui benedicunt te, quid dicunt? Gloriam regni tui dicent, et potentiam tuam loquentur. Quam potens Deus, qui fecit terram! quam potens Deus, qui impleuit terram bonis! quam potens Deus, qui dedit uitas suas proprias animalibus! quam potens Deus, qui semina diuersa dedit uisceribus terre, ut germinarent tantam uarietatem fruticum, tantam speciem arborum! quam potens Deus, quam magnus Deus! Tu interroga, creatura respondet; et de responsione, tanquam confessione creature, tu, sancte Dei, benedicis Deum, et potentiam loqueris.

15. [uers. 12.] Ut notam faciant filiis hominum potentiam tuam, et gloriam magnitudinis decoris regni tui. Sancti ergo tui commendant gloriam magnitudinis decoris regni tui; magnitudinis decoris gloriam. Est quedam magnitudo decoris regni tui; hoc est, regnum tuum habet decorem, et magnum decorem. Quandoquidem quidquid habet decorem, a te habet decorem; ipsum regnum tuum qualem decorem habet! Non nos terreat regnum, habet et decorem quo delectemur. Etenim quale illud decus est quo perfruentur sancti, quibus dicetur, uenite, benedicti Patris mei, percipite regnum ! Unde ibunt? Quo ibunt? uidete, fratres; et si potestis, quantum potestis, cogitate decorem regni illius quod uenturum est; unde est in oratione nostra, Adueniat regnum tuum . Ipsum enim regnum optamus ut ueniat; hoc regnum uenturum sancti predicant. Mundum istum attendite; decorem habet. Quem decorem habet terra, mare, er, celum, sidera! Omnia hec nonne omnem consideratorem terrent? Nonne pulchritudo ipsa sic eminet, ut quasi pulchrius nichil inueniri possit? Et hic uiuunt in isto decore, in ista pulchritudine prope iam ineffabili, hic uiuunt tecum et uermiculi et mures, et omnia terre repentia; ista tecum uiuunt in decore isto. Quale decus est illius regni, ubi tecum non uiuunt nisi Angeli? Ideo parum fuit ut diceret gloriam decoris. Potuit enim dici et gloria decoris cuiuslibet speciei etiam in hoc mundo constitute, uel de terra uirentis [1 1Kb] , uel de celo fulgentis: sed magnitudinis decoris regni tui, aliquid commendat quod nondum uidemus, quod nondum uisum credimus, quod creditum desideramus, propter cuius desiderium omnia sustinemus. Est ergo magnitudo decoris cuiusdam: ametur antequam uideatur, ut cum uisa fuerit teneatur.

16. [uers. 13.] Regnum tuum. Quod regnum dico? Regnum omnium seculorum. Nam et regnum huius seculi habet decorem suum; sed non est ibi magnitudo illa decoris, qualis est in regno omnium seculorum. Et dominatio tua in omni generatione et generatione. Hec est illa repetitio, uel omnem generationem  significans, uel generationem illam que erit post hanc generationem.

17. Fidelis Dominus in uerbis suis, et sanctus in omnibus operibus suis. Fidelis Dominus in uerbis suis: quid enim promisit, et non dedit? Fidelis Dominus in uerbis suis. Adhuc quedam promisit et non dedit; sed credatur illi ex his que dedit. Fidelis Dominus in uerbis suis. Possemus illi credere tantummodo dicenti: noluit sibi credi dicenti, sed uoluit teneri Scripturam suam; quomodo si diceres alicui homini, cum aliquid promitteres, Non mihi credis, ecce scribo tibi. Etenim quia generatio uadit, et generatio uenit, et sic transcurrunt ista secula cedentibus succedentibusque mortalibus; Scriptura Dei manere debuit, et quoddam chirographum Dei, quod omnes transeuntes legerent, et uiam [1 1Kb] promissionis eius tenerent. Et quanta sunt que reddidit ex isto chirographo? Dubitant homines credere illi de resurrectione mortuorum et de futuro seculo, quod solum iam reddendum restat; quando, si faciat rationem cum infidelibus, erubescunt infideles? Si dicat tibi Deus: Chirographum meum tenes; iudicium promisi, diremptionem [2 1Kb] bonorum et malorum, regnum sempiternum fidelibus, et non uis credere? Ibi in chirographo meo lege omnia que promisi, deduc mecum rationem: certe uel computando que reddidi, potes me credere redditurum esse quod debeo. In ipso chirographo habes promissum unicum Filium, cui non peperci, sed pro uobis omnibus tradidi eum : iam computa in redditis. Lege chirographum; promisi ibi pignus Spiritus sancti me daturum per Filium meum: computa redditum . Promisi ibi sanguinem et coronas martyrum gloriosissimorum: computa redditum; admoneat te Massa  redditi [3 1Kb] debiti mei. Sed et hec gloria Martyrum ut redderetur, tibi promissa in chirographo, ubi scriptum est, Propter te mortificamur tota die ; ut hoc redderetur, Fremuerunt gentes, et populi meditati sunt inania; astiterunt reges terre, et principes conuenerunt in unum, aduersus Dominum, et aduersus Christum eius . Principes conuenerunt in unum, conspirantes aduersus Christianos. Quid? ipsorum regum fidem, nonne et promisi in chirographo, et reddidi in effectu? Attende ubi promisi: Adorabunt eum omnes reges terre; omnes gentes seruient illi . Ingrate, legis debitum, cernis redditum, non credis promissum? Lege aliud in chirographo meo: Quoniam fremuerunt gentes: Quoniam inimici mei dixerunt mala mihi, hoc est Christo: Quando morietur et peribit nomen eius ? Quoniam hec omnia fecerunt atque dixerunt, lege quod  promisi, cui me soluendo obstrinxi: Preualebit Dominus aduersus eos, et exterminabit omnes deos gentium terre; et adorabunt eum, unusquisque de loco suo ? Nempe iam preualuit; exterminauit omnes deos gentium terre. Nonne et hoc facit, et hoc reddit? Ante oculos omnium ponit solutionem debitorum suorum: quedam reddidit sub maioribus nostris, que nos non uidimus; quedam reddidit temporibus nostris, que illi non uiderunt: per omnes generationes reddidit que scripta sunt. Et quid restat? Non ei creditur, his omnibus redditis? Quid restat? Ecce fecisti rationem; tanta reddidit: numquid propter pauca residua infidelis est factus? Absit. Quare? Quia, Fidelis Dominus in uerbis suis, et sanctus in omnibus operibus suis.

18. [uers. 14.] Confirmat Dominus omnes decidentes. Sed quos omnes decidentes? Omnes omnino decidentes, sed modo quodam decidentes. Etenim multi decidunt ab eo; multi autem decidunt a cogitationibus suis . Si habebant malas cogitationes, decidunt ab eis, et confirmat Dominus omnes decidentes. Qui aliquid amittunt in isto seculo et sancti sunt, ueluti exhonorantur in isto seculo; ex diuitibus fiunt pauperes, ex honoratis fiunt abiecti, et tamen sancti Dei sunt; tanquam decidentes sunt. Sed confirmat Dominus omnes decidentes. Septies enim cadit iustus et resurgit; impii autem infirmabuntur in malis . Quando mala accidunt impiis, infirmantur ibi: quando mala accidunt iustis, confirmat Dominus omnes decidentes. Deciderat Iob a gloria pristine lucis temporalium rerum, quibus nitebat ad tempus, deciderat a gloria domus sue. uultis nosse quantum deciderat? In stercore sedebat: et confirmauit Dominus decidentem. Quantum confirmauit? Ut et in ipso graui uulnere quo per totum corpus percussus erat, responderet uxori tentanti, quam solam sibi diabolus reliquerat adiutricem: Locuta es tanquam una ex insipientibus mulieribus: si bona percepimus de manu Domini, mala non sustinebimus ? Quomodo confirmauerat decidentem! Confirmat Dominus omnes decidentes. Cum ceciderit, inquit, iustus non conturbabitur, quoniam Dominus confirmat manum eius . Et erigit omnes elisos: omnes ad se pertinentes. Nam Deus superbis resistit .

19. [uers. 15.] Oculi omnium in te sperant, et tu das escam illis in opportunitate. Prorsus tanquam reficiens egrotum in opportunitate, quando debet accipere, tunc das; et quod debet, hoc das. Itaque aliquando desideratur ab illo, et non dat: nouit horam dandi, qui curat. Quare ista dico, fratres? Ne quis quando forte non fuerit exauditus aliquid iustum petens a Deo: nam quando iniustum aliquid petit, in penam suam exauditur; sed aliquid non iniustum petens, si forte non fuerit exauditus, non minuatur animo, non deficiat; exspectent oculi eius ad escam, quam ille dat in opportunitate. Quando non dat, ideo non dat ne obsit quod dat. Neque enim aliquid iniustum petebat Apostolus, quando rogabat ut auferretur ab eo stimulus carnis, angelus satane a quo colaphizabatur: et tamen rogauit, et non accepit; quia tempus  adhuc erat exercende infirmitatis, non esce opportunitatis. Sufficit, inquit, tibi gratia mea: nam uirtus in infirmitate perficitur . Petiit Iob tentandum diabolus, et accepit . Attendite, fratres mei, magnum mysterium, discendum, repetendum, tenendum animo, nunquam obliuiscendum, propter abundantiam tentationum in isto seculo. Quid dicam? Reuera comparandus Apostolus diabolo? Apostolus rogat, et non accipit; diabolus petit, et accipit. Sed non accepit Apostolus propter perfectionem suam; accepit diabolus ad damnationem suam. Denique ipse Iob accepit sanitatem in opportunitate. Dilatus tamen, ut probaretur, et diu sedit in uulnere [1 1Kb] , et multa dixit; et rogabat Deum ut auferrentur ab eo ista, et Deus non auferebat. Citius diabolum exaudiuit ad eum tentandum, quam ipsum Iob ad sanandum. Discite ergo non murmurare aduersus Deum, et quando non exaudimini, ne deficiat in uobis quod supra scriptum est, Per singulos dies benedicam te. Ipse Filius, ipse Unicus, pati [2 1Kb] utique uenerat, soluere quod non debebat, mori in manibus peccatorum, sanguine suo delere chirographum mortis nostre; ad hoc uenerat: et tamen ut tibi ostenderet exemplum patientie, transfigurauit corpus humilitatis nostre conforme corpori glorie sue . Pater, inquit, si fieri potest, transeat calix iste a me. Et ut impleret, quamuis non acciperet quod petere uidebatur, Per singulos dies benedicam te: uerum non quod ego uolo, ait, sed quod tu uis, Pater . Oculi omnium in te sperant, et tu das escam illis in opportunitate.

20. [uers. 16.] Aperis tu manum tuam, et imples omne animal benedictione. Etsi non das aliquando, das tamen in opportunitate: differs, non aufers, et hoc in opportunitate.

21. [uers. 17.] Iustus Dominus in omnibus uiis suis. Et quando cedit, et quando curat, iustus est, et apud eum iniquitas non est. Denique omnes sancti in tribulationibus constituti, prius iustitiam eius laudauerunt, et sic beneficia petiuerunt. Prius dixerunt: Iustum est quod facis. Sic rogauit Daniel, sic alii sancti: Iusta sunt iudicia tua, bene passi sumus, recte passi sumus . Non dederunt Deo iniustitiam, non ei dederunt iniquitatem et insipientiam. Laudauerunt primo flagellantem, et sic senserunt cibantem: Iustus Dominus in omnibus uiis suis. Nemo putet illum iniustum, quando mali aliquid forte patitur; sed ipsius iustitiam laudet, et suam iniustitiam accuset: Iustus Dominus in omnibus uiis suis, et sanctus in omnibus operibus suis.

22. [uers. 18.] Prope est Dominus omnibus inuocantibus eum. Et ubi est illud, Erit enim cum inuocabunt me, et non exaudiam eos ? Ergo uide quod sequitur: Omnibus qui inuocant eum in ueritate. Nam multi eum inuocant non in ueritate. Aliud ab illo querunt, et ipsum non querunt. Quare amas Deum?  Quia dedit mihi sanitatem. Istud manifestum est, ipse dedit: non enim ab ullo est ulla salus, nisi ab illo. Quia dedit mihi, inquit, uxorem diuitem, qui nichil habebam, et seruientem mihi. Et hoc ipse dedit; uerum dicis. Dedit, inquit, filios, et multos et bonos, dedit familiam, dedit omnia bona. Ideo amas? Ideo nichil amplius queris? Esto esuriens, adhuc pulsa ad ianuam patrisfamilias; habet adhuc quod det. In mendicitate es cum omnibus his que accepisti, et nescis. Pannosam carnem mortalitatis adhuc portas; stolam illam glorie immortalitatis numquid accepisti, et quasi iam satiatus non rogas? Beati qui esuriunt et sitiunt iustitiam, quia ipsi saturabuntur . Ergo si bonus est Deus, quia ista tibi dedit; quanto heatior eris, cum seipsum tibi dederit? Desiderasti tanta ab illo; rogo te, desidera et ipsum. Neque enim uere dulciora sunt ista, quam ille, aut ex aliqua parte comparanda sunt illi. Ergo qui Deum ipsum, a quo accepit de quibus gaudet, preponit his omnibus rebus quas accepit, ipse inuocat Deum in ueritate. Nam ut noueritis, si talibus hominibus proponatur et dicatur. Quid, si ista omnia de quibus gaudes, uelit tibi auferre Deus? iam non amabitur; non erit qui dicat, Dominus dedit, Dominus abstulit; sicut Domino placuit, ita factum est: sit nomen Domini benedictum . Sed forte cui abstulit, quid dicit [1 1Kb] ? Deus, quid tibi feci? Quare mihi abstulisti, et illis dedisti? Iniquis das, et tuis tollis. Accusas Deum quasi iniustum, et te laudas quasi iustum. Conuertere; accusa te, lauda illum. Tunc eris rectus, cum in omnibus bonis que facit [2 1Kb] , Deus tibi placet; in omnibus malis que pateris, Deus tibi non displicet. Hoc est inuocare Deum in ueritate. Qui sic inuocant Dominum, exaudit eos: prope est, id est [3 1Kb] , nondum dedit quod uis, ibi est tamen. Quomodo medicus si forte aliquid imponat uel oculo, uel uisceribus, quod urendo sanet; si roget eger ut tollatur illi, medicus exspectat tempus, non facit quod rogat eger; non tamen recedit. Et prope est, et non facit; et ideo magis non facit, quia prope est. Curando enim imposuit quod imposuit, et curando non facit quod rogatur. Non te exaudit ad presentem uoluntatem, exaudiendo ad futuram sanitatem; et hoc utique ad uoluntatem: nam utique sanus esse uult, etiam qui uri non uult. Prope est ergo Dominus omnibus inuocantibus eum. Sed quibus omnibus? Omnibus qui inuocant eum in ueritate. Tales omnes confirmat decidentes qui inuocant eum in ueritate.

23. [uers. 19.] uoluntatem timentium se faciet. Faciet, faciet: etsi non faciat ad horam, faciet tamen. Certe, si ideo times Deum, ut tu facias ipsius uoluntatem, ecce et ipse quodammodo ministrat tibi, facit uoluntatem tuam. Et preces eorum exaudiet, et saluos faciet eos. uides ad hoc exaudire medicum, ut saluos faciat. Quando hoc? Audi Apostolum dicentem: Spe enim salui facti sumus. Spes autem que uidetur, non est spes: si autem quod non uidemus speramus,  per patientiam exspectamus : salutem scilicet, quam dicit Petrus paratam reuelari in tempore nouissimo .

24. [uers. 20.] Custodit Dominus omnes diligentes se, et omnes peccatores disperdet. uidetis quia est apud eum seueritas, apud quem tanta suauitas. Saluos faciet omnes sperantes in se, omnes fideles, omnes timentes se, omnes inuocantes se in ueritate; et omnes peccatores disperdet. Quos omnes peccatores, nisi perseuerantes in peccatis; Deum, non se, reprehendere audentes; contra Deum quotidie disputantes; ueniam delictorum desperantes, et ex ipsa desperatione delicta cumulantes; aut ueniam sibi peruerse promittentes, et ex ipsa promissione a peccatis et impietate non recedentes? ueniet tempus ut separentur isti omnes, et fiant ille due partes, una ad dexteram, altera ad sinistram; accipiant iusti regnum eternum, eant illi in ignem eternum : Et omnes peccatores disperdet.

25. [uers. 21.] Quoniam hec ita sunt, et audiuimus benedictionem Domini, opera Domini, mirabilia Domini, misericordias Domini, seueritatem Domini, prouidentiam in omnibus operibus eius, confessionem omnium operum eius; quid in laude eius concludat attendite: Laudem Domini loquetur os meum, et benedicat omnis caro nomen sanctum eius in seculum, et in seculum seculi.



IN PSALMUM CXLu ENARRATIO.



SERMO AD PLEBEM.

1. Delicie spiritus nostri diuina cantica, ubi et fletus sine gaudio non est. Fideli homini et peregrino in seculo, nulla est iucundior recordatio, quam ciuitatis illius unde peregrinatur: sed recordatio ciuitatis in peregrinatione, non est sine dolore atque suspirio. Spes tamen certa reditus nostri, etiam peregrinando tristes consolatur et exhortatur. Rapiant [1 1Kb] cor uestrum uerba Dei, et possessor uester uindicet sibi possessionem suam, id est mentes uestras, ne auertantur in aliud. Unusquisque uestrum totus hic sit, ut hic non sit: id est, totus sit in uerbo Dei, quod sonat in terra ut ab eo exaltetur, et non sit in terra. Ideo enim Deus nobiscum, ut et nos cum illo. Qui enim ut nobiscum esset, descendit ad nos, facit, ut cum illo simus, ascendere ad se [2 1Kb] . Interim ipse peregrinationem nostram non fastidiuit; quia nusquam est peregrinus, qui condidit omnia.

2. [uers. 2, 3.] Ecce Psalmus sonat: cuiusdam uox est, que si uultis uestra est, exhortantis animam suam ad laudandum Deum, et dicentis sibi, Lauda, anima mea, Dominum. Aliquando enim in tribulationibus atque in tentationibus presentis uite, uelis nolis, conturbatur anima: cuius perturbationem in alio psalmo alloquitur, dicens, Quare tristis es anima mea? et quare conturbas me? Ut autem auferat ei eamdem  perturbationem, suggerit gaudium nondum de re, sed de spe, et ait illi perturbate et anxie, tristi et merenti: Spera in Dominum, quoniam adhuc confitebor illi . Spem qua se erexit, in confessione constituit, quasi diceret ei anima sua, que illum tristitia conturbabat, Quid mihi dicis, Spera in Dominum? Reuocat me conscientia peccatorum; ego noui que commisi, et dicis, Spera in Dominum? Commisisti, uerum est: unde tamen speras? Quoniam confitebor illi. Sicut odit Deus peccata sua defendentem, sic subleuat confitentem. Hac ergo spe accepta, que spes non potest esse sine gaudio; quamuis in rebus simus difficilibus secundum istam uitam, et plenis procellarum et tempestatum: hac tamen spe erecta anima, quia gaudet in spe, sicut dicit Apostolus, Spe gaudentes, in tribulatione patientes ; accepit erectionem quamdam in Deum, ut laudet Deum; et dicitur ei, Lauda, anima mea, Dominum.

3. Sed quis dicit, et cui dicit? Quid dicimus, fratres? Caro dicit, Lauda, anima mea, Dominum? Et potest caro bonum consilium anime suggerere? Ut multum sit edomita caro, et a Domino impertitis uiribus nostre seruituti subiecta, ut omnino ita seruiat nobis sicut conditionale mancipium; sufficit ut non impediat. Deinde, karissimi, utique consilia a melioribus petuntur. Et si bonum quiddam est anima nostra, et bonum quiddam est caro nostra, quia utrumque ille creauit qui fecit omnia bona ualde ; quamuis ergo in generibus propriis utrumque sit bonum, tamen dicit Apostolus: Corpus quidem mortuum est propter peccatum. Est utique et illud corpus, quale nobis promittitur, et nondum habemus, in cuius redemptione spe gaudemus, dicente Apostolo: In nobismetipsis ingemiscimus, adoptionem exspectantes, redemptionem corporis nostri. Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Quamuis ergo bonum aliquod sit corpus nostrum; tamen quamdiu mortale propter peccatum, quamdiu indigens, quamdiu corruptibile, quamdiu ita mutabile, ut ne puncto quidem temporis consistat in se, procul dubio tale est, ut optemus redemptionem illius, qua sit aliquando non tale. Sed quale erit aliquando? Quale idem apostolus dicit alio loco: Oportet corruptibile hoc induere incorruptionem, et mortale hoc induere immortalitatem . Sed etiam cum fuerit tale corpus nostrum, corpus iam celeste et spirituale, corpus angelicum in societate Angelorum, nec sic dabit consilium anime. Semper enim corpus, quoniam corpus est, infra animam est, et queuis anima uilis excellentissimo corpore excellentior inuenitur.

4. Nec uobis hoc quasi mirabile uideatur, quia et uilis anima quelibet peccatrix melior est quolibet magno et prestantissimo corpore. Non est melior meritis, sed natura. Est quidem anima peccatrix, est quibusdam concupiscentiarum sordibus inquinata:  tamen melius est, etsi sordidum, aurum quam purgatissimum plumbum. Ita currat animus uester per cunctas creaturas [1 1Kb] , et uidebitis quod dicimus non esse incredibile; ut quamuis anima uituperabilis, laudabilior sit tamen laudabili corpore. Duo quedam sunt, anima et corpus. Animam uitupero, corpus laudo: animam uitupero, quia iniqua est; corpus laudo, quia sanum est. Tamen in suo genere animam laudo, uel in suo genere animam culpo; et in suo genere corpus laudo, uel culpo. Si me interroges quid sit melius, utrum quod uituperaui, an quod laudaui; mirabilem responsionem recepturus es. Ego certe illud uituperaui, et ego hoc laudaui: interrogatus tamen quid sit melius, respondeo esse melius quod uituperaui, eo quod laudaui. Si miraris in his duobus, attende illa duo in promptu posita, que commemoraui de auro et plumbo. Ecce uituperaui aurum. Non bonum aurum, sordidum est, non ita fulget, non ita purgatum. Hoc plumbum optimum, nichil purgatius. Illud uituperaui, hoc laudaui; et posui ante te utrumque, uituperans unum, laudans aliud. Post hanc uituperationem laudationemque meam, interroga me quid horum sit melius; respondebo, Aurum melius est etiam sordidum, quam plumbum purgatum. Unde melius? et quare uituperasti? Quare uituperaui? Quia nondum est aurum quod potest esse. Quid potest esse? Purgatum et melius. Quia nondum purgatum est, uituperatum est. Plumbum quare laudatum est? Quia iam ita purgatum est, ut melius esse non possit. Item dicis equum optimum, et hominem pessimum; tamen equo laudato preponis hominem uituperatum. Si enim interrogeris ex his duobus quid sit melius, responsurus es, Homo: non meritis, sed natura. In artibus dicis optimum sutorem, uerbi gratia, et reprehendis aliquem iurisperitum, quod multas leges ignoret; sutorem laudasti, iurisperitum reprehendisti: ex his tamen duobus quere quis sit melior; imperitior iurisperitus perfecto sutori preponitur. Intendat Charitas uestra. Ita multis rebus laudatis, aliisque uituperatis, interrogati plerumque res uituperatas preponimus rebus laudatis. Natura anime prestantior est quam natura corporis, excellit multum; res spiritualis est, res incorporea est, uicina est substantie Dei. Inuisibile quiddam est, regit corpus, mouet membra, dirigit sensus, preparat cogitationes, exserit actiones, capit rerum infinitarum imagines; et quis est tandem, fratres karissimi, qui sufficiat laudibus anime? Et si in anime laudibus deficitur, que laus est eius qui animam condidit? Et tamen tanta est eius gratia, ut dicat homo iste, Lauda, anima mea, Dominum. Quis potest laudare Deum? Si diceret, Teipsam lauda, fortasse deficeret: Lauda, inquit, Deum. Conare pietatis affectu, deficies in laudibus eius. Expedit tibi deficere laudando Deum, quam proficere laudando te. Cum enim laudas Deum, et non explicas  quod uis, extenditur in interiora [1 1Kb] cogitatio tua; ipsa extensio capaciorem te facit eius quem laudas.

5. Quis ergo est, ut dicere ceperam, qui dicit, Lauda, anima mea, Dominum? Caro non dicit. Sit licet corpus angelicum, inferius est quam anima; consilium superiori dare non potest. Infelix est ipsa anima, si a corpore exspectat consilium. Caro bene obediens, famula est anime; illa regit, hec regitur; illa imperat, ista famulatur: quando potest caro dare hoc consilium anime? Quis est ergo qui dicit, Lauda, anima mea, Dominum? Nihil inuenimus amplius in homine, quam carnem et animam: totus homo hoc est, spiritus et caro. An forte ipsa anima sibi dicit, et sibi quodam modo imperat, et se exhortatur atque excitat? Quibusdam enim perturbationibus ex quadam sui parte fluitabat; ex quadam uero parte, quam uocant mentem rationalem, illam qua cogitat sapientiam, inherens Domino iam et suspirans in illum, animaduertit quasdam suas inferiores partes perturbari motibus secularibus, et cupiditate quadam terrenorum desideriorum ire in exteriora, relinquere interiorem Deum: reuocat se ab exterioribus ad interiora, ab inferioribus ad superiora, et dicit, Lauda, anima mea, Dominum. Quid tibi placet in seculo? Quid est quod uis laudare? quid est quod uis amare? Quacumque corporeis sensibus te conuerteris, occurrit tibi celum, occurrit tibi terra: quod amas in terra, terrenum est; quidquid amas et in celo, corporeum est. Ubique amas, et ubique laudas: quomodo laudandus est ille qui fecit ista que laudas? Iam ergo diu occupata uixisti, et desideriorum diuersitate uerberata, portas plagas, saucia [2 1Kb] , diuisa per amores multos, ubique inquieta, nusquam secura; colligere ad te ipsam [3 1Kb] : quidquid tibi foris placebat, quere quem habeat auctorem. Nihil melius in terra, uerbi gratia, quam hoc et illud: aurum, argentum, animalia, arbores, amenitates, totam terram cogita. Quid melius in celo sole, luna, sideribus? Totum celum cogita. Omnia ista simul bona ualde, quia fecit Deus omnia bona ualde. Undique pulchritudo operis, que tibi commendat artificem. Miraris fabricam, ama fabricatorem. Non occuperis in eo quod factum est, et recedas ab illo qui fecit. Hec enim quibus occuparis, sub te fecit, quia sub seipso te fecit. Si herebis superiori, calcabis inferiora; si autem recedas a superiori, ista tibi in supplicium conuertentur. Sic enim factum est, fratres mei: accepit homo corpus tanquam in famulatum, Deum autem Dominum habens, seruum corpus, habens supra se Conditorem, infra se quod sub illo conditum est; in medio quodam loco rationalis anima constituta, legem accepit, herere superiori, regere inferiorem. Regere non potest inferiorem, nisi regatur a meliore. Trahitur ab inferiore, deseruit ergo meliorem. Non potest regere quod regebat, quia regi noluit a quo regebatur. Modo ergo redeat, laudet. Consilium sibi  ex luce Dei dat ipsa anima per rationalem mentem, unde concipit consilium fixum in eternitate auctoris sui. Legit ibi quiddam tremendum, laudandum, amandum, desiderandum et appetendum: nondum tenet, nondum capit; coruscatione quadam perstringitur, non est tam ualida ut maneat ibi. Itaque colligit se ad sanitatem quamdam, et dicit, Lauda, anima mea, Dominum.

6. Et quid est, fratres? Nonne laudamus Dominum? nonne quotidie hymnum nos cantamus [1 1Kb] ? nonne quotidie pro modulo nostro sonat os nostrum, parturit cor nostrum laudes Dei? Et quid est quod laudamus? Magnum est quod laudamus; sed quod laudamus adhuc infirmum est. Quando implet laudator excellentiam laudati? Ecce homo stat, cantat Deo aliquanto prolixius, et sepe labia mouentur ad cantum, cogitatio autem per nescio que desideria uolat. Stabat ergo mens nostra quodam modo ad laudem Dei, et anima nostra per diuersas cupiditates uel curas negotiorum hac atque illac fluitabat. Quasi desuper attendit ipsa mens ad fluitantem hac atque illac, et eius inquietudinem molestiarum quasi conuersa alloquitur: Lauda, anima mea, Dominum. Quid est quod de aliis rebus satagis? quid est quod te occupat cura rerum terrenarum atque mortalium? Sta mecum, lauda Dominum. Et quasi ipsa anima pregrauata, et non ualens ita consistere ut dignum est, respondet menti: Laudabo Dominum in uita mea. Quid est, in uita mea? Quia modo in morte mea sum. Ergo prius exhortare te, et dic, Lauda, anima mea, Dominum. Respondet tibi anima tua: Laudo quantum possum, tenuiter, exiliter, infirmiter. Quare? Quia quamdiu sumus in corpore, peregrinamur a Domino . Quare sic laudas Dominum, non perfecte, non stabiliter? Interroga Scripturam: Quia corpus quod corrumpitur, aggrauat animam, et deprimit terrena inhabitatio sensum multa cogitantem . Tolle mihi corpus quod aggrauat animam, et laudo Dominum; tolle mihi terrenam habitationem deprimentem sensum multa cogitantem, ut a multis in unum confluam, et laudo Dominum: quamdiu autem ita sum, non possum, pregrauor. Quid ergo? silebis, et non laudabis perfecte Dominum? Laudabo Dominum in uita mea.

7. Quid est, in uita mea? Spes mea tu es hic. Spes mea es tu hic, dicimus: portio autem mea non hic, sed in terra uiuentium . Nam ista terra morientium est: hinc transimus: sed interest quo. Quoniam et malus homo peregrinatur hic, et bonus homo peregrinatur hic. Non enim bonus transit, et malus hic permanet; aut malus transit, et bonus hic permanet: ambo transeunt, sed non ambo ad unum. Duo erant; pauper ulcerosus ad ianuam iacens diuitis, et diues indutus purpura et bysso, in epulis quotidie splendidis: ambo hic erant, ambo hinc transierunt, sed non ad unum locum; diuersa loca suscipiunt, quia diuersa merita perducunt. Transiit pauper  in sinum Abrahe, et transiit diues in tormenta inferorum. uicini corpore in terra; ille in domo, ille ante ianuam: post mortem tantum separati, ut dicat Abraham, Inter nos et uos chaos magnum firmatum est . Ergo, fratres, quoniam spes hic pascit, uita autem nostra perfecta non est, nisi illa que promittitur; hic gemitus, hic tentationes, hic angustie, hic merores, hic pericula: laudabit anima nostra Dominum quomodo laudandus est, secundum quod dicitur in alio psalmo, Beati qui habitant in domo tua, in secula seculorum laudabunt te ; quando totum negotium nostrum ipsa laus erit. Sed quando hoc? In uita mea. Modo enim quid est? Posset tibi dicere, Mors mea. Unde mors tua? Quia peregrinor a Domino. Si enim herere illi, uita est; recedere ab illo, mors est. Sed quid te consolatur? Spes. Iam uiuis in spe; de spe lauda, de spe canta. Unde mors tua est non cantes; unde uiuis, canta. Mors tua est de merore huius seculi, uiuis in spe seculi futuri. Laudabo, inquit, Dominum in uita mea.

8. Et quomodo laudabis Dominum tuum? Psallam Deo meo quamdiu sum. Qualis illa laudatio, Psallam Deo meo quamdiu sum? uidete, Fratres mei, quale erit illud esse. Ubi sempiterna laudatio erit, sepiternum esse erit. Ecce modo es; numquid psallis Deo tuo quamdiu es? Ecce psallebas; auertisti te ad aliquod negotium, iam non psallis, et es: ecce es, et non psallis. Fortassis etiam cupiditate inclinatus ad aliquid, non solum non psallis, sed et offendis auditum eius; et es tamen. Que erit illa laudatio, ubi quamdiu es laudes? Sed quid ait, quamdiu sum? Aliquando forte non erit? Imo eternum erit ipsum diu, et ideo uere diu erit. Nam quidquid finem habet in tempore, quamlibet longum sit, diu non est. Psallam Deo meo quamdiu sum.

9. Interim bene, laudabis Dominum in uita tua, psallis de futuro Deo tuo quamdiu es. Bene: quidquid hic presumendum est, de illo spera. Non nos deserat spes in ista peregrinatione et tentatione, in istis improbitatibus et insidiis inimici, circumstrepentibus undique tentationibus seculi, undique in laboribus et angoribus constitutos. Quid ergo faciemus? Audi quid sequatur: Nolite confidere in principes. Fratres, magnum negotium hic accipimus; diuina uox est, et desuper sonat nobis. Modo enim nescio qua infirmitate anima humana, quando fuerit tribulata, hic desperat de Domino, et uult presumere de homine. Dicatur homini in afflictione aliqua constituto, Est quidam homo magnus, per quem possis liberari: arridet, gaudet, erigitur. Quod si dicatur illi, Liberat te Deus: quasi desperatione frigescit. Promittitur auxilium mortalis, et gaudes: promittitur immortalis, et tristis es! Promittitur tibi quod liberet te tecum liberandus, et tanquam aliquo magno auxilio exsultas: promittitur ille liberator qui liberatore non indiget, et quasi ad fabellam desperas. ue talibus cogitationibus; longe peregrinantur [1 1Kb] : uere misera  et magna mors in eis. Appropinqua, incipe desiderare, incipe querere et agnoscere eum a quo factus es. Non enim deseret opus suum, si ab opere suo non deseratur. Conuerte ergo te ad illum cui dicis, Laudabo Dominum in uita mea, psallam Deo meo quamdiu sum. Monet enim nos iam impletus tanto spiritu iste, et dicit quasi longe remotis, et longe peregrinantibus, et non solum Deum non uolentibus laudare, sed nondum uel de Deo sperantibus: Nolite confidere in principes, et in filios hominum, quibus [1 1Kb] non est salus. In uno filio hominis salus; et in ipso non quia filius hominis, sed quia Filius Dei; non propter id quod suscepit ex te, sed propter id quod seruauit in se. Ergo in nullo homine salus: quia et in illo ideo salus, quia Deus, qui est super omnia Deus benedictus in secula. De Christo dictum est: Ex quibus Christus secundum carnem . Ex quibus? Ex Iudeis, ex patribus Christus secundum carnem: sed numquid hoc totum Christus, quod secundum carnem? Non: neque enim secundum carnem id est, super omnia Deus benedictus in secula. Ideo in illo salus, quia Domini est salus. Dicit enim alius psalmus: Domini est salus, et super populum tuum benedictio tua . Et sine causa sibi arrogant homines quia dant salutem. Sibi dent. Responde superbo homini: Gloriaris, quia dicis te dare mihi salutem; tibi da. uide si habes eam. Considerans bene fragilitatem tuam, uides quia nondum habes. Ergo noli monere ut exspectem a te, sed exspecta mecum. Nolite confidere in principes, et in filios hominum, quibus non est salus. Ecce nescio qui principes procedunt, nescio unde, et dicunt: Ego baptizo, et ego quod dedero, hoc est sanctum: et si ab alio acceperis, nichil accepisti; si a me acceperis, aliquid accepisti. O homo, o princeps, inter filios hominum uis esse, et inter principes quibus non est salus? Ideo ergo habeo salutem, quia tu mihi das? Tuum est enim quod das? Aut uero etiam tu das? uel hoc dicendum est, quia tu das? Dicat et fistula quia et ipsa dat aquam; dicat et canalis quia ipse manat; dicat et preco quia et ipse liberat. Ego in aqua attendo fontem, in uoce preconis agnosco iudicem. Non eris tu plane auctor salutis mee: ille erit de quo securus sum; de te incertus sum. Si non sis arrogans, non ego solus de te incertus sum, sed et tu de te. Ab illo ergo mihi salus, qui est super omnia; quia Domini est salus. Tu inter filios hominum, tu inter principes: sed audio uocem Psalmi, Nolite confidere in principes, et in filios hominum, a quibus non est salus.

10. [uers. 4.] Secundum turbam hominum, quid sunt isti filii hominum? Quid sunt uis scire? Exiet spiritus eius, et reuertetur in terram suam. Ecce totum quod loquitur, nesciens quamdiu loquatur; minatur, nesciens quamdiu uiuat. Subito exiet spiritus eius, et reuertetur in terram suam. Numquid quando uult, exiet spiritus eius? Exiet, et quando non uult exiet, et quando nescit reuertetur in terram suam. Exeunte  spiritu, caro reuertetur in terram. Sed quia caro erat que sic loquebatur , Exiet spiritus eius, et reuertetur in terram suam: in illa die peribunt omnes cogitationes eius [1 1Kb] . Ubi est typhus? ubi est superbia? ubi est iactantia? Sed forte ad locum bonum transierit, ad iustos: si tamen transiit. Nam qui sic loquebatur, nescio quo transierit. Loquebatur enim superbia; et nescio quo transeant tales homines, nisi quia inspicio alterum psalmum, et uideo malum eorum esse transitum. uidi impium exaltari super cedros Libani, et transiui, et ecce non erat; et quesiui eum, et non est inuentus locus eius . Iste pius qui transiit et non inuenit impium, illuc peruenit ubi non est impius. Ergo, fratres, omnes audiamus; fratres dilecti Deo, omnes audiamus: in qualibet tribulatione, in quolibet desiderio muneris diuini, non fidamus in principes, nec in filios hominum in quibus non est salus. Totum hoc mortale, transitorium et caducum est. Exiet spiritus eius, et reuertetur in terram suam: in illa die peribunt omnes cogitationes eius.

11. [uers. 5.] Quid ergo facimus, si in filios hominum, si in principes non est sperandum? quid facimus? Beatus cuius Deus Iacob adiutor est eius. Non ille homo aut ille homo, non ille angelus aut ille angelus; sed, Beatus cuius Deus Iacob adiutor est: quia et ipsi Iacob sic fuit adiutor, ut de Iacob faceret Isrel . Magnum adiutorium, Isrel iam uidens Deum. Hic ergo positus et peregrinus nondum uidens Deum, si habueris adiutorem Deum Iacob, ex Iacob eris Isrel, et eris uidens Deum; et periet omnis labor et omnis gemitus, transient cure mordaces, succedent laudes felices. Beatus cuius Deus Iacob adiutor est eius: huius Iacob. Quare iste beatus, interim adhuc in hac uita gemens? Spes illius in Dominum Deum ipsius. Ideo beatus, quia spes ipsius in Dominum Deum ipsius. In quo est spes ipsius, ipse erit res ipsius. Fratres, an forte erraui, quia dixi rem nostram futurum Deum? Quid si dicerem hereditatem nostram futurum? Spes mea es tu, portio mea in terra uiuentium . Tu eris portio mea. Eris tu possessio, et possidebis; possessio Dei eris, et possessio tua erit Deus: tu eris possessio eius, ut colaris ab eo; et ipse erit possessio tua, ut colas eum. Nam et tu colis Deum, et coleris a Deo. Recte dicitur, Colo Deum: quomodo autem color a Deo? Inuenimus apud Apostolum: Dei, inquit, agricultura, Dei edificatio estis . Et Dominus, Ego sum, inquit, uitis, uos estis sarmenta, et Pater meus agricola . Colit te ergo Deus, ut sis fructuosus; et colis Deum, ut sis fructuosus. Tibi bonum est quod te colit Deus; tibi bonum est quod colis Deum. Cultor Deus si recedat ab homine, desertus fit homo; cultor homo si recedat a Deo, desertus fit ipse homo. Nec crescit Deus accedente te, nec decrescit discedente  te. Ergo erit ipse possessio nostra, ut nos pascat; et erimus possessio eius, ut nos regat.

12. [uers. 6.] Spes illius in Dominum Deum ipsius. Quis est iste Dominus Deus ipsius? Attendite, fratres. Multi enim habent multos deos, et dicunt eos dominos suos et deos suos. Sed dicit Apostolus, Etsi sunt qui dicuntur dii, siue in celo, siue in terra; quemadmodum sunt dii multi, et domini multi: nobis tamen unus Deus, Pater, ex quo omnia, et unus Dominus iehsu Christus, per quem omnia . Ergo sit ipse spes tua, Dominus Deus tuus; in illo sit spes tua. In domino deo suo est spes etiam illius qui colit Saturnum; in domino deo ipsius est spes, qui colit Martem, qui colit Neptunum, qui colit Mercurium: plus addo, qui colit uentrem, de quibus dictum est, Quorum deus uenter est . Ergo ille illius deus, atque ille illius. Quis huius beati? Quia spes ipsius in Domino Deo ipsius. Sed quis est iste? Qui fecit celunt et terram, mare et omnia que in eis sunt. Fratres mei, magnum Deum habemus! benedicamus nomen sanctum eius, quia dignatus est facere nos possessionem suam. Nondum uides Deum, non potes amare plene quod nondum uides. Que uides, ipse fecit. Miraris mundum, quare non artificem mundi [1 1Kb] ? Suspicis celum, et exhorescis; cogitas uniuersam terram, et contremiscis; maris magnitudinem quando cogitatione [2 1Kb] occupas? Respice innumerabilitatem stellarum; respice tanta genera seminum, tuntas diuersitates animalium, quidquid natat in aquis, repit in terra, uolitat in ere, circuit in celo: omnia ista, quam magna, quam preclara, quam pulchra, quam stupenda! Ecce qui fecit hec omnia, Deus tuus est. Pone ibi spem tuam, ut sis beatus: Spes illius in Dominum Deum ipsius. Quem? Qui fecit celum et terram, mare et omnia que in eis sunt. Magnum habentus Deum!

13. Attendite, fratres, magnum Deum, bonum, facientem talia. Quid ergo hinc cogitauit Deus, ut faceret  celum, terram, mare, et omnia que in eis sunt? Forte dicturus erat homo iste: uideo quidem omnia magna ista: celum et terram, mare fecit Deus: quando me computat Deus inter ea que fecit? et uere ego pertineo ad curam ipsius, et modo de me cogitat Deus, aut scit an uiuam? Quid est hoc quod dicis? Non subrepat tibi mala cogitatio in cor; de his esto de quibus paulo ante loquebamur, Laudabo Dominum in uita mea, psallam Deo meo quamdiu sum. Sed iste alios alloquitor, nescio quos tepidos, quos exhortatur, et quasi ueretur ne desperent de se, quia ue non sunt in computo Dei. Multorum enim tales sunt cogitationes. Sed ideo deserunt Deum, et pergunt per quelibet peccata, quia non credunt curare Deum quid agant. Audi eloquia diuina, noli de te desperare. Qui curauit facere te, non curat reficere te? Nonne Deus tuus est qui fecit celum, et terram, et mare? Si ista sola diceret, forte responderes tu: Deus  qui fecit celum, et terram, et mare, magnus Deus; sed numquid cogitat de me? Ipse te fecit, diceretur tibi. Quomodo? numquid ego sum celum, aut ego sum terra, aut ego sum mare? Et quidem manifestum est, nec celum sum, nec terra sum, nec mare sum; sed in terra sum. uel hoc concedis mihi, quia in terra es. Audi quia non tantum celum et terram et mare Deus fecit: Fecit enim celum, et terram, et mare, et omnia que in eis sunt. Si ergo omnia que in eis sunt, et te. Parum dico, te: passorem, locustam, uermiculum; nichil horum non ille fecit, et cura est illi de omnibus. Non ad preceptum cura est; nam preceptum soli homini dedit. Dicit enim psalmus: Homines et iumenta saluos facies, Domine; secundum multitudinem misericordie tue., Deus . Multitudinem, inquit, misericordie tue; secundum hanc saluos facies homines et iumenta. Et Apostolus: Numquid de bobus cura est Deo? Hac, De bobus cura non est Deo; hac, Homines et iumenta saluos facies, Domine: numquid contraria sunt ista? Quid enim ait Apostolus? Numquid de bobus pertinet ad Deum? Ubi est preceptum, Boui trituranti os non infrenabis ; ibi de bobus non cogitauit Deus? Itaque quosdam boues uoluit significari. Non enim hoc curat Deus monere quid agas cum bobus; habet hoc natura ipsa humana. Sic factus est homo, ut norit consulere iumentis suis: nec inde precepta a Deo accepit, sed insinuatum est illi in mentem a Deo, ut possit et sine precepto facere; fecit illum talem Deus. Sed quomodo regit pecus, regendus est ab alio; ab eo a quo regitur, preceptum accepit. Ad precepti ergo tenorem, non est de bobus cura Deo: ad prouidentiam uniuersitatis, qua creauit omnia et mundum regit, Homines et iumenta saluos facies, Domine.

14. Intendat Charitas uestra. Hic forte aliquis dicat mihi  : De Nouo Testamento est, quia De bobus non pertinet ad Deum: Homines et iumenta saluos facies, Domine, de ueteri Testamento est. Sunt qui calumnientur, et dicant non sibi consonare ista duo Testamenta. Ne forte aliud dicat in uetere, aliud in Nouo, et flagitet de me sententiam de Nouo talem qualis hec est, Homines et iumenta saluos facies, Domine; quid facio? Nihil tam in capite Noui Testamenti, quam Euangelium. In Euangelio inuenio quia omnia ista pertinent ad Deum, nemo erit iam qui contradicat. Numquid enim Apostolus Euangelio contrarius erit? Audiamus ipsum Dominum, principem et magistrum Apostolorum. Respicite, inquit, uolatilia celi, quia non seminant, neque metunt, neque congregant in horrea; et Pater uester celestis pascit illa . Ergo et preter hominem, animalia ista pertinent ad curam Dei, ut pascantur, non ut legem accipiant. Quod ergo ad dandam legem attinet, de bobus cura Deo non est; quod autem ad creanda, pascenda, gubernanda et regenda, omnia ad Deum pertinent. Nonne duo passeres asse ueneunt , et unus ex eis non cadet in terram sine uoluntate  Patris uestri? Quanto magis uos pluris estis illis? Noli ergo dicere: Non pertineo ad Deum. Pertinet ad Deum anima tua, pertinet ad Deum corpus tuum; quia Deus fecit et animam tuam et corpus tuum. Dicis forte: Non me numerat Deus in magna multitudine. Accedit ibi mirum de Euangelio: Capilli capitis uestri omnes numerati sunt .

15. [uers. 7, 8.] Ergo Deus meus est, et in illo spes mea, qui fecit celum et terram, mare et omnia que in eis sunt. Quod autem ad me pertinet, quid agit mecum? Qui custodit ueritatem in eternum. Et amandum Deum commendauit, et timendum. Qui custodit ueritatem in eternum. Quam ueritatem in eternum? quam, et in quo custodit ueritatem? Facientem iudicium iniuriam accipientibus. uindicat iniuriam accipientes, fratres mei; facit illis iudicium. Quibus? Qui accipiunt iniuriam, puniens omnes iniuriosos. Si ergo fauebit iniuriam accipientibus et puniet iniuriosos, uide modo de quorum numero esse uis. uide, attende utrum in eis uelis esse, qui iniuriam accipiunt, an in eis qui iniuriam faciunt. Statim enim ad te procedit uox apostolica, et dicit tibi, Iam quidem omnino delictum est, quia iudicia habetis uobiscum. Quare non magis iniuriam patimini ? Corripit homines, quia non patiuntur iniuriam. Non ut patiaris molestiam te hortatur, sed ut patiaris iniuriam: non enim omnis molestia iniuria est. Quidquid enim iure pateris, non est iniuria. Ne forte diceres: Et ego inter iniuriam passos numeror; nam illud in illo loco, et illud causa illa passus sum. uide si iniuriam passus es. Latrones multa patiuntur, sed non iniuriam: scelerati, malefici, effractores, adulteri, corruptores, omnes patiuntur multa mala, sed nulla est iniuria. Aliud est pati iniuriam; aliud pati tribulationem, aut penam, aut molestiam, aut supplicium. Considera ubi sis, quid egeris uide, quare patiaris uide; et ibi uides quid patiaris. Ius et iniuria contraria sunt. Ius enim est quod iustum est. Neque enim omne quod ius dicitur, ius est. Quid si aliquis condat ius iniquum? Nec ius dicendum est, si iniustum est. Illud ergo uerum ius, quod etiam iustum est. uide quid feceris, non quid patiaris. Si ius fecisti, iniuriam pateris: si iniuriam fecisti, ius pateris.

16. Quare ista dixi, fratres  ? Ut non se extollant heretici, quando forte aliquid patiuntur ex iussionibus principum terrenorum; non se numerent inter eos qui iniurias accipiunt, et dicant: Ecce Psalmus consolatur me; ego enim Deum colo, qui iudicium faciet iniuriam accipientibus. Recte quero utrum iniuriam accipias. Si ius fecisti, iniuria est quam pateris. Ius est exsufflare Christum? ius est rebelli superbia erigere altare? ius est [1 1Kb] , parcentibus persecutoribus tunice Christi , Ecclesiam Christi conscindere? Porro si hoc ius non est, quidquid pro hoc pateris, ius est. Non es ergo de his qui patiuntur iniuriam. Lego aliquid manifestius ex Euangelio: Beati, inquit, qui persecutionem patiuntur. Exspecta:  quid festinas? quid dicis, Ego sum? Exspecta, inquam; totum legam. Audisti, Beati qui persecutionem patiuntur; iam tibi nescio quid ceperas arrogare. Si permittis, totum lego; uide quid sequatur. Beati qui persecutionem patiuntur propter iustitiam . Modo dic, Ego sum. Si audes dicere, Ego sum; superiora que dixi retractemus: aut, ne longum sit, hoc unum interrogo: Si damnares unum hominem, cuius causam nescires, auderes te dicere tenere iustitiam? aut, si quid pro hac re passus esses, iniuriam nominares? Erigis te in temerarium tribunal cordis tui, unde precipiteris; et audes ferre sententiam de homine cuius causam nescis! Hoc si de uno homine faceres, esses iniustus: facis hoc de toto orbe terrarum, et iustus es? Fratres karissimi, et que est que patitur iniuriam, nisi Ecclesia catholica que tanta ista perpetitur? Inter tot scandala hereticorum gemit; uidet per malas suasiones et fraudes rapi de gremio suo infirmos, paruulos pretrahi per nescio que secreta malarum speluncarum, rebaptizari, exsufflari in eis Christum, occidi in eis non mortale illud suum quo homines sunt, sed illud quo in eternum uicturi sunt. Suadetur homini dicere, Non sum christianus, et iustitia uocatur. Accessurus es ad episcopum, ait illi, uide ne dicas te esse christianum: si enim dixeris te esse christianum, non es accepturus; ut autem accipias, dic te non esse. Quid mones, christiane? quid doces? Certe persecutionem pateris: [1 1Kb] quanto tu uerior persecutor! Quando Imperatores persequebantur Christianos, minando cogebant, quod tu efficis suadendo. Persuades christiano ut neget se esse christianum: quod tu suadendo facis, hoc persecutor occidendo non fecit. Sub te uiuit homo, qui negat se esse christianum. Negat, et uiuit? Perdidit iam uitam; cadauer tibi loquitur. Qui percussus est gladio persecutoris, cecidit, et uiuit: cui loqueris, stat, et cecidit. Hec faciens, quidquid passus fueris, iniuria erit? Nolo tibi blandiaris: si hec iniusta sunt omnia que facis, quidquid pateris iustum erit. Cui autem facit iudicium, qui custodit ueritatem in eternum? Iniuriam accipientibus.

17. [uers. 7, 8.] Iam tu procede, et dic ratiocinationibus illis tuis bonis, et quasi acutis et subtilibus, quia tu pascis; et dic: Famelicus potest pascere? id est, peccator potest dare sanctum? Famelicus potest pascere? languidus potest sanare? ligatus potest soluere? Ista sunt ueluti magna et subtilia, quibus decipiunt imperitos. Claudat illis os psalmus iste: Dantem [2 1Kb] escam esurientibus. Ecce nichil a te exspecto; Deus dat escam esurientibus. Quibus esurientibus? Omnibus. Quid est, omnibus? Omnibus animalibus, omnibus hominibus ipse dat escam; et nullam escam seruat dilectis suis? Si habent aliam famem, habent et aliam escam. Queramus primo famem ipsorum, et inueniemus escam ipsorum: Beati qui esuriunt et sitiunt iustitiam, quoniam ipsi saturabuntur . Famelici Dei esse  debemus: ante ianuam conspectus illius in orationibus mendicemus; ipse dat escam esurientibus. Quid est quod te, heretice, iactas quia tu soluis, tu erigis, tu illuminas? uidelicet quia tu liberatus iam es, et tu stas, et tu lumen es? Absit. Superius attende: Nolite confidere in principes, et in filios hominum, a quibus non est salus. Non ipsi dant salutem. Ergo recedant heretici de medio. Dominus soluit compeditos; Dominus erigit elisos; Dominus sapientes facit cecos; id est, eos qui ceci sunt facit sapientes. Optime per hanc sententiam exposuit nobis omnes superiores: ne forte cum dixisset, Dominus soluit compeditos, ad illos compeditos referremus, qui forte propter aliquam noxam ligantur ferro a dominis suis; quia autem dixit, Erigit elisos, occurreret nobis aliquis, aut offendens et cadens, aut equo lapsus. Est alius casus, sunt alie compedes; quomodo sunt alie tenebre et alia lux. In eo quod dixit, Sapientes facit cecos; noluit dicere, Illuminat cecos, ne et hoc carnaliter intelligeres; sicut illuminatus est a Domino, cuius oculos luto de sputo facto inunxit, et saluum eum fecit : ne tale aliquid sperares, cum de spiritualibus loquitur, ostendit quamdam lucem sapientie, qua illuminantur ceci. Ergo quomodo illuminantur ceci luce sapientie, sic soluuntur compediti, sic eriguntur elisi. Unde sumus ergo compediti? unde elisi? Corpus nostrum ornamentum nobis fuit: peccauimus, et compedes inde accepimus. Que sunt compedes nostre? Mortalitas ipsa. Audi apostolum Paulum, quia et ipse adhuc in hac peregrinatione compeditus erat. Quanta peragrauit compeditus iste! Non illi fuerunt graues compedes; cum ipsis compedibus toto orbi [1 1Kb] Euangelium predicauit: spiritus caritatis rapuit compedes, et circuiuit quantum potuit. Sed tamen quid ait? Concupiscentiam habens dissolui, et esse cum Christo. Quid est, dissolui? A compedibus mortalitatis [2 1Kb] . Et tamen misericordia adhuc uolebat esse in compedibus, propter alios compeditos, quibus ministraret: Manere, inquit, in carne, necessarium propter uos . Dominus ergo soluit compeditos, id est, ex mortalibus immortales facit. Dominus erigit elisos. Quare elisi sunt? Quia erecti erant. Quare eriguntur? Quia humiliati sunt. Cedidit atque elisus est Adam: ille cecidit, Christus descendit. Quare descendit qui non cecidit, nisi ut leuaretur qui cecidit? Dominus sapientes facit cecos; Dominus diligit iustos. Ideo facit iudicium iniuriam accipientibus.

18. [uers. 9.] Et qui sunt ipsi iusti? modo quatenus iusti? Quemadmodum habes, Dominus custodit proselytos. Proselyti, aduene sunt. Omnis Ecclesia Gentium, proselyta est. Aduentitia enim est ad patres, non de carne eorum nata, sed imitando filia [3 1Kb] . Dominus tamen custodit, non aliquis homo. Orphanum et uiduam suscipiet. Nemo putet quasi pupillum propter hereditatem, aut uiduam propter nescio  quod negotium suum. Equidem et istis Deus opitulatur, et in omnibus officiis generis humani bonum opus facit, qui pupillo consulit [1 1Kb] , qui uiduam non deserit: sed secundum quemdam modum omnes pupilli sumus, absente patre, non mortuo. Pupillus enim secundum homines, mortuo patre fit. Et si uerum queratis, fratres, quia anima non moritur, uiuunt parentes nostri; et magis absentibus patribus sunt pupilli, qui pupilli sunt: si mali fuerint, in penis uiuunt [2 1Kb] ; si boni fuerint, in requie uiuunt: omnia integra sunt Creatori. Tamen nos quamdiu sumus in corpore hoc, et peregrinationis locum incolimus, absens est Pater noster, ad quem clamamus, Pater noster, qui es in celis . Ideo Ecclesia uidua, quasi absente sponso, absente uiro. ueniet ille, qui illam modo protegit, non uisus, sed desideratus. Magno enim desiderio rapimur, et amore eius quem non uidemus [3 1Kb] , desideramus. Inherebimus amplexibus uisi, si nondum uisi fide detinemur. Ergo et pupillum et uiduam quid uoluit intelligi, fratres? Destitutos omni ope et auxilio. Destituta anima in seculo, ipsa sibi speret adiutorium Dei. Quidquid hic habueris, aurum habeas [4 1Kb] ; presumpsisti inde? Iam non es proselytus, non es orphanus, non in uidua numeraris. Amicum habes: si de illo presumpseris, et Deum dimiseris, non es destitutus. Habes hec omnia; non inde presumis, non inde superbis? Pupillus Dei es, et uidua Dei. Suscipit ergo destitutos; hoc dixit: suscipit pupillum, suscipit et uiduam.

19. Et uiam peccatorum exterminabit. Que est uia peccatorum? Irridere ista que dicimus. Quis pupillus? que uidua? Quod regnum celorum? et que pena inferorum? Fabelle iste Christianorum sunt. Ad quod uideo, ad hoc uiuam: Manducemus et bibamus, cras enim moriemur. uide ne tales aliquid persuadeant: ne per aurem in cor intrent, spinas inueniant in auribus tuis; qui ceperit sic intrare, punctus abscedat. Corrumpunt enim mores bonos colloquia mala . Sed forte hic dicturus es: Quare ergo felices sunt? Ecce nec Deum colunt, et omnia mala quotidie committunt; abundant rebus his quibus ego egens laboro. Noli zelari in peccatores. Quid accipiant, uides; quid illis seruetur, non uides? Et unde, inquit, uideo quod non uidetur? Omnino habet oculos fides; et maiores oculos, et potentiores et fortiores. Hi oculi neminem deceperunt; hi oculi sint semper in Dominum, ut et ipse euellat de his laqueis pedes tuos . uia peccatorum placet tibi, quia lata est, et multi per illam ambulant; latitudinem eius uides, finem eius non uides. Ecce ubi finitur, precipitium est; ubi finitur, profunditas quedam barathri est: letantes, exspatiantes in ista uia, illo fine merguntur. Sed  extendere oculos non potes, ut uideas ipsum finem: crede ei qui uidet. Et quis est homo qui uidet [1 1Kb] ? Forte nemo homo; sed Dominus tuus ad te uenit, ut crederes Deo. Num enim et Domino Deo tuo non es crediturus, qui ait: Lata et spatiosa est uia que ducit ad interitum, et multi sunt qui ingrediuntur per illam ? Hanc uiam exterminabit Dominus; quia ipsa est uia peccatorum.

20. [uers. 10.] Et dum exterminata fuerit uia peccatorum, quid nobis restat? uenite, benedicti Patris mei, percipite regnum quod uobis paratum est ab origine mundi . Ad hoc concludit Psalmus: Et uiam peccatorum exterminabit. Et quid tu? Regnabit Dominus in eternum. Gaude, quia tibi regnabit; gaude, quia tu eris regnum eius. uide enim et quid sequitur. Es certe ciuis de Sion, non de Babylonia; id est, non de ciuitate peritura huius seculi, sed de Sion ad tempus laborante et peregrinante, in eternum autem regnatura. Audisti ergo finem; inde es. Regnabit Dominus in eternum, Deus tuus, Sion. O Sion, Deus tuus regnabit in eternum: numquid sine te regnabit Deus tuus? In generationem et generationem. Bis dixit, quia non potuit semper dicere. Nec putes quia uerbis finitis finitur eternitas. Aeternitas in uerbo quatuor syllabis constat, in se sine fine est. Non potuit tibi nisi sic commendari, Deus tuus regnabit in generationem et generationem. Parum dixit: si tota die diceret, angustum esset; si tota uita sua diceret, nonne aliquando conticesceret? Ama eternitatem; nullo fine regnabis [2 1Kb] , si finis tibi Christus est. cum quo regnabis in secula seculorum. Amen.



IN PSALMUM CXLuI ENARRATIO.



SERMO  .

1. [uers. 1.] Intenti audiebamus, cum psalmus presens cantaretur; et non omnes qui audiebamus, etiam intelligebamus. Quanto magis ergo intente nunc audiendus est, si, ut spero et cupio, adiuuantibus omnium audientium orationibus, si quid hic forte obscurum est, Deo donante reuelabitur; ut sit fructuosus auditus, nec inanis redeat auditor, qui intentus adfuit cum audiret? Unde cepit? Nobis dicitur: Laudate Dominum. Dicitur hoc omnibus gentibus, non solis nobis: et istam uocem per loca quidem singula sonantem a Lectoribus, singillatim audiunt Ecclesie; una uox tamen Dei super omnes non tacet, ut laudemus eum. Et quasi quereremus quare laudare Deum debeamus, uidete quam causam attulit: Laudate Dominum, inquit, quoniam bonus psalmus. Hec est merces tota laudantium? Laudemus Dominum. Quare? Quoniam bonus psalmus. uellem ego, inquit aliquis, laudare Dominum, si mihi aliquid pro ista laude donaret. Quis enim laudet gratis uel hominem? Exspectant ergo aliquam mercedem laudatores  hominum; nullamne mercedem exspectare, aut petere, aut sperare debet laudator Dei? Laudatur infirmus, et speratur de eo aliquid; laudatur Omnipotens, et nulla merces est? An forte hoc cupio, quod ille dare non potest? Quid homo desiderat, quod in manu Dei non sit? Cum laudaueris hominem, forte hoc cupis quod ab illo prestari non potest: Deum securus lauda, quem nemo potest dicere non posse prestare quod tu poteris desiderare. Proposita ergo spe mercedis alicuius laudare debemus Deum, non tamen daturum quidquid cupimus. Pater est enim, et quod mali cupiunt filii, non dat. Laudemus, et speremus, et desideremus non illud aut illud, sed quod iudicat dandum esse, quem laudamus. Ille enim nouit quid nobis dari expediat; nos autem intendamus quid nobis prosit accipere. Apostolus ait: Quid enim oremus, sicut oportet, nescimus . Et ipse idem apostolus Paulus sperabat sibi prodesse, si auferretur ab eo stimulus carnis sue, angelus satane a quo colaphizabatur, sicut ipse confitetur et ait: Propter quod Dominum ter rogaui, ut auferret eum a me; et dixit mihi, Sufficit tibi gratia mea; nam uirtus in infirmitate perficitur . Desiderauit aliquid; non concessum est ad uoluntatem, ut consuleretur [1 1Kb] ad sanitatem. Hic ergo quid nobis propositum est? Laudate, inquit, Dominum. Quare laudemus Dominum? Quoniam bonus est psalmus. Ipse psalmus laus Domini est. Hoc ergo ait, Laudate Dominum, quoniam bonum est laudare Dominum. Non sic pretereamus laudare Dominum. Dictum est, et transiit; factum est, et siluimus; laudauimus, et tacuimus; cantauimus, et conquieuimus. Imus in aliud forte agendum quod restat, et alie actiones cum occurrerint nobis, laudatio diuina cessabit in nobis? Non sic; nam lingua tua ad horam laudat, uita tua semper laudet. Inde ergo bonus psalmus.

2. Psalmus quippe cantus est, non quilibet, sed ad psalterium. Psalterium autem quoddam organum est cantilene, sicut lyra, sicut cythara, et huiusmodi organa, que inuenta sunt ad cantandum. Qui ergo psallit, non sola uoce psallit; sed assumpto etiam quodam organo, quod uocatur psalterium, accedentibus manibus uoci concordat. uis ergo psallere? Non solum uox tua sonet laudes Dei, sed opera tua concordent cum uoce tua. Cum ergo uoce cantaueris, silebis aliquando: uita sic canta, ut nunquam sileas. Negotium agis, et fraudem cogitas; siluisti a laude Dei: et quod grauius est, non solum a laude siluisti, sed in blasphemiam perrexisti. Cum enim Deus laudatur de bono opere tuo, opere tuo laudas Deum; et cum blasphematur Deus de malo opere tuo, opere tuo blasphemas Deum. Itaque ad aurium exhortationem canta uoce; corde ne sileas, uita ne taceas. Non cogitas in negotio fraudem, psallis Deo. Cum manducas et bibis, psalle; non intermiscendo sonorum suauitates ad aures aptas, sed modeste et frugaliter et  temperanter manducando et bibendo: quia hoc dicit Apostolus, Siue manducatis, siue bibitis, siue quid facitis; omnia in gloriam Dei facite . Si ergo bene agis, quod et manducas et bibis, et ad refectionem corporis sumis reparationemque membrorum, gratias agens ei qui tibi prebuit mortali et fragili ista supplementorum solatia; et cibus tuus et potus tuus laudat Deum: si uero modum nature debitum immoderatione uoracitatis excedas, et uinolentia te ingurgites; quantaslibet laudes Dei lingua tua sonet, uita blasphemat. Post cibum et potum requiescis, ut dormias; nec in lecto aliquid turpiter agas, nec excedas ultra concessam licentiam in lege Dei: sit castus cum coniuge torus; et si est cura propagandi liberos, non sit effrenata luxuries libidinum; defer in lecto tuo coniugi tue [1 1Kb] , quia membra Christi estis ambo , ambo ab illo conditi, ambo sanguine ipsius reparati: hec agens laudas Deum, nec omnino silebit laudatio tua. Quid, cum somnus aduenerit? Et cum dormis, non te excitet a quiete mala conscientia tua; et innocentia somni tui laudat Deum. Si ergo laudas, non tantum lingua canta, sed etiam assumpto bonorum operum psalterio; quoniam bonus psalmus. Laudas cum agis negotium, laudas cum cibum et potum capis, laudas cum in lecto requiescis, laudas cum dormis; quando non laudas? Perficietur in nobis laudatio Dei, cum ad illam ciuitatem uenerimus, quando effecti fuerimus equales Angelis Dei ; quando nos nulla corporalis necessitas ulla ex parte sollicitat, non fames, non sitis interpellat, non estus fatigat, non frigus constringit, non febris deiicit, non mors finit. Ad illam perfectissimam laudem exerceamus nos laudatione ista in bonis operibus.

3. Propterea cum dixisset, Laudate Dominum, quoniam bonus psalmus: Deo nostro, inquit, iucunda sit laus. Quomodo erit Deo nostro iucunda laus? Si bene uiuendo landetur. Audi quia tunc erit illi iucunda laus. Alio loco dicitur, Non est speciosa laus in ore peccatoris . Si ergo in ore peccatoris speciosa laus non est, iucunda non est; hoc enim iucundum, quod speciosum. uis ergo ut Deo tuo iucunda sit laus? Noli bone cantilene tue obstrepere moribus malis. Deo nostro iucunda sit laus. Quid dixit? Qui laudatis, bene uiuite. Laudatio impiorum offendit Deum. Plus ille attendit quid uiuas, quam quid sones. Certe cum eo quem laudas, pacem habere uis: quomodo cum illo queris pacem, quando a teipso dissonas? Quomodo, inquies, a memetipso dissono? Aliud sonat lingua, aliud indicat uita. Deo nostro iucunda sit laus. Potest enim laus iucunda esse homini, cum audit concinnis acutisque sententiis et suaui uoce laudantem: sed Deo nostro iucunda sit laus; cuius aures, non ad os, sed ad cor; non ad linguam, sed ad uitam laudatoris patent.

4. [uers. 2.] Quis est Deus noster cui iucunda sit laus? Dulcescit nobis, commendat se nobis: gratias dignationi eius. Dignatur enim commendare se nobis,  non quasi aliquid prestaturis, sed multa ab illo potius accepturis. Quomodo ergo commendat se nobis Deus? Audite apostolum Paulum: »Commendat autem,« inquit, »dilectionem suam Deus in nobis.« Quomodo »commendat?« Audite; ipse dicat Apostolus, ut comparetur et Psalmo: »Commendat,« inquit, »dilectionem suam Deus in nobis.« Quomodo »commendat? Quoniam cum adhuc peccatores essemus, Christus pro nobis mortuus est« . Quid ergo seruat laudatoribus, qui sic se commendat peccatoribus? Quia ergo sic dixit Apostolus commendasse Deum nobis dilectionem suam, ut Christus moreretur pro impiis; non ut impii remanerent, sed ut morte iusti ab iniustitia sanarentur: hic quid audis, cum dixisset, Deo nostro iucunda sit laus? uideamus si ipsa est commendatio quam dixit Apostolus, Quia Christus pro peccatoribus et pro impiis mortuus est. Aedificans, inquit, Ierusalem Dominus, et dispersiones Isrel colligens. Ecce edificans Ierusalem Dominus, colligens dispersiones populi ipsius. Populus enim Ierusalem, populus Isrel. Est Ierusalem eterna in celis, ubi ciues etiam Angeli sunt. Quid ergo ibi Isrel? Si hominem illum nepotem Abrahe consideres, qui dictus est et Iacob; quomodo Angelos intelligimus Isrel? Si interpretationem nominis discutiamus, quia et ipse Iacob mutato nomine uocatus est Isrel ; magis ibi nomen Isrel: et utinam et nos sequentes simus Isrel. Quid enim interpretatur Isrel? uidens Deum. Omnes ergo ciues illius ciuitatis, uidendo Deum gaudent in illa magna ciuitate et ampla et celesti; spectaculum eis Deus ipse est. Sed nos ab illa ciuitate peregrinamur, peccato expulsi, ne ibi maneremus; et mortalitate pregrauati, ne illo rediremus. Respexit Deus peregrinationem nostram, et ille qui edificat Ierusalem, restituit lapsam partem. Unde restituit lapsam partem? Dispersiones Isrel colligens. Cecidit enim pars quedam, et facta est peregrina: hanc peregrinam misericorditer uidit Deus, et quesiuit non querentes se. Unde quesiuit? quem misit ad captiuitatem nostram? Misit Redemptorem, secundum quod ait Apostolus: Commendat Deus dilectionem suam in nobis, quoniam cum adhuc peccatores essemus, Christus pro nobis mortuus est. Misit ergo ad captiuitatem nostram redemptorem Filium suum. Porta, inquit, tecum saccum, ferto ibi pretium captiuorum. Induit enim se ille mortalitatem carnis, et ibi erat sanguis quo fuso redimeremur. Illo sanguine collegit [1 1Kb] dispersiones Isrel. Et si ille collegit olim dispersos, quomodo satagendum est ut colligantur modo dispersi? Si collecti sunt dispersi, ut in manu artificis ad edificium formarentur; quomodo colligendi sunt, qui de manu artificis inquietudine ceciderunt? Aedificans Ierusalem Dominus. Ecce quem laudamus, ecce cui laudem tota uita nostra debemus. Aedificans Ierusalem Dominus, et dispersiones Isrel colligens.

5. [uers. 3.] Quomodo colligit? quid agit, ut colligat? Qui sanat contritos corde. Ecce quomodo colliguntur  dispersiones Isrel, ut sanentur contriti corde. Qui cor non conterunt, non sanantur. Quid est, conterere cor? Notum sit, karissimi; fiat, ut sanari possitis. Dictum est enim multis aliis Scripturarum locis; et maxime illo loco, uoce nostra quidam cantans, dicebat, Quoniam si uoluisses sacrificium, dedissem utique: Deo dicebat, Si uoluisses sacrificium, dedissem utique; holocaustis autem non delectaberis. Quid ergo? Sine sacrificii oblatione remanebimus? Audi quid te uelit offerre. Sequitur, et dicit: »Sacrificium Deo spiritus contribulatus; cor contritum et humiliatum Deus non spernet« . »Sanat« ergo »contritos corde:« quia illis propinquat ut sanet; sicut dicitur alio loco, »Prope est Dominus his qui obtriuerunt cor« . Qui obtriuerunt cor? Humiles. Qui non obtriuerunt cor? Superbi. Contritum sanabitur, elidetur elatum. Ad hoc enim forte eliditur, ut contritum sanetur. Ne uelit ergo, fratres, cor nostrum esse erectum, antequam sit rectum [1 1Kb] : male erigitur, quod non primo corrigitur.

6. Qui sanat contritos corde, et alligat contritiones eorum. Sanat, inquit, contritos corde: sanat ergo humiliatos corde, sanat confitentes, sanat seipsos punientes, in se seuerum iudicium exercentes, ut possint esse illius misericordiam sentientes. Tales sanat; sed perfecta eorum sanitas transacta mortalitate fiet, quando corruptibile hoc induerit incorruptionem, et mortale hoc induerit immortalitatem ; quando nichil erit quod ex carnis labe sollicitet, non solum nichil cui consentiamus, sed nichil quod suggeratur ex carne. Etenim modo, fratres mei, quante illicite delectationes animum tangunt! Quamuis eis non consentiamus, ut membra nostra iustitie seruiant, non iniquitati; tamen uel delectari talibus, etsi non consentis, nondum est perfecta sanitas. Sanaberis ergo, corde contrito sanaberis. Noli erubescere, contere cor; tales sanat Deus. Sed quid ago, inquies, modo? »Condelector enim legi Dei secundum interiorem hominem; uideo autem aliam legem in membris meis, repugnantem legi mentis mee, et captiuum me ducentem in lege peccati.« Quid agis? Contere cor, confitere; age, dic sequentia: Infelix ego homo, quis me liberabit de corpore mortis huius? Hoc enim dicere, Infelix homo, iam cor conterere est. Ille speret felicitatem, qui confitetur infelicitatem. Dic ergo, Infelix ego homo, quis me liberabit de corpore mortis huius; ut respondeatur tibi, Gratia Dei, per Iesum Christum Dominum nostrum . Quomodo autem liberabit ipsa gratia Dei, unde nunc pignus accepimus? Audi eumdem Apostolum: »Corpus quidem,« inquit, »mortuum est propter peccatum; spiritus autem uita est propter iustitiam. Si ergo Spiritus eius qui suscitauit Iesum Christum ex mortuis, habitat in uobis; qui suscitauit Iesum Christum a mortuis, uiuificabit et mortalia corpora uestra, per inhabitantem Spiritum eius in uobis« . Hoc ergo pignus accepit spiritus noster, ut incipiamus fide seruire Deo, et ex fide appellari  iusti: quoniam iustus ex fide uiuit . Quidquid autem nobis adhuc repugnat et resistit, de mortalitate carnis est; et hoc sanabitur. uiuificabit enim, inquit, et mortalia corpora uestra, per inhabitantem Spiritum eius in uobis. Ad hoc pignus dedit, ut compleat quod promisit. Quid ergo nunc in hac uita, quando adhuc confessores sumus, nondum possessores, quid in hac uita, quid fiet? Quomodo curabitur [1 1Kb] ? Sanat contritos corde; sed perfecta sanitas tunc erit, quando diximus. Nunc ergo quid? Alligat contritiones eorum. Qui curat, inquit, contritos corde, quorum perfecta sanitas in resurrectione iustorum erit; alligat modo contritiones eorum.

7. Que sunt alligamenta contritionum? Sicut medici alligant fracturas. Aliquando enim; intelligat et hoc Charitas uestra, et notum est eis qui animaduerterunt, uel a medicis audierunt: aliquando praue et distorte firmata, ut corrigant medici, frangunt, et faciunt uulnus nouum, quia mala erat sanitas praua. Sic ergo recte sunt, inquit Scriptura, uie Domini; sed prauicordius in illis scandalizabitur . Quid est, prauicordius? Torticordius, tortum cor habens. Putat torta esse omnia que dicuntur a Deo, putat praua esse omnia que fecit Deus, et displicent illi omnia iudicia Dei, maximeque in quibus ipse corripitur; et sedet, et disputat quam male faciat Deus, quia non pro eius uoluntate facit. Distortum cor, parum est [2 1Kb] quod non se corrigit ad Deum; et Deum uult distorquere ad se. Quid ergo dicit Deus desuper? Tortus es, equus sum. Si tu rectus esses, sentires equitatem meam. Quemadmodum si in pauimento equali poneres distortum lignum, non collocaretur, undique nutaret, undique agitaretur; quod non loci inequalitas, sed distortio ligni facit: sicut ait Scriptura, Quam bonus Isrel Deus rectis corde ! Quid ergo? tortum cor quomodo dirigitur? Et tortum est, et durum: iam ergo tortum et durum frangatur, conteratur, ut dirigatur. Tu dirigere cor tuum non potes: tu frange, ille dirigat. Quomodo tu frangis? quomodo tu conteris? Confitendo, puniendo peccata tua. Quid aliud significat pectorum tunsio? Nisi forte putamus ossa nostra aliquid peccasse, cum cedimus pectus. Sed significamus nos cor conterere, ut a Domino dirigatur.

8. Sanat ergo contritos corde, et contritum cor habentes; et sanitas ipsius cordis tunc erit perfecta, cum et corporis reparatio implebitur que promissa est. Nunc interea quid facit medicus? Alligat contritiones tuas, ut possis peruenire ad plenissimam firmitatem [3 1Kb] , donec consolidetur quod fractum est, quod alligatum est. Que sunt ista alligamenta? Temporalia Sacramenta. Alligamenta medicinalia sunt contritionis nostre, Sacramenta interim temporalia, quibus habemus consolationem: et ista omnia que loquimur uobis, ipsa que sonant et transeunt, quidquid in Ecclesia geritur temporaliter, alligamenta sunt contritionum.  Quemadmodum enim medicus perfecta sanitate detrahit ligaturam; sic in illa ciuitate Ierusalem, cum equales Angelis facti fuerimus, numquid putatis ibi accepturos nos esse quod hic accipimus [1 1Kb] ? Aut ibi recitandum est nobis Euangelium, ut fides nostra permaneat? aut imponenda est manus ab aliquo preposito? Ista omnia alligamenta fracture sunt; perfecta sanitate detrahentur: sed ad eam non perueniretur, nisi alligarentur. Sanat ergo contritos corde, et alligat contritiones eorum.

9. [uers. 4.] Qui numerat multitudinem stellarum, et omnibus eis nomina uocans. Quid magnum Deo numerare multitudinem stellarum? Hoc et homines conati sunt: uiderint utrum implere potuerint; non tamen conarentur, nisi se impleturos esse sperarent. Illis dimittamus quid potuerint, et quousque peruenerint: Deo autem puto non esse magnum numerare omnes stellas. An forte numerum, ne obliuiscatur, recenset? Magnum est aliquid Deo stellas numerare, cui capilli capitum numerati sunt ? Manifestum est, fratres, aliquid uelle Deum intelligere nos in eo quod ait, Qui numerat multitudinem stellarum, et omnibus eis, inquit, nomina uocans. Sunt stelle quedam lumina in Ecclesia consolantia noctem nostram, omnes de quibus dicit Apostolus: In quibus apparetis tanquam luminaria in mundo. In ista, inquit, natione tortuosa et peruersa, in quibus apparetis tanquam luminaria in mundo, uerbum uite habentes . Ipsas stellas numerat Deus; omnes secum regnaturos, omnes aggregandos corpori Unigeniti sui numeratos habet, et numerat eos. Qui indignus est, nec numeratur: Et multi crediderunt, uel multi se qualicumque adumbrata specie fidei, populo eius applicuerunt; nouit tamen ille quid numeret, et quid uentilet. Nam tanta est celsitudo Euangelii, ut fieret quod dictum est: Annuntiaui et locutus sum, multiplicati sunt super numerum . Sunt ergo in populis et supernumerarii quodammodo. Quid est, supernumerarii? Plus quam ibi futuri sunt. Intra parietes istos plures sunt, quam futuri sunt in regno Dei, in illa Ierusalem celesti; ipsi super numerum sunt. Animaduertat quisque utrum luceat in tenebris, utrum iniquitate seculi tenebrosa non seducatur; si non fuerit seductus nec uictus, tanquam stella erit quam iam numerat Deus.

10. Et omnibus, inquit, eis nomina uocans: ibi est totum premium. Habemus nomina quedam apud Deum: ut nouerit Deus nomina nostra, hoc optare debemus, hoc agere, hoc satagere, quantum possumus, non de aliis rebus gaudere, nec de donis quibusdam spiritualibus. uideat Charitas uestra: multa dona sunt in Ecclesia, sicut Apostolus dicit, Alii quidem per Spiritum datur sermo sapientie, alii sermo scientie secundum eumdem Spiritum, alii fides in eodem Spiritu, alii donatio curationum, alii diiudicatio spirituum, id est, ut diiudicet inter bonos et malos spiritus; alii linguarum genera, alii prophetia . Quanta dixit! quam multa dixit! Multi donis talibus male usi audient in fine, Non noui uos. Et quid dicturi sunt in fine, qui audient, Non noui uos? Domine, nonne in nomine tuo prophetauimus, et in nomine tuo demonia eiecimus, et in nomine tuo uirtutes multas fecimus? In nomine tuo omnia ista. Et quid dicet eis? Nunquam noui uos; discedite a me, qui operamini iniquitatem . Quid est ergo, esse iam lumen celi consolans noctem, et quod non uincatur a nocte? Adhuc, inquit, supereminentiorem uiam uobis demonstro . Si linguis hominum loquar et Angelorum, caritatem autem non habeam, factus sum ut eramentum sonans, aut cymbalum tinniens. Quale donum est loqui linguis Angelorum et hominum! Tamen si caritatem, inquit, non habeam, eramentum sum sonans, aut cymbalum tinniens. Si sciero, inquit, omnia sacramenta et omnem scientiam, et si habuero omnem prophetiam, et omnem fidem, ita ut montes transferam ; caritatem autem non habeam, inquit, nichil sum. Quale est illud donum martyrii, et distributionis rerum suarum! Et tamen si distribuero, inquit, omnia mea pauperibus, et tradidero corpus meum ut ardeam, caritatem autem non habeam, nichil mihi prodest . Qui ergo non habet caritatem, etsi ad tempus habet hec dona, auferentur ei. Auferetur ei quod habet, quia quiddam non habet: et ipsum quiddam hoc non habet, unde cetera teneantur et ipse non pereat [1 1Kb] . Quid est illud quod modo ait Dominus: Qui habet, addetur ei; qui autem non habet, et quod habet auferetur ab eo ? Qui ergo non habet, et quod habet auferetur ab eo. Habet gratiam possidendi, sed non habet caritatem utendi: quia ergo illud non habet, et quod habet auferetur ab eo. Propterea discipuli, ut haberent caritatem, quos uolebat facere in celo stellas ambulantes supereminentem uiam, ille qui numerat multitudinem stellarum, et omnibus eis nomina uocans; cum redirent discipuli quo missi erant, exsultauerunt, et dixerunt: Domine, ecce spiritus immundi subiecti sunt nobis propter nomen tuum. Et ille qui numerat multitudinem stellarum, et omnibus eis nomina uocans, sciens multos dicturos esse, Nonne in nomine tuo demonia eiecimus? quibus dicturus est in fine, Non noui uos; quia eos non numerauit in multitudine stellarum, nec eis nomina uocauit: Nolite, inquit, in hoc gaudere, quia spiritus uobis subiecti sunt; sed gaudete quia nomina uestra scripta sunt in celo . Qui numerat multitudinem stellarum, et omnibus eis nomina uocans.

11. [uers. 5.] Magnus Dominus noster. Impletus est gaudio, eructauit ineffabiliter: nescio quid dicere non ualebat; et cogitare [2 1Kb] quomodo ualebat? Magnus Dominus noster, et magna uirtus eius, et intelligentie eius non est numerus. Ille ipse qui numerat multitudinem stellarum, numerari non potest: Magnus Dominus noster, et magna uirtus eius, et intelligentie eius non est numerus. Quis hoc exponat? quis digne uel  cogitet quod dictum est, Et intelligentie eius non est numerus? Atque utinam infundat se uobis, et ubi nos deficimus, quia ipse potens est, ipse illustret mentes uestras, ut sciatis quid sit, Intelligentie eius non est numerus. uidetis enim, fratres; numquid est numerus arene? Nobis non est, Deo est: cui capilli capitis nostri numerati sunt, et arena numerata est. Quidquid ergo infinitum mundus iste complectitur, etiamsi homini, non tamen Deo [1 1Kb] : parum dico, Deo; Angelis numeratum est. Intelligentie eius non est numerus. Excedit omnes numerarios intelligentia eius, numerari a nobis non potest. Ipsum numerum quis numerat? Numero numerantur quecumque numerantur. Si quidquid numeratur, numero numeratur; numeri non potest esse numerus, numerari numerus nullo pacto potest. Quid ergo est apud Deum, unde [2 1Kb] fecit omnia, et ubi fecit omnia, cui dicitur: Omnia in mensura, et numero, et pondere disposuisti ? Aut quis ipsam mensuram, et ipsum numerum, et ipsum pondus, ubi Deus omnia disposuit, aut numerare potest, aut metiri, aut appendere? Ergo, Intelligentie eius non est numerus. Conticescant humane uoces, requiescant humane cogitationes: ad incomprehensibilia non se extendant quasi comprehensuri, sed tanquam participaturi; participes enim erimus. Non hoc quod capimus erimus, nec totum capiemus: sed participes erimus; quia dictum est de Ierusalem, cuius dispersiones colligit, dictum est de illa quiddam magnum: Ierusalem que edificatur ut ciuitas, cuius participatio eius in idipsum . In idipsum quid ait, nisi quod mutari non potest? Cetera que sunt creata, aliter et aliter possunt esse; qui autem creauit, aliter et aliter non potest esse. Idipsum ergo ille est, quoniam dictum est ei: Mutabis ea, et mutabuntur; tu autem idem ipse es, et anni tui non deficient . Igitur si ipse idem ipse est, et mutari ex nulla parte potest; participando eius diuinitatem erimus et nos immortales in uitam eternam. Et hoc nobis pignus datum est de Filio Dei, quod iam dixi Sanctitati uestre, ut antequam efficeremur participes immortalitatis ipsius, fieret ipse prius particeps mortalitatis nostre. Sicut autem ille mortalis, non de sua substantia, sed de nostra: sic nos immortales, non de nostra substantia, sed de ipsius. Participes ergo erimus: nemo dubitet, Scriptura hoc dixit. Et cuius rei participes erimus, quasi partes sint apud Deum, aut per partes diuidatur Deus? Quis ergo explicat quomodo sint participes unius simplicis multi? Non ergo exigatis quod apte dici non posse, puto quia uidetis [3 1Kb] : sed redite ad remedium Saluatoris; conterite cor, confringatur animi duritia, conteratur animi pertinacia, accusetur in malo, renascatur in bono. Diriget ipse, alligabit  fracturam, consolidabit sanitatem; et non erunt iam impossibilia nobis, que modo impossibilia sunt. Bonum est enim ut confiteatur infirmitatem, qui uult peruenire ad diuinitatem. Intelligentie eius non est numerus.

12. [uers. 6.] Ideo quid debeas facere in difficultate intelligendi, ostendit tibi, cum consequenter dicit: Suscipiens mansuetos Dominus. uerbi gratia, non intelligis, parum intelligis, non consequeris: honora Scripturam Dei, honora uerbum Dei, etiam non apertum; differ pietate intelligentiam. Noli proteruus esse accusare aut obscuritatem, aut quasi peruersitatem Scripture. Peruersum hic nichil est; obscurum autem aliquid est, non ut tibi negetur, sed ut exerceat accepturum. Ergo quando obscurum est, medicus illud fecit, ut pulses: uoluit, ut exercereris in pulsando; uoluit, ut pulsanti aperiret . Pulsando exerceberis; exercitatus, latior efficieris; latior factus, copies quod donatur. Ergo noli indignari quod clausum est; mitis esto, mansuetus esto. Noli recalcitrare aduersus obscura, et dicere: Melius diceretur, si sic diceretur. Quando enim potes tu sic dicere aut iudicare, quomodo dici expediat? Sic dictum est, quomodo dici debuit. Non corrigat eger medicamenta sua; nouit ea medicus modificare: ei crede, qui te curat. Ideo quid sequitur? Suscipiens mansuetos Dominus. Noli ergo resistere aduersus clausa Dei; mansuetus esto, ut suscipiat te. Si autem resistis, audi quod sequitur: Humilians autem peccatores usque ad terram. Multa genera sunt peccatorum: Humilians autem peccatores usque ad terram; quos peccatores, nisi contrarios mansuetis? Ex eo quippe quod ait, Suscipiens mansuetos Dominus, humilians autem peccatores usque ad terram; speciem quamdam peccatorum ex predicta mansuetudine uoluit intelligi. Peccatores ergo hoc loco immites, et eos qui mansueti non sunt, intelligimus. Quare humiliat usque ad terram? Reprehendunt intelligibilia, terrena sensuri sunt.

13. Hoc fecit hominibus qui uoluerunt irridere Legem, antequam nossent; non enim fuerunt mansueti. Intelligat Charitas uestra. Exstitit quedam perditissima secta Manicheorum; acceptas Scripturas et lectas irrisit: reprehendere uoluit quod non intelligebat, et exagitando et reprehendendo non intellecta, multos illaqueauit. Sed humiliati sunt, qui hoc facere uoluerunt, usque ad terram. Non sunt permissi intelligere celestia, terrena sapuerunt. Quidquid audis in fabulis ipsorum, nonnisi blasphemia est, et quedam figmenta imaginum corporalium: quandoquidem uolentes intelligere Deum, usque ad lucis istius uisibilis cogitationem uenerunt, ultra ire non potuerunt; et tales campos lucis fecerunt in regno Dei, qualem uidebant hunc solem, quasi fructum lucis illius. Totum autem hoc quod per terram carnis tangitur, terra est Deo. Habemus enim unde uideamus, unde audiamus, unde odoremus, unde gustemus, unde tangamus. Caro ista per quinque nuntios quosdam, quos appellamus sensus, percipit nonnisi corporalia: intelligibilia uero et spiritualia mente  capiuntur. Quia ergo illi obscuritatem Scripturarum irriserunt, que propterea clause erant, ut pulsantes exercerentur, non ut paruulis negarentur, humiliati sunt usque ad terram, ut cogitare amplius non possent, quam quod per terram percipitur. Per terram quid dico? Per carnem. Caro enim ista terra est, et de terra facta est. Quidquid per oculos capis, ad terram pertinet; quidquid per aures, quidquid per olfactum, quidquid per gustum, quidquid per tactum, ad terram pertinet; quia per terram percipitur. Illi ergo non ualebant intelligere intelligentiam, cuius non est numerus; quia, Intelligentie eius non est numerus. Reprehendentes Scripturas mysticis quibusdam rebus salubriter tegentes intelligentiam, ut paruuli exerceantur, et ipsa reprehensione immites facti, quod contrarium est mansuetis, humiliati sunt usque ad terram, ut incorporalem Deum sentire non possent, et quidquid de Deo cogitarent, nonnisi corporaliter cogitarent.

14. [uers. 7.] Humilians ergo est Deus peccatores usque ad terram. Quid ergo debemus facere nos, si nolumus humiliari usque ad terram? Quia magnum est proficere usque ad intelligibilia, magnum est proficere usque ad spiritualia, magnum est eo peruenire cor, ut nouerit esse aliquid quod non per loca extendatur, nec per tempora uarietur. Qualis est enim species sapientie? quis illam cogitat? Longa est? quadra est? rotunda est? modo hic et modo ibi est? Cogitat sapientiam nescio quis in Oriente, cogitat illam alius in Occidente: si bene illam cogitant, in tanta locorum diuersitate positi, ambobus tota presto est. Quid est hoc? quis illud capit? Istam substantiam, istam quamdam diuinam incommutabilemque naturam quis capit? Noli festinare, poteris capere. Audi quod sequitur: Incipite Domino in confessione. Hinc incipe, si uis peruenire ad intelligentiam perspicuam ueritatis. Si uis a uia fidei perduci ad possessionem speciei, incipe in confessione. Te prius accusa; te accusato, Deum lauda. Inuoca quem nondum nosti, ut ueniat et sciatur: non ut ipse ueniat [1 1Kb] , sed ut te ad se perducat. Quomodo ipse uenit unde nunquam discedit? Ipsa est enim perfectio sapientie; ubique est, et longe est a malis: ubique est, inquam, et longe est a malis qui ubique sunt. Rogo uos, a quibus longe est quod ubique est? Ubi putatis, nisi quia iacent in dissimilitudine sua, exterminantes in se similitudinem Dei? Dissimiles facti recesserunt; reformati redeant. Unde, inquit, reformabimur? quando reformabimur? Incipite Domino in confessione. Post confessionem quid? Sequantur bona opera. Psallite Deo nostro in cithara. Quid est, in cithara? Quod iam exposui, sicut illud in psalterio psalmus, sic et cithara; non solum uoce, sed et opere. Psallite Deo nostro in cithara.

15. [uers. 8.] Ecce confitemini, operamini opera misericordie, psallite Deo nostro. Cui Deo nostro? Qui cooperit celum nubibus. Quid est, Qui cooperit celum  nubibus? Qui contegit Scripturam figuris et sacramentis. Ille qui humiliat peccatores usque ad terram, ille qui suscipit mansuetos, cooperit celum nubibus. Et quis uideat celum quod coopertum est nubibus? Noli timere; audi quod sequitur: Qui cooperit celum nubibus, qui parat terre pluuiam. Qui cooperit celum nubibus: expauisti, quia non uides celum; cum pluerit [1 1Kb] , fructificabis, et serenum uidebis. Cooperit celum nubibus, qui parat terre pluuiam: forte hoc fecit Dominus Deus noster. Nisi enim haberemus occasionem obscuritatis Scripturarum, ista uobis non diceremus, quibus gaudetis. Hec ergo fortasse pluuia est ad quam gaudetis. Exprimi uobis per linguam nostram non posset, nisi Deus nubibus figurarum celum Scripturarum cooperiret. Ad hoc ergo ille cooperit celum nubibus, ut paret terre pluuiam. Ad hoc obscura esse uoluit dicta Prophetarum, ut haberent postea serui Dei quod interpretando influerent super aures et corda hominum, excipientium de nubibus Dei saginam letitie spiritualis. Qui cooperit celum nubibus, qui parat terre pluuiam.

16. Qui exoriri facit in montibus fenum, et herbam seruituti hominum. Ecce fructus pluuie. Qui exoriri, inquit, facit in montibus fenum. Numquid non et in terra humili? Sed quod magnum est, in montibus. Montes dicit excelsos seculi: aliqua magna dignitate preditos, hoc loco montes accipe. Et non est mirum quia duo minuta misit nescio que uidua in gazophylacium ; terra attulit fenum, terra humilis: et mons attulit. Zaccheus ille maior publicanorum ; hoc enim erat mirabilius, quia mons attulit fenum. Quanto enim elati sunt homines, tanto auari sunt; et quanto in hoc seculo maiores, tanto plus amant diuitias suas. Unde ille tristis abscessit, qui consilium uite eterne petebat a Domino, et appellauit eum magistrum bonum dicens: Quid faciam ut uitam eternam habeam? Et ille: Serua mandata. Que? Et dixit mandata legis. Hec omnia feci a iuuentute mea. Unum, inquit, tibi deest. uis esse perfectus? uade, uende omnia tua que habes, et da pauperibus, et habebis thesaurum in celo; et ueni, sequere me. Quid dixit Dominus? Ecce mons es, accipe pluuiam, et da fenum. Quid enim daturus es? nonne fenum? Etenim ista omnia que Ecclesie ad necessitates seruientium Deo dantur a diuitibus, quid sunt, nisi fenum? Carnalia enim sunt, et ad tempus apparentia: sed non inde aliquid carnale conquiritur. De rebus uilibus quid emas attende. Apostolus enim ait, ostendens fenum esse illud, Si nos uobis spiritualia seminauimus, magnum est si uestra carnalia metamus ? Et audi quia carnalia fenum sunt. Omnis caro fenum; et omnis claritas hominis ut flos feni . Ergo ille tristis abscessit; et ait Dominus: Quam difficile diues intrat in regnum celorum! Hoc ergo magnum, quia exoriri facit in montibus fenum. Et quomodo exoriri facit in montibus fenum, si diues ille, audito quod res suas deberet dare pauperibus,  tristis abscessit? Quomodo postea respondit Apostolis contristatis? Que hominibus difficilia [1 1Kb] sunt, Deo facilia sunt . Ergo ille exoriri facit in montibus fenum, cui omnia facilia sunt. Nam nichil esset sterilius durissimis montibus. Pluit ille qui facit exoriri in montibus fenum, et herbam seruituti hominum. Cui seruituti? Ipsum Paulum attende: Nos autem, inquit, seruos uestros per Iesum Christum . Qui dicebat, Si nos uobis spiritualia seminauimus, magnum est si uestra carnalia metamus? seruum se dixit. Seruimus enim uobis, fratres. Nemo se nostrum dicat quasi maiorem uobis esse. Erimus maiores, si fuerimus humiliores: Quicumque autem uult esse maior uestrum, Domini sententia est, erit uester seruus . Ergo exoriri facit in montibus fenum et herbam seruituti hominum. Paulus quidem apostolus manibus suis uiuens, ipsum fenum montium noluit accipere; uoluit indigere [2 1Kb] : sed tamen montes dabant fenum. Num quia ille noluit accipere, propterea montes dare non deberent, ut steriles remanerent? Debetur pluuie fructus, debetur seruo cibus, sicut Dominus ait: Manducate que ab ipsis sunt. Et ne putarent aliquid de suo donare: Dignus est enim, inquit, operarius mercede sua .

17. Itaque, fratres, quoniam contigit iam ex ista occasione aliquid loqui uobis  , maxime quia loquimur, talia nos non querentes a uobis, et ideo liberius dicimus: sed etsi quereremus, fructum uestrum quereremus, et non uestras opes [3 1Kb] , sed uestram iustitiam: tamen admoneo breuiter, quoniam iam multa diximus, et aliquando sermo finiendus est; si uultis non esse steriles, ut reddatis pro pluuia fecunditatem, ne damnetur postea sterilitas uestra (minatur enim Deus terre sterili et spinose ignem ; efficite ut uos ipsos exigatis, efficimini exactores uestri. Christus tacitus exigit; et maior est uox tacentis, quia in Euangelio non tacet. Non enim uere tacet, cum dicit: Facite uobis amicos de mammona iniquitatis, ut et ipsi recipiant uos in eterna tabernacula . Non tacet ipse; audite uocem eius. Nemo enim uos potest exigere; nisi forte exactione opus est, ut qui uobis in Euangelio seruiunt, petant a uobis. Si ad hoc uentum fuerit, ut petant; uidete ne quod uos a Deo petitis, frustra petatis. Ergo estote exactores uestri, ne aliquid illi qui uobis in Euangelio seruiunt, non dico patere cogantur, nam forte nec coacti petunt; sed ne silentio uos arguant. Unde scriptum est: Beatus qui intelligit super egenum et pauperem . Cum dicit, qui intelligit super egenum et pauperem, non exspectat ut petat. Intellige super illum. Alius te querit indigens, alium tu debes querere indigentem. Utrumque dictum est, fratres mei: et, Omni petenti te da , modo lectum est; et alio loco Scriptura dicit, Sudet eleemosyna in manu tua, quousque inuenias iustum  cui eam tradas. Alius est qui te querit, alium tu debes querere. Nec eum qui te querit relinquas inanem; Omni enim petenti te da: sed alius est quem tu debes querere; Sudet eleemosyna in manu tua quousque inuenias iustum cui des. Nunquam hoc facietis, nisi aliquid de rebus uestris sepositum habueritis, quod cuique placet pro necessitate rei familiaris sue, tanquam debitum quasi fisco reddendum. Si non habet rempublicam suam Christus, non habet fiscum suum. Fiscus enim scitis quid sit? Fiscus saccus est; unde et fiscelle et fiscine dicuntur. Ne putetis quia aliquis draco est fiscus, quia cum timore auditur exactor fisci; fiscus saccus est publicus. Ipsum habebat Dominus hic in terra, quando loculos habebat; et ipsi loculi Iude erant commissi . Iudam traditorem patiebatur Dominus et furem, et in ipso ostendens ubique patientiam suam: tamen illi qui conferebant, in loculos Domini conferebant. Nisi forte putatis, quia Dominus ibat, et petebat, aut indigebat, cui Angeli seruiebant, qui de quinque panibus tot millia hominum pauit. Quare ergo egere uoluit, nisi ut daret exemplum montibus, ut parerent fenum, ne contra pluuiam sterilitatem redderent? Precidite ergo aliquid, et deputate aliquid fixum [1 1Kb] , uel ex annuis fructibus, uel ex quotidianis questibus uestris. Nam quasi de uiuo [2 1Kb] uideris dare, et necesse est ut trepidet manus tua, quando illam porrigis ad id quod non deuoueras. Exime aliquam partem reddituum tuorum. Decimas uis? Decimas exime, quanquam parum sit. Dictum est enim quia Pharisei decimas dabant: Ieiuno bis in subbato, decimas do omnium quecumque possideo . Et quid ait Dominus? Nisi abundauerit iustitia uestra plus quam Scribarum et Phariseorum, non intrabitis in regnum celorum . Et ille super quem debet abundare iustitia tua, decimas dat; tu autem nec millesimam das. Quomodo superabis eum cui non equaris? Qui cooperit celum nubibus, qui parat terre pluuiam; qui exoriri facit in montibus fenum, et herbam seruituti hominum.

18. [uers. 9.] Et dat pecoribus escam ipsorum. Pecora ista dicit, greges Dei. Non fraudat Deus gregem suum esca sua per homines, quorum seruituti herbam facit exoriri. Unde dicit Apostolus: Quis pascit gregem, et de lacte gregis non percipit ? Qui dat pecoribus escam ipsorum, et pullis coruorum qui inuocant eum. Hoc forte putabimus, quia corui Deum inuocant, ut det illis escam? Ne hoc cogitetis, irrationalem animam inuocare Deum; non nouit anima inuocare Deum, nisi sola rationalis. In figura accipite dictum, ne putetis, sicut impii quidam dicunt, reuolui animas humanas ad pecora, ad canes, ad porcos, ad coruos. Hoc a cordibus uestris excludite, et a fide uestra. Anima humana facta est ad imaginem Dei ; non dabit imaginem suam cani et porco. Quid est ergo, Et pullis coruorum qui inuocant eum? Qui sunt pulli coruorum? Isrelite se solos iustos esse dicebant,  quia Legem acceperant; ceteros omnes monium gentium homines peccatores dicebant. Et uere omnes gentes in peccato, in idololatria, in adoratione lapidum atque lignorum erant; sed numquid sic remanserunt? Etsi non ipsi corui patres nostri, tamen pulli coruorum nos ipsi inuocamus Deum. Dat pecoribus escam ipsorum, et pullis coruorum qui inuocant eum. Ipsi sunt pulli coruorum, quibus dicit Petrus: Quia non corruptibili argento uel auro redempti estis de superuacua uestra consuetudine a parentibus uestris tradita . Proficientes enim pulli coruorum qui simulacra colere uidebantur parentum suorum, conuersi sunt ad Deum. Et audis modo pullum corui inuocantem unum Deum. Quid ergo? dimisisti patrem tuum, dicis pullo corui? Dimisi plane: ille enim coruus non inuocans Deum, ego pullus corui inuoco Deum. Et pullis coruorum qui inuocant eum.

19. [uers. 10.] Non in potentatu equi uoluntatem habebit. Potentatus equi est superbia. uidetur enim equus ueluti ad suggestum hominis accommodatus, ut altior incedat. Et reuera est in eo ceruix, indicans quamdam superbiam. Non se extollant homines in suis dignitatibus, non se sublimes putent honoribus; caueant ne equo indomito precipitentur. uide enim quid dictum est in alio psalmo: Hi in curribus, et hi in equis; nos autem in nomine Domini Dei nostri magnificabimur. Hoc est, illi in honoribus temporalibus, nos in nomine Domini Dei nostri magnificabimur. Propterea illis quid accidit? uidete quid sequitur: Illis obligati sunt pedes, et ceciderunt; nos uero surreximus, et erecti sumus . Non in potentatu equi uoluntatem habebit; nec in tabernaculis uiri bene sentiet. In tabernaculis, inquit, uiri. Est enim tabernaculum Domini, ipsa sancta Ecclesia toto orbe diffusa. Heretici diuidentes se ab Ecclesie tabernaculis, sibi tabernacula posuerunt: non in ipsis tabernaculis uiri bene sentiet Deus. Sed pullum coruorum attende dicentem: Elegi abiici in domo Domini, magis quam habitare in tabernaculis peccatorum . Etenim si alicui bono, pio, confitenti infirmitatem suam, pullo corui inuocanti Deum, contingit forte in Ecclesia carere honore temporali; non it extra Ecclesiam, non sibi facit extra Ecclesiam tabernaculum, in quo non bene sentiat Deus: sed quid dicit? Elegi abiici in domo Domini, magis quam habitare in tabernaculis peccatorum. Nec in tabernaculis uiri bene sentiet.

20. [uers. 11.] Sed quid adiungit? Bene sentiet Dominus in timentibus eum, et in his qui sperant in misericordia eius. Bene sentit Dominus in timentibus eum: sed numquid sic timetur Deus, quomodo et latro? Nam et latro timetur, et bestia timetur, et homo iniustus et potens multum timetur. Bene sentiet Dominus in timentibus eum: sed quomodo timentibus eum? Et in his qui sperant in misericordia eius. Ecce timuit eum Iudas traditor Christi, sed non sperauit in misericordia ipsius. Postea enim penituit eum quod tradiderit Dominum, et dixit: Peccaui, quia tradidi sanguinem iustum. Bene quidem timuisti; sed si sperares in misericordia eius quem timuisti. Ille desperando abiit,  et laqueo se suspendit. . Ergo sic time Dominum, ut speres in misericordia eius. Si times latronem, ab alio speras auxilium, non ab eo quem times: poscis auxilium ab eo quem non times, aduersus eum quem times. Si sic times Deum, et ideo times Deum quia peccator es, a quo accepturus es auxilium aduersus Deum? Quo iturus es? quid facturus? uis ab illo fugere? Ad ipsum fuge. uis fugere ab irato? Fuge ad placatum. Placabis autem eum, si speres in misericordia ipsius; atque ita de cetero peccare caueas, ut de preteritis depreceris, ut tibi dimittantur a Domino, cui est honor et imperium cum Patre et Spiritu sancto in secula seculorum. Amen.



IN PSALMUM CXLuII ENARRATIO.



SERMO AD PLEBEM.

1. Meminit Charitas uestra de psalmo quem modo cantauimus, in hodiernum diem nos distulisse sermonem. Ipse enim erat, et die dominico lectus est, et tractandus ipse susceptus. Sed quia euangelica lectione tunc permoti, pre magnitudine timoris nostri et uestre utilitatis immorati sumus in eo quod nobis Dominus diem nouissimum commendauit, cautosque nos et uigilantes exspectare uoluit aduentum suum; terrens etiam exemplo, ne damnet iudicio; sic futurum dicens aduentum filii hominis, sicut in diebus Ne: manducabant et bibebant, emebant, uendebant, nubebant, uxores ducebant, donec introiret Ne in arcam, et uenit diluuium, et perdidit omnes . Solliciti ergo et magno timore concussi , in eo sumus, quantum potuimus, immorati, ut de uestris moribus uitaque uestra et omnium nostrum sermo produceretur, quo possimus illum diem non solum securi exspectare, sed etiam desiderare. Si enim amamus Christum, utique aduentum eius desiderare debemus. Peruersum enim est, et nescio utrum uerum, quem diligis timere ne ueniat; orare, Adueniat regnum tuum ; et timere ne exaudiaris. Unde autem timor? quia iudex uenturus est? Numquid iniustus? numquid maleuolus? numquid inuidus? numquid postremo ab altero exspectans nosse causam tuam; ne forte ille quem instruxisti, uel preuaricatione te decipiat, uel minori facundia et facultate deficiens, innocentie tue bonum uerbis demonstrare non possit? Nihil horum. Quis ergo uenturus est? quare non gaudes? Quis uenturus est iudicare te, nisi qui uenit iudicari propter te? Non timeas accusatorem, de quo ipse dixit: Princeps huius mundi missus est foras . Non timeas malum aduocatum; ille enim tibi modo aduocatus est, qui tunc iudex futurus est. Ille erit, et tu, et causa tua; sermo cause tue, testimonium conscientie tue. Quisquis ergo futurum iudicem times, presentem conscientiam tuam modo corrige. Parumne tibi est quod preterita non requiret? Sine reliquo spatio temporis tunc iudicabit: sed cum quanto spatio temporis modo  precipit? Tunc iam [1 1Kb] corrigi non licebit: modo quis prohibet? Hoc cum uehementer commendaremus dominico die, quia reuera, quia prope hoc solum dicendum est; non parum temporis effluxit, et coacti sumus hunc psalmum susceptum ad tractandum, in hunc diem differre. Modo ipse presto est; intendamus in eum, imo in Deum qui hos sermones per misericordiam suam in Spiritu suo dispensare dignatus est, ita ut ipse nouit expedire infirmitatibus nostris. Quis enim eger consilium medico dare audet?

2. Cum legeretur, credo aut omnes aut multos uestrum animaduertisse quod habeat aliquos uersus ad quos aperiendos pulsandum est, maximeque ubi ait: Qui dat niuem uelut lanam, nebulam uelut cinerem spargit: qui mittit crystallum suum uelut frusta panis; in faciem frigoris eius quis subsistet? His enim auditis, quisquis ea accipit ad litteram, opera quidem diuina cogitauit. Quis enim dat niuem, nisi Deus? et quis nebulam spargit, nisi Deus? crystallum quis durat, nisi ipse? Et habent hec tria similitudines congruas oppositas. Neque enim dissimilis est lana niui, aut cinis nebule, aut frusta panis candidi [2 1Kb] nitori et candori crystalli. Est enim crystallum species quedam in modum uitri, sed candidum est. Hoc autem genus traditur ab eis qui nouerunt; unde dubitare non debemus, quoniam fidelissima Scriptura testimonium dicit: traditur ergo crystallum, durata per multos annos et non resoluta niue, ita congelascere, ut resolutio non facilis sit. Niues preterite hiemis facile dissoluit estas adueniens; non enim eis ad confirmandam duritiam accessit annositas. Ubi autem niues multe per annos multos super inuicem misse fuerint, et copia sua uiolentiam estatis euicerint, non estatis unius, sed multarum, presertim in his terre partibus, id est in aquilonia plaga, ubi nec estate sol perferuentissimus inuenitur; ipsa diuturna et annosa duritia reddit hanc speciem que crystallum dicitur. Intendat Charitas uestra. Quid est ergo crystallum? Nix est glacie durata per multos annos, ita ut a sole uel igne facile dissolui non possit. Hoc propterea aliquanto diutius exposuimus, quia multi ignorant: nec illi qui hoc forte norunt, de re quam nouerunt onerosum debent habere sermonem, adhibitum non propter se, sed propter eos qui non nouerunt. Hec ergo cum audistis personante Lectore, non dubito uos diuersa cogitasse; dixisse aliquos, et uerum dixisse, Magna opera Domini, unde particula quedam commemorata est, et ipsa terrena, et prope omnibus annis nota, quomodo ningat Deus, quomodo nebulam spargat, quomodo etiam crystallum solidet: alios dixisse sibi, Putasne sine causa ista in Scripturis posita sunt, aut uere hoc totum habent quod sonant? non nobis aliquid innuit nix ista et lana, nebula et cinis, crystallum et panis? Sed quare sic Scriptura loqui uoluit, per quasdam quasi caligines similitudinum? quanto melius apertius loqueretur? Quare uel quero uel hesito, quid sibi illa  uerba exigant? quare in audiendo uel laboro? quare plerumque audito psalmo indoctus abscedo? Hoc est quod paulo ante dixi: Patere te curari; ita sanandus es. Multum superbus et preceps est eger qui et medicum monere audet, etiam hominem. Consiliumne audebit dare eger medico? Ubi homo egrotat, et Deus curat, magnum pietatis et sanitatis initium est, antequam scias quare quid dictum sit, credere [1 1Kb] ita dici debuisse ut dictum est. Hec enim pietas facie te capacem ut queras quod dictum est, et cum quesieris inuenias, et cum inueneris gaudeas. Adsit ergo nobis apud Dominum Deum nostrum iste affectus precum uestrarum; et si non propter nos, certe propter uos donare dignetur quod hic absconditum latet. Modo ergo putate nos, quoniam cuiusdam spectaculi et [2 1Kb] editionis diuine diem promisimus, pronuntiatis his uersibus et nondum expositis, inuolutas quasdam Editoris nostri sarcinas protulisse. Utique ad hoc inuolute proferuntur, ut euolute exspectentur [3 1Kb] : uos autem non tantum intueri, sed et uestiri paramini.

3. Dixeramus autem die dominico, si meminit Charitas uestra, qui adfuistis, ipsam euangelicam lectionem, que nos diutius tenuit, ut Psalmi expositio differretur, congruam lectam fuisse eidem psalmo. Hoc tunc diximus, sed ostendere non ualuimus, quia Psalmum distulimus. Hodie itaque demonstranda est et ipsa congruentia. In euangelica illa lectione territi sumus de die nouissimo. Terror ille securitatem parturit; territi enim precauemus, precauentes securi erimus. Quomodo enim prepostera securitas in terrores impellit, ita ordinata sollicitudo securitatem parit. Territi autem sumus, ne presentem uitam deficientem, uolaticam, transitoriam, sic amemus, quasi alia nulla sit: si enim alia nulla est, amemus hanc. Si alia uita nulla est, feliciores nobis sunt qui ad amphitheatrum hodie uigilarunt. Quid enim ait Apostolus? Si in hac uita tantum in Christo sperantes sumus, miserabiliores sumus omnibus hominibus . Est ergo alia uita. Interroget quisque Christum [4 1Kb] in fide sua: sed dormit fides. Merito fluctuas, quia Christus dormit in naui. iehsu enim dormiebat in naui, et nauis fluctuabat in aquis et tempestatibus multis . Fluctuat ergo cor, quando Christus dormit. Christus semper uigilat: quid est ergo, Christus dormit? Fides tua dormit. Quid adhuc dubitationis tempestate [5 1Kb] iactaris? Excita Christum, excita fidem tuam: conspice oculis fidei uitam futuram, propter quam credidisti, propter quam signo eius signaris, qui propterea duxit hanc uitam, ut tibi ostenderet quam sit contemnenda quam diligebas, et quam sit speranda quam non credebas. Si ergo fidem excitaueris, et oculos eius in nouissima miseris, futurumque seculum in  quo gaudebimus post alterum Domini aduentum, post iudicium peractum, post traditum sanctis regnum celorum, si illam uitam cogitaueris, et illius uite negotium otiosum, de quo sepe locuti sumus, karissimi; non fluctuabit negotium nostrum, otiosum negotium plenum solius dulcedinis, nulla interpellatum molestia, nulla fatigatione sauciatum, nulla nube perturbatum. Negotium nostrum quod erit? Laudare Deum amare et laudare; laudare in amore, amare in laudibus. Beati qui habitant in domo tua; in secula seculorum laudabunt te . Quare, nisi quia in secula seculorum amabunt te? Quare, nisi quia in secula seculorum uidebunt te? Hoc ergo, fratres mei, quale spectaculum erit in uisione Dei? uident homines uenatorem, et delectantur: ue miseris, si non se correxerint! Qui enim uident uenatorem, et delectantur, uidebunt Saluatorem, et contristabuntur. Quid illis miserius, quibus Saluator saluti non erit? Non ergo mirum quia illis quibus uoluptati est homo pugnans, non erit saluti Deus liberans. Nos autem, fratres, si nos in eius membris meminimus, si concupiscimus, si perseueramus, uidebimus et gaudebimus. Erit illa ciuitas purgatis omnibus ciuibus suis, nullo admixto seditioso aut turbulento: inimicus ille qui modo inuidet, ne ad illam patriam ueniamus, illic cuiquam insidiari non potest; quia nec esse ibi permittitur. Si enim modo excluditur de corde credentium, quomodo excludetur de ciuitate uiuentium? Quid erit, fratres, quid erit, rogo uos, esse in illa ciuitate, de qua loqui tantum gaudium est? Huic future uite corda preparare debemus: quisquis ei cor preparauerit, totam istam contemnit; contempta ista securum facit exspectare diem de quo exspectando Dominus terruit.

4. Cum ergo psalmus iste dicat nobis et cantet de illa uita futura, Euangelium autem terruerit de presenti; Psalmus facit amorem future, Euangelium facit timorem presentis. Nec de futura delectatione tacetur in litteris Noui Testamenti, et multo magis in eis, ubi non tanquam cum inuolucris quibusdam proferuntur illa que intelligenda sunt; sed ibi uidentur aperta, ut hic intelligantur obscura. Cum ergo diceret nobis Euangelium, Obseruate diem nouissimum uenturum, diem aduentus Filii hominis; quia illos male inuenturus est, qui modo securi sunt, ideo quia peruerse securi sunt; securi sunt enim in uoluptatibus seculi, cum deberent esse securi domitis cupiditatibus seculi: iam utique illi uite nos preparauit Apostolus, in uerbis que tunc etiam commemoraui, »De cetero, fratres, tempus breue est: reliquum est ut qui habent uxores, tanquam non habentes sint; et qui emunt, tanquam non ementes; et qui gaudent, tanquam non gaudentes; et qui flent, tanquam non flentes: et qui utuntur hoc mundo, tanquam non utentes sint: preterit enim figura huius mundi. uolo uos sine sollicitudine esse« . Qui gaudium totum suum totamque felicitatem suam constituit in manducando, bibendo, uxorem ducendo, emendo, uendendo, utendo mundo isto, sine sollicitudine est et talis - sed  preter arcam: ue illi a diluuio. Quisquis autem, siue manducat, siue bibit, siue aliquid agit, omnia in gloriam Dei facit : et si aliqua tristitia est de rebus secularibus, sic flet, ut intus in spe gaudeat; et si aliqua letitia est in rebus secularibus, sic gaudet, ut intus spiritualiter timeat, nec donet se corrumpendum felicitati, nec se det aduersitati frangendum : quisquis et si habet uxorem, eius infirmitati compatiens, reddit, non exigit debitum; aut si propter propriam infirmitatem ducit uxorem, plangens potius quia sine uxore esse non potuit, quam gaudens quia duxit: quisquis uendit quod nouit quia etsi maneret, beatum non faceret; quisquis quod emit, nouit quia transiet; et de his omnibus etsi abundantibus, etsi circumfluentibus non presumit, facitque ex eo quod habet, misericordiam cum eo qui non habet, ut et ipse accipiat quod non habet [1 1Kb] , ab illo qui omnia habet: quisquis talis est, securus exspectat diem nouissimum, quia non est preter arcam; iam inter ligna imputribilia computatur, ex quibus arca fabricatur . Non ergo timeat uenturum Dominum; sed speret, et desideret: non enim ueniet illi ad inferendas penas, sed ad finiendas molestias. Hoc autem fit desiderio illius ciuitatis. Quod ergo monuit Euangelium, impletur eius ciuitatis desiderio, quam Psalmus cantat [2 1Kb] : ita congruit Euangelium huic cantico.

5. Et quam ciuitatem psalmus iste cantat, audiamus. Audiamus, et cantemus; gaudium nostrum, cum hoc audimus, canticum Dei nostri est. Non enim tantum cantamus, quando uoce et labiis sonamus canticum; est et canticum intus, quia sunt et aures cuiusdam intus. uoce cantamus, ut nos excitemus; corde cantamus, ut illi placeamus. Aggei et Zacarie  Psalmus dicitur. Aggeus et Zacarias prophete fuerunt. Erant autem prophete isti iam in captiuitate Ierusalem illius, que in terra portauit umbram cuiusdam celestis. In illius ergo ciuitatis captiuitate cum essent in Babylonia, prophetauerunt prophete isti reparationem Ierusalem, prophetauerunt ciuitatem nouam ex reparatione ueteris, liberato populo a captiuitate . Agnoscimus et istam captiuitatem, si uere agnoscimus nostram peregrinationem. In hoc enim mundo, in his tribulationibus seculi, in hac turba multiplici scandalorum, quodam modo in captiuitate gemimus; sed erigemur: prenuntiatur ciuitas nostra noua futura equalis. Nam et post istorum prophetationem, et uisibiliter contigit, ut totum explicaretur quod ad persoluendam imaginem pertinebat. Reparata est Ierusalem post septuaginta annos captiuitatis. Sic Ieremias propheta septuaginta annis [3 1Kb] , septenario illo numero omnem uolubilitatem huius temporis signat: septenario enim numero uoluuntur dies hi, sicut nostis; iidem abeunt, iidem redeunt. Post septuaginta ergo annos, cum prophetauit Ieremias  reparari ciuitatem Ierusalem , factum est, ut et ibi significaretur imago futurorum: significatum est nobis post omnem istam uolubilitatem temporis, que septenario numero uoluitur, futuram illam ciuitatem nostram iam in eternitate in uno die. In illa quippe habitatione tempus non uoluitur, quia habitator ibi non labitur. Hanc cum uiderent in spiritu Prophete; uidebant illam, dicebant de ista. Sed hec dicebant de ista, que in illam ducerent; et illa omnia que fiebant secundum tempus, secundum corporales motiones, secundum actus hominum, signa erant et prenuntiationes futurorum.

6. [uers. 12.] Audiamus iam cantari ciuitatem illam, et erigamur ad eam. Multum enim nobis eam commendat Spiritus Dei, infundens nobis amorem illius, ut ei suspiremus, et in peregrinatione ingemiscamus, et ad illam uenire desideremus. Amemus illam, et ipsum amare ambulare est. Ecce amemus illam ex ore sancto, ex ore prophetico et Dei Spiritu dicentis: Collauda, Ierusalem, Dominum. In captiuitate adhuc constituti, uident illos greges, imo unum gregem omnium ciuium, undique collectorum ad illam ciuitatem; uident gaudium masse, post trituras, post uentilationes iam misse in horreum, nichil timentis, nichil laboris et molestie patientis; et adhuc hic positi, et in ipsa contritione conuersantes premittunt gaudium spei, et anhelant in illam, quasi coniungentes corda suo Angelis Dei, et futuro illi populo secum in gaudio permansuro. Callauda, Ierusalem, Dominum. Quid enim factura es, o Ierusalem? Transiet certe et labor et gemitus. Quid factura es? aratura, seminatura, nouellatura, nauigatura es, negotiatura es? Quid factura es? An in illis operibus, quamuis bonis et de misericordia uenientibus, exerceri te adhuc oportet? Considera numerum tuum, considera undique societatem tuam: uide utrum aliquis esuriat, cui porrigas panem; uide si aliquis sitiat, cui des calicem aque frigide; uide utrum aliquis modo apud te peregrinus est, quem hospitio recipias; uide utrum aliquis sit eger, quem uisites; uide utrum aliquis litiget, quem concordes ; uide utrum aliquis moriatur, quem sepelias. Quid ergo factura es? Collauda, Ierusalem, Dominum; ecce hoc est negotium tuum. Sicut solet in titulis scribi, Utere felix: Collauda, Ierusalem, Dominum.

7. Estote Ierusalem: mementote de quibus dictum est, Domine, in ciuitate tua imaginem ipsorum ad nichilum rediges . Hi sunt qui modo gaudent talibus pompis: inter illos sunt qui propterea hodie non uenerunt, quia munus est. Cui munus est? cui damnum? Aut unde munus? aut unde damnum? Non enim illi tantum qui talia edunt, damno feriuntur; sed maiori damno percutiuntur, qui talia libenter intuentur. Illorum arca auro exinanitur; istorum pectus iustitie diuitiis exspoliatur. Plangunt plerique editores, uendentes uillas suas: quomodo debent plangere peccatores, perdentes animas suas! Itane ad hoc clamauit Dominus dominico die, uigilate, ut hodie sic uigilaretur? Obsecro uos, o ciues Ierusalem.  adiuro uos per pacem Ierusalem, per redemptorem, per structorem, per rectorem Ierusalem, ut conuertatis pro illis preces ad Deum. uideant, sentiant quia nugantur; et multum intenti in illa spectacula que illis placent, aliquando et se spectent, sibique displiceant. In multis enim iam factum gaudemus; et aliquando nos quoque ibi sedimus, et insaniuimus: et quam multos putamus ibi nunc sedere, futuros non solum christianos, sed etiam episcopos? Ex preteritis futura coniicimus; ex his que iam facta sunt, que Deus facturus est prenuntiamus. uigilent preces uestre; non gratis gemitis, fratres. Prorsus illi qui euaserunt, deprecantes pro his qui periclitantur, quia et ipsi fuerunt in numero periclitantium, exaudiuntur; et abstrahet Deus a captiuitate Babylonie plebem suam, redimet omnino et eruet, et perficietur numerus sanctorum gestantium imaginem Dei. Non ibi erunt, quorum imaginem Deus in ciuitate sua spernet, et ad nichilum rediget; quia et ipsi in ciuitate sua [1 1Kb] , hoc est Babylonia, imaginem eius ad nichilum redegerunt. Erit ille populus laudans Dominum, quem preuidet modo Spiritus prophetie; et dicit ut exsultemus in spe, et desideremus ipsam rem. Collauda, Ierusalem, Dominum; lauda Deum tuum, Sion. Collauda, quia ex multis constas; lauda, quia unum facta es. Multi, inquit Apostolus, unum sumus in Christo Iesu . Quoniam ergo multi, collaudamus; quoniam unum, laudamus. Iidem multi qui unum; quia ille in quo unum, semper unus.

8. Quare, inquit hec Ierusalem, collaudo Dominum, et laudo Deum meum Sion? Que Sion, ipsa Ierusalem. Diuersis causis duo nomina. Ierusalem dicta est uisio pacis: Sion dicta est Speculatio. uidete si aliud sonant ista nomina, nisi spectacula; ne putent gentes se habere spectacula, et nos non habere. Aliquando, dimisso theatro aut amphiteatro, cum ceperit ex illa cauea euomi turba perditorum, aliquando tenentes in animo phantasias uanitatis sue, et memoriam suam pascentes rebus non solum inutilibus, sed et perniciosis, gaudentes in eis tanquam in dulcibus, sed pestiferis; uident plerumque, ut fit, transire seruos Dei, cognoscunt ipso habitu uel uestis uel capitis, uel fronte [2 1Kb] notos habent, et dicunt apud semetipsos et secum: O miseros istos, quid perdunt! Fratres, rogemus Dominum pro beneuolentia ipsorum, quia bonum illud putant. Bene nobis uolunt: sed qui diligit iniquitatem, odit animam suam . Si odit animam suam, quomodo amabit animam meam? Tamen ipsa peruersa et inani et uana beneuolentia, si beneuolentia dicenda est, dolent nos perdere quod amant; oremus ne perdant quod amamus. uidete qualem Ierusalem exhortetur ad laudem, uel potius presentiat laudaturam. Non enim illius ciuitatis laudes, tunc cum uidebimus et amabimus et laudabimus, uoce prophetica exhortande et excitande sunt: sed propterea modo dicunt hoc Prophete, ut potent [3 1Kb] ,  quantum possunt in hac carne constituti, futura gaudia beatorum, et eructantes in aures nostras, excitent amorem illius ciuitatis. Ferueamus desiderio, non simus spiritu pigri.

9. [uers. 13.] Sed uidete qualem Ierusalem dicit laudaturam Deum, et unde laudaturam: perfectione quadam beatitudinis. Collauda, inquit, Ierusalem, Dominum; lauda Deum tuum, Sion. Et quasi diceret, Unde secura laudabo? Quoniam confirmauit, inquit, uectes portarum tuarum. Attendite, fratres mei. Confirmauit, inquit, uectes portarum tuarum. uectium confirmatio non est portarum apertarum, sed clausarum: unde plerique codices habent, Confirmauit seras portarum tuarum. Attendat Charitas uestra. Conclusam Ierusalem dicit laudare Dominum. Collauda, Ierusalem, Dominum; lauda Deum tuum, Sion. Collaudamus modo, laudamus modo, sed inter scandala. Multi quos nolumus, intrant; multi, etsi nolumus, exeunt; ideo crebrescunt scandala: Et quoniam abundauit iniquitas, ait ueritas, refrigescit caritas multorum : propter intrantes, quos diiudicare non possumus; et exeuntes, quos tenere non possumus. Quare hoc? Quia nondum perfectio, nondum illa beatitudo. Quare hoc? Quia adhuc area, nondum horreum. Tunc ergo quid, nisi ut non timeas tale aliquid futurum? Collauda enim, Ierusalem, Dominum, lauda Deum tuum, Sion; quoniam confirmauit uectes portarum tuarum. Confirmauit. Non dixit, Apposuit, tantum: Confirmauit [1 1Kb] uectes portarum tuarum. Nemo exeat, nemo intret. Nemo exeat, gaudemus: Nemo intret, timemus. Nec hoc timeas; cum intraueris, dicetur; tantummodo esto in numero uirginum que portarunt oleum secum.

10. uirgines enim ille animas significant. Non enim uere quinque erant, sed in quinque illis millia sunt. In numero illo quinario millia intelliguntur, non feminarum tantum, sed et uirorum: quia uterque sexus dicitur femina, quia Ecclesia; et uterque sexus, hoc est Ecclesia, dicitur uirgo. Desponsaui uos uni uiro, uirginem castam exhibere Christo  Paucorum est uirginitas in carne, omnium debet esse in corde. uirginitas carnis, corpus intactum; uirginitas cordis, fides incorrupta. Ergo dicitur uirgo tota Ecclesia, et masculino genere appellatur populus Dei: uterque sexus populus Dei, et unus populus, et unicus populus; et una Ecclesia, et unica columba: atque in hac uirginitate millia sanctorum. Ergo quinque uirgines omnes animas intraturas in regnum Dei significant; non sine causa quinario numero, quoniam quinque sunt corporis sensus notissimi omnibus. Per quinque enim ianuas intrat aliquid per corpus ad animam: aut per oculos intrat quod concupiscas male, aut per aures, aut per olfactum, aut per gustum, aut per contactum. Per has quinque ianuas quisquis non admiserit corruptionem, inter quinque uirgines computatur. Admittuntur autem corruptiones per illicita  desideria. Quid autem liceat et non liceat, pleni sunt libri Scripturarum. Ergo opus est ut sis in illis quinque uirginibus. Non timebis quod dictum est, Nemo intret. Dicitur enim hoc, et fiet hoc; sed cum intraueris: nemo contra te claudet; sed te ingresso, claudentur porte Ierusalem, et firmabuntur uectes portarum eius. Nam tu si esse uolueris aut non uirgo corde, aut, etsi uirgo, inter fatuas uirgines; foris remanebis, et frustra pulsabis.

11. Que sunt fatue uirgines? Et ipse quinque sunt: que, nisi anime que habent istam continentiam carnis, ut uitent corruptelas ab omnibus sensibus uenientes, quos sensus iam enumeraui? uitant ueluti corruptiones uenientes undique, et non in conscientia gerunt bonum suum coram oculis Dei: sed placere inde uolunt hominibus, et iudicium sequuntur alienum. Fauores uulgi aucupantur; uiles sibi sunt, cum spectatoribus esse chare uolunt; non eis sufficit conscientia. Merito non portant oleum secum. Oleum autem est ipsa gloriatio, propter nitorem et splendorem. Sed quid dicit Apostolus? uide uirgines sapientes portantes oleum secum: Opus autem suum probet unusquisque, et tunc in semetipso habebit gloriam, et non in altero . He sunt ergo uirgines sapientes. Stulte autem accendunt quidem lampades; uidentur quidem lucere opera earum: sed deficient, et exstinguentur; quia non de oleo interiore pascuntur. Et dormiunt omnes tardante sponso: quia ex utroque genere hominum obdormiscunt in mortem; et de illis fatuis, et de his sapientibus, tardante aduentu Domini, itur in mortem istam corporalem et uisibilem, quam somni loco Scripturas ponere notum est omnibus Christianis. Cum diceret de egrotantibus Apostolus, Propterea in uobis, inquit, multi infirmi et egri, et dormiunt sufficienter : Dormiunt, inquit, moriuntur. Sed ecce uenturus est sponsus, et omnes surgent, sed non omnes intrabunt. Deficient opera stultarum uirginum, non habentium oleum conscientie; non inuenient a quibus emant quod illis solebant uendere adulatores. Ab irridentibus enim dicitur, non ab inuidentibus: Ite, emite uobis. Potierant enim stulte a sapientibus, et dixerant eis: Date nobis oleum, quia faces nostre exstinguuntur. Quid ille sapientes? Ne forte non sufficiat nobis et uobis, ite potius ad uendentes, et emite uobis. Hoc admonere erat, Quid uobis modo prosunt a quibus emere soletis adulationem? Et cum eunt, inquit, intrarunt ille, et clausum est ostium . Cum eunt corde, cum talia cogitant, dum se ab illa intentione alienant, et retro preterita sua recordantur, eunt quasi ad uendentes: et non inueniunt tunc fauentes, non inueniunt tunc laudantes, a quibus solebant laudari, et quasi excitari ad bona opera, non robore bone conscientie, sed incitamento lingue atiene.

12. Et illud quod dictum est, Ne forte non sufficiat nobis, magna consideratione humilitatis dictum est. Oleum enim quod gestamus in conscientia, iudicium est nostrum de nobis ipsis, quales simus; et difficile est ut de se quisque perfecte iudicet. Fratres mei,  quantumlibet homo proficiat, quantumlibet se ad anteriora extendat, et preterita obliuiscatur ; si iam dicit sibi, Bene est: procedit regula de thesauris Dei, examinat ad liquidum; et quis gloriabitur castum se habere cor? et quis gloriabitur mundum se esse a peccato ? Sed quid dixit Scriptura? Iudicium sine misericordia illi qui non fecit misericordiam . Quantumcumque proficias, sperabis in misericordiam. Nam si iustitia sine misericordia prolata fuerit, in quolibet quod damnet inueniet. Que nos consolatur Scriptura? Que hortatur ad misericordiam faciendam, ut omnino crebrescamus in erogando quod amplius habemus. Multa autem superflua habemus, si nonnisi necessaria teneamus: nam si inania queramus, nichil sufficit. Fratres, querite quod sufficit operi Dei, non quod sufficit cupiditati uestre. Cupiditas uestra non est opus Dei. Forma uestra, corpus uestrum, anima uestra, hoc totum opus Dei. Quere que sufficiant, et uidebis quam pauca sint. uidue suffecerunt duo nummi ad faciendam misericordiam , suffecerunt duo nummi ad emendum regnum Dei. Ad uestiendos toties uenatores quid sufficit editori? uidete quia non solum pauca sunt que uobis sufficiant; sed nec ipse Deus multa a uobis querit. Quere quantum tibi dederit, et ex eo tollo quod sufficit: cetera que superflua iacent, aliorum sunt necessaria. Superflua diuitum, necessaria sunt pauperum. Res aliene possidentur, cum superflua possidentur.

13. Faciens ergo huiusmodi misericordias, et illam precipue que gratis constat, Dimitte, sicut dimittimus ; quo nonnisi caritatem erogas, que crescit cum erogas: faciens ergo et feruens in ipsis bonis operibus misericordie, que iam bona opera, ut iam diximus, tunc non erunt necessaria, quia nullus erit miser in quem facienda sit misericordia  ; exspectabis securus iudicium, non tam securus de iustitia tua, quam securus de misericordia Dei, quia et tu misericordiam prerogasti. Iudicium enim sine misericordia illi qui non fecit misericordiam: superexaltat autem, inquit, misericordia iudicio. Ne putetis, fratres, quia tunc non est iustus, quando nostri [1 1Kb] miseretur, aut recedit a regula iustitie sue. Et cum damnat, iustus est; et cum miseretur, iustus est. Quid enim tam iustum, quam reddere misericordiam preroganti? Quid tam iustum, quam ut in qua mensura mensi fueritis, in ea remetiatur uobis ? Da egenti fratri. Cui fratri? Christo. Si ergo quia fratri, Christo; et quia Christo, Deo, qui est super omnia benedictus in secula : Deus egere a te uoluit; et tu manus retrahis? Certe tu porrigis manum, et petis a Deo: audi Scripturam, Non sit manus tua porrecta ad accipiendum, et ad dandum collecta . Erogari sibi uult Deus ex illo quod dedit.  Quid enim das quod ille non dedit? quid enim habes quod non accepisti ? Aut uero, non dico, Deo, sed cuilibet de tuo das aliquid? De illius das, qui iubet ut des. Prerogator esto, non inuasor. Hec ergo faciens, et si bona humilitate dicis de illo oleo, Ne forte non sufficiat nobis, intras et clauditur. Audi Apostolum hoc dicentem: Mihi autem minimum est ut a uobis diiudicer . Quando enim potestis diiudicare conscientiam meam? quando examinare quo animo facio, quidquid facio? quantum possunt homines de alio iudicare? Plus homo utique ipse de se; sed Deus plus de homine, quam homo de se. Ergo si talis fueris, intrabis; in quinque illis uirginibus eris: cetere fatue excludentur. Nam hoc habes in Euangelio, Claudetur ostium, et stabunt et clamabunt, Aperi nobis; et non aperietur: Quoniam confirmauit uectes portarum tuarum. Confirmauit, inquit, uectes portarum tuarum: secura sta, secura lauda, sine fine lauda. Fortiter clause sunt porte tue; non exit amicus, non intrat inimicus: Confirmauit uectes portarum tuarum.

14. Benedixit filios tuos in te. Non uagantur foris, non peregrinantur; intus gaudent, intus laudant, intus benedicuntur [1 1Kb] ; intus non parturiunt, quia iam neminem pariunt. Filii sunt, sancti sunt: isti filii sancti iam laudantes et gaudentes, parturiti et parti sunt matre caritate, inclusi sunt colligente caritate. Audi caritatem parturientem illos: qua preditus Paulus apostolus, non solum paternum, sed et maternum cor gerens [2 1Kb] in filios, Filii mei, inquit, quos iterum parturio . Cum Paulus eos parturiebat, caritas parturiebat: cum caritas eos parturiebat, Dei Spiritus parturiebat; caritas enim Dei diffusa est in cordibus nostris per Spiritum sanctum, qui datus est nobis . Ergo colligat quos parturiuit et peperit. Modo iam intus filii sunt, securi sunt: uolarunt de nido timoris, uolarunt in celestia, uolarunt in eterna; iam nichil metuunt temporale.

15. [uers. 14.] Benedixit filios tuos in te. Quis? Qui posuit fines tuos pacem. Quomodo exsultastis omnes [3 1Kb] ? Hanc amate, fratres mei. Multum delectamur, quando clamat de cordibus uestris pacis dilectio. Quomodo uos delectauit? Nihil dixeram, nichil exposueram; uersum pronuntiaui, et exclamastis. Quid de uobis clamauit? Dilectio pacis. Quid ostendi oculis uestris? Unde clamatis, si non amatis? unde amatis, si non uidetis? Inuisibilis est pax. Quis est oculus quo uisa est, ut amaretur? Neque enim acclamaretur, nisi amaretur. Hec sunt spectacula que exhibet Deus rerum inuisibilium. Quanta pulchritudine intellectus pacis corda uestra percussit? Quid iam ego loquar de pace, aut de laude pacis? Preuenit omnia uerba mea uester affectus: non impleo [4 1Kb] ; non possum, infirmus sum. Differamus omnes laudes pacis ad illam patriam pacis. Ibi eam plenius laudabimus, ubi eam plenius habebimus. Inchoatam in nobis si sic amamus, perfectam  quomodo laudabimus? Ecce hoc dico, o filii dilecti [1 1Kb] , o filii regni, o ciues Ierusalem, quoniam in Ierusalem uisio pacis est; et omnes qui amant pacem, benedicuntur in ea, et ipsi intrant cum clauduntur porte, et firmantur uectes. Hanc quam nominatam sic amatis et diligitis, ipsam sectamini, ipsam desiderate; ipsam in domo, ipsam in negotio, ipsam in uxoribus, ipsam in filiis, ipsam in seruis, ipsam in amicis, ipsam in inimicis diligite.

16. Ipsa est pax quam non habent heretici. Quid agit pax in huius adhuc regionis incertis, in ista peregrinatione mortalitatis nostre; cum adhuc nemo est alteri conspicuus, nemo uidet cor alterius? quid agit pax? De incertis non iudicat, incognita non confirmat; procliuior est ad bene credendum de homine, quam ad male suspicandum. Non se multum dolet errare, cum bene credit etiam de malo; perniciose autem, cum male sentit forte de bono. Nescio qualis sit [2 1Kb] : quid perdo, si credo quia bonus est? Si incertum est, licet ut caueas, ne forte uerum sit; non tamen damnes, tanquam uerum sit. Hoc pax iubet. Quere pacem, ait, et sequere eam . Heresis quod monet? Damnat incognitos, damnat totum mundum: Periit totus mundus, nullus est Christianus, Africa remansit. Bene iudicasti. De quo tribunali dicis tu sententiam in orbem terrarum? in quo foro ante te mundus stetit? Nolo mihi credatur, sed nec tibi: Christo credatur, Spiritui Dei per Prophetas credatur, Legi Moysi credatur. Quid dixit Moyses de futuris his temporibus? Ad Abaraham dictum est: In semine tuo benedicentur omnes gentes . An dubitas quid sit semen Abrahe? Puto quia cum Apostolus dixerit, non dubitabis: aut si et de Apostolo dubitabis, quare, Pax, pax; et non est pax ? Quid dicit Apostolus? Abrahe dicte sunt promissiones, et semini eius. Non dicit, Et seminibus, tanquam in multis; sed tanquam in uno, Et semini tuo, quod est Christus . Ecce ante millia annorum dictum est Abrahe, In semine tuo benedicentur omnes gentes: quod ante millia annorum dictum est, et ab uno creditum, modo iam uidemus impletum. Hac legimus, hac intuemur, et tu resistis de transuerso ueniens? Quid dicturus? Noli credere. Cui? Spiritui Dei? Deo loquenti ad Abraham? Et cui credo? Tibi? Non hoc dico, inquies. Non hoc dicis? non dicis: Mihi potius crede, quam Spiritui Dei et Deo loquenti ad Abraham? Quid ergo mihi dicis? Ille tradidit, et ille tradidit. De Euangelio recitas hoc, de Apostolo, de Prophetis? Discute omnes Scripturas, lege mihi hoc ex eis quibus credo; tibi enim non credo. Unde lecturus es? Hoc mihi pater meus, ait, hoc mihi auus meus, hoc mihi frater meus, hoc mihi episcopus meus. Sed hoc Abrahe Deus: In semine tuo benedicentur omnes gentes. Audit unus homo et credit, et fit in multis post multa tempora. Quando dictum est, creditur: quando impletum est, dubitatur? Hoc  ergo dixit Moyses, dicant et Prophete. uide commercium emptionis nostre. Christus pendet in ligno; uide quanto emit, et sic uidebis quid emit. Empturus est aliquid; ipsum aliquid nondum scis. uide, uide quanti, et uidebis quid. Sanguinem fudit, sanguine suo emit, sanguine Agni immaculati emit, sanguine unici Filii Dei emit. Quid emptum est sanguine unici Filii Dei? Adhuc uide quanti. Propheta dixit longe antequam fieret: Foderunt manus meas et pedes meos, dinumerauerunt omnia ossa mea. Magnum pretium uideo, Christe [1 1Kb] ; uideam quid emisti: Commemorabuntur, et conuertentur ad Dominum uniuersi fines terre. In uno eodemque psalmo emptorem uideo, et pretium, et possessionem. Emptor Christus est, pretium sanguis, possessio orbis terrarum. uoces ipsas propheticas audiamus, contradicentes litigatoribus hereticis. Ecce possessio Domini mei. Ius [2 1Kb] lego in psalmo, Commemorabuntur, et conuertentur ad Dominum uniuersi fines terre, et adorabunt in conspectu eius uniuerse patrie gentium. Et uide iurgantem, uide ius defendentem: Quoniam ipsius est regnum, et ipse dominabitur gentium . Ipse qui emit Christus, non qui apostatauit Donatus. Adorabunt: recte, adorabunt omnes patrie gentium in conspectu eius. Quare recte? Quoniam Domini est regnum, et ipse dominabitur gentium. Illud Moyses, hoc Prophete, et alia multa millia. Quis numerat testimonia de Ecclesia toto terrarum orbe diffusa? quis numerat? Non sunt tot hereses contra Ecclesiam, quot sunt testimonia Legis pro Ecclesia. Que pagina non hoc sonat? quis uersus non hoc loquitur? Omnia clamant pro unitate dominica, quia posuit fines Ierusalem pacem. Tu contra ista latras, heretice! Unde merito dicitur in illa ciuitate, quod scriptum est in Apocalypsi, Canes foras . Tu contra ista latras. Unde iudicasti de orbe terrarum, ut dicere ceperam? quo tribunali? Presumptione uidelicet cordis tui. Altum tribunal, sed ruinosum. Dixit hoc Moyses, dixerunt hoc Prophete; et nondum credunt, qui se christianos uideri uolunt [3 1Kb] !

17. Torquebatur quidam diues apud inferos, desiderauit aque stillam de digito contempti ante ianuam suam pauperis, quoniam urebatur in flammis. Et cum ei non daretur, quia iudicium sine misericordia illi qui non fecit misericordiam; cum ergo ei non daretur, dixit ad Abraham: Pater Abraham, mitte Lazarum. Habeo ibi quinque fratres; annuntiet eis que hic patior, ne et ipsi ueniant in locum hunc tormentorum. Et quid illi Abraham? Habent illic Moysen et Prophetas. Et ille: Non, pater Abraham; sed si quis ex mortuis resurrexerit, credent. Et Abraham: Si Moysen, inquit, et Prophetas non audiunt, nec si quis a mortuis resurrexerit, credent . De quibus dixit, Habent ibi Moysen et Prophetas? De his utique qui adhuc uiuebant, quibus adhuc tempus correctionis largum erat, qui nondum uenerant in loca illa tormentorum.  Habent ibi, inquit, quos audiant, Moysen et Prophetas. Non credunt his, sed si quis a mortuis resurrexerit, credent. Si Moysen et Prophetas non audiunt, nec si quis a mortuis resurrexerit, credent. Sententia Abrahe est. Abrahe sententia ubi, et unde? De quodam excelso loco, et pleno quietis et felicitatis, quem uidit ille, qui cruciabatur in flamma, leuatis oculis suis; quando in eius gremio, id est in eius secreto, uidit pauperem feliciter exsultantem: inde prolata est ista sententia. uide de quo tribunali. Ibi enim habitat Deus, quia in sanctis habitat Deus. Unde optat Apostolus et dicit, Dissolui et esse cum Christo, multo magis optimum : et latroni illi dicitur, Hodie mecum eris in paradiso . Ergo Dominus cum Abraham et in Abraham manens dixit istam sententiam: Habent ibi Moysen et Prophetas; si illos non audiunt, neque si aliquis a mortuis resurrexerit, credent ei. O heretici, habetis hic Moysen et Prophetas: adhuc uiuitis, adhuc potestis audire, adhuc licet corrigi, animositatem frenare; ueritatem tenere ad huc conceditur: disceptate uobiscum utrum audiendus sit Moyses et Prophete, qui fidei sue testimonia tanta [1 1Kb] exhibuerunt; cum uideamus sic currere res humanas, ut ab ipsis predicte sunt. Quid dubitatis adhuc credere Moysi et Prophetis? quid dubitatis audire? An forte queritis resurgentem a mortuis, utrum et ipse uobis dicat de Ecclesia sua? Quesiuit hoc diues apud inferos, aliquem mitti ex mortuis ad fratres suos: reprehensus est quia hoc quesiuit; sufficere debuerunt fratribus eius Moyses et Prophete. Ad hoc ille frustra quesiuit, ut uos iam exemplo admoniti, ne frustra et sero querentes, sicut ille torqueamini. Audiatis Moysen et Prophetas. Quid dixit Moyses? In semine tuo benedicentur omnes gentes. Quid dixerunt Prophete? Commemorabuntur, et conuertentur ad Dominum uniuersi fines terre. Adhuc mihi dicturus es: Surgat aliquis ex mortuis; ego non credo, nisi aliquis inde uenerit, et dixerit? O Domine, gratias misericordie tue: uoluisti mori, ut aliquis ab inferis surgeret; et ipse aliquis, non quicumque, sed ueritas surrexit ab inferis. Qui uerum de inferis diceret, etsi ad inferos non ueniret; tamen propter uoces imperitorum malorum, ecce ipse mortuus est, ecce resurrexit ab inferis. Quid dicis, heretice? quid dicis? Modo te audiam, finite sunt omnes excusationes tue; etsi uerba diceres [2 1Kb] diuitis apud inferos constituti, surrexit a mortuis Christus: dignaris uel ipsum audire? Ecce quod forte similis diuiti mortuo uiuus desiderabas, surrexit ab inferis [3 1Kb] : non pater tuus, non auus tuus, non illi surrexerunt qui nescio quos nomine traditionis infamauerunt. Sed ecce non infamauerunt, uerum dixerunt; uis nosse quam nichil ad me? Audiamus simul quid dixerit qui surrexit ab inferis. Quid pluribus immorer? Audiamus, iam aperiatur Euangelium, legatur quod factum est tanquam fiat: ponantur  ante oculos nostros gesta preterita, propter cauenda futura. Ecce Christus surgens a mortuis, ostendit se discipulis suis. Nuptie ipsius; ipse sponsus, Ecclesia sponsa. Ecce sponsus qui dicebatur mortuus, absumptus, finitus; ecce integer resurrexit, ecce ostenditur oculis discipulorum, ecce prebetur contrectantibus manibus, ecce tetigerunt cicatrices, que desperate sunt uulnera [1 1Kb] . Exhibuit se oculis eorum uidendum, manibus contrectandum: putant spiritum esse; desperauerunt enim de salute sua. Exhortatur eos, confirmat in fide: Palpate, et uidete, quia spiritus carnem et ossa non habet, sicut me uidetis habere. Tangunt, gaudent, trepidant. Et cum adhuc trepidarent pre gaudio; sic habes scriptum. Etsi certa sunt, que multum leta sunt uix creduntur. Dubitatio quedam ueluti tardius credentis, condit uoluntatem tenentis [2 1Kb] . Necesse est ut plus homo gaudeat, cum uenerit quod desperauerat. Nam ad ipsum gaudium condiendum et augendum, noluit se statim cognosci. Tenuit uisus discipulorum suorum, illorum duorum quos inuenit in uia colloquentes iam in desperatione, et dicentes: Nos autem sperabamus quia ipse esset redempturus Isrel. Putauerant hoc, iam non putabant. Iam spes cum eis non erat, et Christus cum eis erat: sed qui se reddidit, et spem reduxit. Postea ergo dixit, posteaquam eum illi in panis fractione cognouerunt, et obtulit se aliis discipulis suis, cum putarent spiritum esse, Palpate et uidete, quia spiritus carnem et ossa non habet, sicut me uidetis habere. Et cum adhuc pre gaudio trepidarent: Habetis hic, ait, quod manducetur? Accepit, benedixit, manducauit, et dedit eis. Expressa est ueritas corporis, ablata est omnis suspicio falsitatis. Quid deinde? Non sciebatis quia oportebat impleri omnia que scripta sunt in Lege Moysi et Prophetis et Psalmis de me? Et quia illi credebant Moysi et Prophetis: uerum enim erat quod dixit Abraham, Si Moysen et Prophetas non audiunt, neque si quis ex mortuis resurrexerit, credent: quia ergo credebant Moysi et Prophetis, et non erant de ipsis quos reprehendit Abraham, audierunt quod ait Dominus, Non sciebatis quia oportebat impleri omnia que scripta sunt in Lege Moysi et Prophetis et Psalmis de me? Ecce qui crediderunt Moysi et Prophetis, uidete quemadmodum ex ipsorum testimonio credunt ei qui surrexit a mortuis: Tunc aperuit illis sensum, ut intelligerent Scripturas; et dixit eis, Quoniam sic scriptum est, et sic oportebat Christum pati, et a mortuis resurgere tertia die.

18. Habes iam sponsum Ecclesie. Et non hinc tacuit Moyses, non hinc tacuerunt Prophete, Christum resurrecturum a mortuis tertia die; passurum, resurrecturum. Descriptus est nobis sponsus, ut non erremus. Sed nescio qui existunt, et quia non erramus in sponso, et ipsi uidentur ea que et nos credere de sponso, ut a membris sponsi nos auocent, dicunt nobis: Ipse est quidem sponsus quem creditis, quem et nos credimus: sed sponsa non est ipsa Ecclesia  quam tenetis. Et que illa est? Pars Donati. Et hoc est quod tu dicis: hoc tu dicis, an sponsus? Tu dicis, an Deus per Moysen? Ecce per Moysen Ecclesiam teneo: dictum est a Moyse, In semine tuo benedicentur omnes gentes. Tu dicis, an Spiritus Dei per Prophetas? Ecce per Prophetas Ecclesiam teneo: dictum est per Prophetam, Commemorabuntur, et conuertentur ad Dominum uniuersi fines terre. Ecce iam teneo testimonium Legis et testimonium Prophetarum; audiamus et eum qui surrexit a mortuis. Ostendit se sponsum, tenemus eum. Confirmauit demonstrando, exhibendo testimonia. Hoc enim Moyses, hoc Prophete, quia oportebat pati Christum, et resurgere tertia die. Iam ergo quia tenemus ambo sponsum ex ipsis uerbis, et puto quia iam incipis mecum credere et his uerbis Moysi, et Prophetis; credamus et ei qui resurrexit a mortuis. Sequatur, et dicat. O Domine, uideo iam sponsum Christum; factum est: ne quis me auocet a membris sponse tue, et non sis mihi caput, si ego in membris eius non fuero; dic mihi et de Ecclesia aliquid; quia iam de sponso eius non dubito. Audi et de Ecclesia. Sequitur et dicit: Predicari in nomine eius penitentiam et remissionem peccatorum. Nihil uerius, predicari in nomine eius penitentiam et remissionem peccatorum. Sed hoc ubi? Alii enim dicunt, Ecce hic; alii, Ecce illic. Et quid ipse? Nolite credere: exsurgent pseudochristi et pseudoprophete, et dicent, Ecce hic, et ecce illic . Non enim de ipso capite dicunt, Ecce hic, et ecce illic; notum est enim quod Christus in celis est: sed de Ecclesia ubi Christus est, qui ait, Ecce ego uobiscum sum usque ad consummationem seculi . Sed ait Dominus: Nolite credere: qui dicit, Ecce hic, et ecce illic, partes ostendit; ego totum emi. Dicat mihi hoc Euangelium: dic hoc ipse ex Euangelio, quia iam resurrexisti a mortuis, ut credant tibi qui credunt Moysi et Prophetis; dic mihi hoc tu. Audio: Oportebat Christum pati et resurgere tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Quid est, heretice? Certe cum recitarem Moysen, cum recitarem Prophetas, distulisti ad eum qui resurrecturus erat a mortuis: ecce resurrexit, ecce dixit; tam nullam habet dubitationem Ecclesia Christi et uxor Christi, quam nullam habet dubitationem corpus Christi, demonstratum oculis, contrectatum manibus discipulorum. Ecce qui resurrexit a mortuis utrumque ostendit: ostendit caput, ostendit membra; ostendit sponsum, ostendit sponsam. Aut utrumque mecum crede, aut illud in damnationem tuam credis. Quid enim quia resurrexit a mortuis, quia in eodem corpore resurrexit? Bene, quia cicatrices ostendit; quia ut crucifixus est, ut sepultus, ita redditus, ita demonstratus: optime credis; audi illum loquentem in quem credis. Predicari in nomine eius penitentiam et remissionem peccatorum. Ubi? Per latas terras. Si uellem illud ego dicere, iam luctans aduersus hereticos, iam pugnans, iam habens cum  illis conflictum tante questionis; non illud dicerem sic contra presentes hereticos, quomodo illud dixit ille contra futuros. Quid uis amplius? Remissio peccatorum in Christi nomine predicatur. Ubi? Per omnes gentes. Unde? Incipiens ab Ierusalem. Communica huic Ecclesie. Quare litigamus? Cepit enim hec Ecclesia ab Ierusalem ista terrena, ut gaudeat inde Deo in illa Ierusalem celesti. Ab hac enim incipit, ad illam terminat. In illa tota Ecclesia erit, ab ista exordium fidei sumpsit.

19. Lege Actus Apostolorum, si forte mentior, quomodo ibi erant congregati discipuli, cum ueniret Spiritus sanctus; ut ostendatur tibi quod dixit Dominus, Incipientibus ab Ierusalem; quomodo linguis omnium locuti sunt in quos uenit Spiritus sanctus . Quare non uis loqui omnium linguis? Ecce ibi omnes lingue sonuerunt. Quare modo cui datur Spiritus sanctus, non loquitur omnium linguis? Hoc enim tunc erat indicium uenientis in homines Spiritus sancti, ut linguis omnium loquerentur. Modo quid dicturus es, heretice? quia non datur Spiritus sanctus? Non dico, Ubi [1 1Kb] ? Datur, an non datur? Si non datur; quid est quod agitis, loquendo, baptizando, benedicendo? Quid est quod agitis? Inania celebratis. Ergo datur. Si datur; quare linguis omnium non loquuntur quibus datur? Numquid defecit donum Dei, aut minor est fructus? Creuerunt zizania, sed et triticum: Sinite utraque crescere usque ad messem . Non dixit, Crescant zizania, decrescat frumentum; utrumque creuit. Quare non apparet modo Spiritus sanctus in linguis omnibus? Imo uero apparet in linguis omnibus: tunc enim nondum erat Ecclesia per terrarum orbem diffusa, ut membra Christi in omnibus gentibus loquerentur. Tunc implebatur in uno, quod prenuntiabatur in omnibus. Iam totum corpus Christi loquitur omnium linguis: et quibus nondum loquitur, loquetur. Crescet enim Ecclesia, donec occupet omnes linguas. Quod uos deseruistis, quousque creuit! Tenete nobiscum quousque accessit, ut nobiscum perueniatis ad que nondum accessit. Loquor omnium linguis, audeo tibi dicere. In corpore Christi sum, in Ecclesia Christi sum: si corpus Christi iam omnium linguis loquitur, et ego in omnibus linguis sum; mea est greca, mea est syra, mea est hebrea, mea est omnium gentium, quia in unitate sum omnium gentium.

20. Ergo, fratres, cepit Ecclesia ab Ierusalem; iit per omnes gentes: quid euidentius hoc testimonio Legis, Prophetarum, ipsius Domini? Apostolorum ubique personant uoces, reddentes testimonium spei nostre in unitate corporis Christi. Gaudete in frumentis, tolerate zizania, gemite in tritura, suspirate in horreum. ueniet illud tempus quo gaudebimus, confirmatis uectibus portarum Ierusalem. Intret qui intraturus est. Qui illuc manifestus intrabit, huc fictus non intrat. Qui autem huc fictus intrat, foris est. Foris est, et nescit: uentilabrum probabit, uectes  probabunt. Qui modo uere intus et ueraciter intus, ibi firmiter intus: qui autem hic tolerando intus, ibi gaudendo intus. Fines enim Ierusalem pax; quia, Posuit, inquit, fines tuos pacem. Modo desideramus pacem, quam hic habemus in spe. Adhuc enim in nobis ipsis qualis pax? Caro concupiscit aduersus spiritum, et spiritus aduersus carnem . Ubi plena pax in uno homine? Quando erit plena in uno homine, tunc erit plena in omnibus ciuibus Ierusalem. Quando erit plena pax? Quando corruptibile hoc induerit incorruptionem, et mortale hoc induerit immortalitatem : tunc plena pax, tunc firma pax; nichil litigat aduersus animam in homine, non ipsa aduersum se, ex quadam parte saucia; non carnis fragilitas, non indigentia corporis, non fames, non sitis, non frigus, non estus, non lassitudo, non ulla inopia, non prouocatio rixe, non certe ipsa sollicita cautela et uitandi inimici et diligendi. Hec omnia, fratres mei, litigant aduersum nos; nondum est plena et perfecta pax. Quod clamastis iamdudum nominata pace, ex desiderio clamastis; clamor uester de siti fuit, non de saturitate: quia ibi erit perfecta iustitia, ubi perfecta pax. Modo esurimus et sitimus iustitiam. Beati qui esuriunt et sitiunt iustitiam, quoniam ipsi saturabuntur . Quomodo ipsi saturabuntur? Cum ad pacem uenerimus. Ideo cum dixisset, Qui posuit fines tuos pacem; quia ibi saturitas et nulla indigentia, subdidit statim, Et adipe frumenti satians te

21. Fratres, quoniam pax ipsa de qua loquimur, nondum est in totis nobis, id est in unoquoque nostrum tota, adhuc forte spiritum uestrum delectat audire: sed si nichil resistit et rebellat ex corpore, finiemus Psalmum. Fatigatos uos nunquam sentio; tamen uereor, nouit Deus, ne oneri sim uobis aut quibusdam fratribus: et uideo studia multorum exigentium de me hunc laborem et hunc sudorem, quem credo in Domino non futurum infructuosum. Gaudeo tantam esse uoluptatem in ueritate uerbi Dei, ut studium uestrum bonum in bono et de bono, uincat studium insanorum qui sunt in amphitheatro. Numquid illi si tam diu starent, adhuc spectarent? Ergo, fratres, audiamus cetera, quia hoc uultis. Adsit Dominus, adsit et uiribus et mentibus nostris. Qui posuit fines tuos pacem, ad illam Ierusalem dicit: et adipe frumenti satians te. Transit fames et sitis iustitie, succedit saturitas. Qui ibi erit adeps frumenti, nisi panis ille qui descendit de celo ad nos ? In patria ipsa quomodo saturabit, qui in peregrinatiane sic pauit?

22. [uers. 15.] Iam modo de ipsa peregrinatione nostra locuturus est, qua uenitur ad illam Ierusalem ubi collaudabimus Dominum, laudabimus Dominum Deum nostrum, nos Ierusalem, nos Sion, quando confirmabuntur uectes portarum nostrarum. Etenim ille qui tunc satiabit adipe frumenti, quid facit in ista peregrinatione? Hoc quod sequitur: Qui emittit uerbum suum terre. Ecce in terra laboramus fessi, languidi, pigri, frigidi: quando leuaremur ad adipem  frumenti et satietatem [1 1Kb] , nisi mitteret uerbum suum terre, qua grauabamur; terre, qua impediebamur a reditu? Misit uerbum suum, non deseruit etiam in eremo, pluit manna de celo. Qui emittit uerbum suum terre; et uenit ad terras uerbum eius. Quomodo? aut quod est uerbum eius? Usque in uelocitatem currit uerbum eius. Non dixit, uelox est uerbum eius: currit uerbum eius usque in uelocitatem. Intelligamus, fratres; non potuit eligere melius uerbum. Calidus calore calescit, frigidus frigore frigescit, uelox uelocitate uelox fit. Quid calidius ipso calore, quo calescit quidquid fit calidum? Quid frigidius ipso frigore, quo frigescit quidquid frigidum fit? Quid ergo uelocius ipsa uelocitate, qua uelox fit quidquid uelociter currit? Possunt dici multa uelocia, et alia magis et alia minus; et tanto queque res uelox est, quanto est particeps uelocitatis. Illa res magis est particeps uelocitatis; ergo magis uelox: aut minus particeps uelocitatis; ergo minus uelox. Ipsa itaque uelocitate quid uelocius? Ergo quo usque currit? Usque in uelocitatem. Quantum uis auge quod uelox est uerbum, et dic: uelocius est quam illud aut illud, quam aues, quam uenti, quam Angeli. Numquid aliquid horum tantum, quanta ipsa uelocitas, usque in ipsam uelocitatem? uelocitas ipsa quid est, fratres? Ubique est, non est in parte. Hoc pertinet ad uerbum Dei, non esse in parte, ubique esse per seipsum uerbum, ex quo Dei uirtus et Dei Sapientia est , nondum assumpta carne. Si cogitemus Deum in forma Dei, uerbum equale Patri; ipsa est Sapientia Dei, de qua dictum est: Attingit in fine usque ad finem fortiter . Quanta uelocitas! Attingit a fine usque ad finem fortiter. Sed forte immobilitate attingit. Si immobilitate, tanquam moles aliqua saxea impleat locum aliquem; dicitur quod attingit eiusdem loci a fine usque ad finem, non tamen motu. Quid ergo dicimus? non habet motum uerbum illud, et Sapientia illa stolida est? Et ubi est quod dicitur de Sapientie Spiritu? Cum multa dicerentur: Acutus, inquit, mobilis, certus, incoinquinatus . Sic utique sapientia Dei mobilis. Si ergo mobilis; quando hoc tangit, illud non tangit? aut hoc tangit, illud deserit? Et ubi est uelocitas? Hoc facit uelocitas, ut et ubique semper sit, et nusquam inclusa teneatur. Sed cogitare ista non possumus; pigri sumus. Quis ista cogitet? Et reuera, fratres, quoniam dixi quomodo potui , et quomodo potuistis intellexistis. Sed quid dicit Apostolus? Ei autem qui potens est facere supra quam petimus, aut intelligimus . Quid hic ostendit? Quia quotiescumque intellexerimus, non intelleximus sicuti est. Quare hoc? Corpus enim quod corrumpitur aggrauat animam . Ergo in terra frigidi sumus. uelocitas enim feruens est; et omnia feruentia uelociora, omnia frigida tardiora. Nos tardi, ergo frigidi. Illa autem Sapientia currit usque in uelocitatem. Ergo feruentissima est; nec est qui se abscondat a calore eius .

 23. [uers. 16.] Nos ergo, qui frigidi corporis tarditate, uinculo terrene uite huius corruptibilis onerati, nullamne spem habemus ad capiendum uerbum, quod usque in uelocitatem currit? An uero ille quamuis ex corpore in infima depressos deseruit? Nonne ipse predestinauit nos, antequam in isto mortali et pigro corpore nasceremur? Qui ergo predestinauit nos, dedit terre niuem, ipsos nos. Iam enim ueniamus ad illos Psalmi uersus subobscuros; incipiant illa inuolucra euolui: quoniam uos uerbum Dei, quanto magis per nos dicitur, tanto auidiores inuenit. Ecce nos pigri in hac terra quasi congelauimus hic. Et quomodo contingit niuibus; sursum enim gelant, et in ima decidunt: sic frigescente caritate decidit humana natura in has terras, et pigro corpore inuoluta uelut nix facta est. Sed in ista niue sunt predestinati filii Dei. Dat enim ille niuem uelut lanam. Quid est, uelut lanam? Id est, de niue quam dedit, de istis pigris adhuc spiritu et frigidis quos predestinauit, facturus est aliquid. Lana enim materies uestis est: lana cum uidetur, ueluti preparatio est aliqua ad uestem. Ergo quia predestinauit hos qui ad tempus frigidi repunt in terra, et nondum feruent spiritu caritatis , ueluti lanam dedit hos Deus; facturus est inde uestem. Merito in monte uestis Christi fulsit, sicut nix . Fulgebat uestis Christi, sicut nix, tanquam de illa lana iam facta erat tunica; de qua lana, id est de niue quam dedit sicut lanam, adhuc predestinati, pigri erant: sed exspecta, uide quid sequatur; quia sicut lanam dedit eos, fit inde tunica. Quomodo enim dicitur Ecclesia corpus Christi, dicitur et uestimentum Christi ipsa Ecclesia: inde est illud quod ait Apostolus, Ut exhiberet sibi gloriosam Ecclesiam, non habentem maculam aut rugam . Ergo exhibeat sibi gloriosam Ecclesiam, non habentem maculam aut rugam; faciat sibi uestem de illa lana quam predestinauit in niue. Adhuc in hominibus incredulis, et frigidis, et pigris, faciat uestem de hac lana. Ut abluatur a maculis, mundetur fide; ut rugam non habeat, tendatur in cruce. Qui dat niuem sicut lanam.

24. Iam si predestinati sunt, uocandi sunt. Quos enim predestinauit, illos et uocauit . Iam quomodo uocantur ex languore corporis illius, ut sani fiant? quomodo uocantur? Audi Euangelium: Non ueni uocare iustos, sed peccatores in penitentiam . Incipit ergo iam predestinatione niuis illius [1 1Kb] cognoscere torporem suum, accusare peccatum suum; incipit uocatione uenire ad penitentiam. Merito ergo qui dat niuem uelut lanam, propter confectum tunice future; etiam propter uocationem in penitentiam, nebulam uelut cinerem spargit. Nebulam, inquit, uelut cinerem spargit: quis? Qui dat niuem sicut lanam. Quos enim predestinauit, uocat in penitentiam; quia quos predestinauit, illos et uocauit.  Cinis autem ad penitentiam pertinet. Audi uocantem ad penitentiam, cum exprobrauit quibusdam ciuitatibus, dicens: ue tibi Corozaim, ue tibi Bethsaida; quia si in Tyro et Sidone facte essent uirtutes que facte sunt in uobis, olim, inquit, in cilicio et cinere penitentiam egissent . Ergo nebulam uelut cinerem spargit. Quid est, Nebulam uelut cinerem spargit? Cum uocatur quisque ad intelligendum Deum, et dicitur illi, Cape ueritatem, incipit uelle capere ueritatem, non sufficit, uidet se quamdam caliginem pati, quam antea non uidebat. Ad hoc est [1 1Kb] ergo illa nebula, ut noueris nescire te, et noueris quid scire oporteat, et uideas te inualidum ad illud sciendum quod oportet sciri. Nam si in ista nebula iam ante presumpseris scire, audies ab Apostolo: Qui se putat aliquid scire, nondum scit quemadmodum oporteat eum scire . Ergo nondum comprehendisti, adhuc nebulam pateris. Sed non te deseruit qui accendit tibi lucernam carnis sue. Non erras [2 1Kb] in nebula; fide sequere. Sed quia conaris uidere, et non potes, peniteat te peccatorum; quia nebula uelut cinis sparsa est. Iam te peniteat contumacem te fuisse aduersus Deum; iam te peniteat secutum te fuisse uias tuas malas. Peruenisti in istam difficultatem illius beate uisionis; et erit tibi salubris nebula quam sicut cinerem spargit Deus. Tu ipse es adhuc nebula, sed uelut cinis. Adhuc enim penitentes uolulantur in cinere, fratres mei, tanquam similes se contestantes, dicentes Deo suo: Cinis sum. Dixit enim quedam Scriptura: Despexi meipsum et distabui, et estimaui me terram et cinerem . Hec est humilitas penitentis. Quando Abraham loquitur ad Deum suum, et quando uult sibi aperiri incendium Sodomorum: Ego, inquit, terra et cinis sum . Quomodo fuit ista semper humilitas in magnis et sanctis uiris? Nebulam ergo uelut cinerem spargit: quare? Quia quos predestinauit, illos et uocauit, qui non uenit uocare iustos, sed peccatores in penitentiam.

25 [uers. 17, 18.] Qui mittit crystallum suum uelut frusta panis. Non denuo laborandum est dicere quid sit crystallum. Prelocuti enim sumus, et credo non excidisse Charitati uestre. Quid est ergo, Mittit crystallum suum uelut frusta panis? Quomodo nix illa ipsius, quia predestinatorum est; quomodo nebula illa ipsius, quia ipsi uocantur ad penitentiam, qui predestinati sunt ad salutem: sic est quodammodo crystallum ipsius. Quid est crystallum? Multum obduruit, multum congelauit; non iam sicut nix facile solui potest. Nix multorum annorum tempore durata et serie seculorum, crystallum dicitur: et hoc mittit uelut frusta panis. Quid hoc sibi uult? Fuerunt nimis duri, non iam niui, sed crystallo comparandi: et ipsi predestinati sunt, et uocati; et quidam eorum ita ut pascerent alios, et essent utiles et aliis. Et quid opus est ut numeremus multos forte quos nouimus, illum aut illum? Occurrit unicuique cogitanti, ex iis quos  nouit, quam forte duri et pertinaces et obnitentes aduersus ueritatem fuerunt, et modo predicant ueritatem: facti sunt frusta panis. Quis ille unus panis? Multi, inquit Apostolus, Unum corpus sumus in Christo : unus panis, unum corpus multi sumus, ipse dicit . Ergo si unus panis totum corpus Christi, membra Christi frusta panis sunt. De quibusdam duris facit membra sua, et utilia ad alios pascendos. Quid imus per multos? Notissimum illum Paulum apostolum intueamur. Nihil nobis isto uiro notius, nichil suauius, nichil in Scripturis familiarius est. Et si fuerint qui ex tanta duritia, in quanta ipse fuit, panis fierent [1 1Kb] ; ipso proposito ad exemplum, omnes occurrant, ut explicetur sensus iste, Mittit crystallum suum sicut frusta panis. Ecce crystallum erat apostolus Paulus, durus, obnitens ueritati, clamans aduersus Euangelium, tanquam indurans aduersus solem. Iste quam durus fuit, crescens in Lege, eruditus ad pedes Gamalielis Legis doctoris ! Non audiebat Moysen et Prophetas Christum predicantes? Magna duritia! Certe Gentes non audierant Prophetas, non audierant Moysen: frigidi erant, sed crystallum non erant. Ille qui credebat [2 1Kb] in uerbis predicantibus Christum, et Christo uenienti non credebat, nimis obdurauerat. Quia ergo crystallum erat, nitidus uidebatur et candidus; sed durus et nimium gelidus. Quomodo nitidus et candidus? Hebreus ex Hebreis, secundum Legem Phariseus. uide nitorem crystalli. Audi duritiam crystalli: Secundum emulationem persequens Ecclesiam Christi . Inter lapidatores sancti Stephani martyris, ibi erat iste durus, et forte ceteris durior: omnium enim lapidantium uestimenta seruabat, ut omnium manibus lapidaret .

26. Ergo uidemus niuem, nebulam, crystallum: bonum est ut ille spiret, et soluat. Si enim ille non spirauerit, si non ipse duritiam glaciei huius dissoluerit, In faciem frigoris eius quis subsistet? In faciem frigoris eius, cuius? Dei. Unde est eius frigus? Ecce deserit peccatorem, ecce non uocat, ecce non aperit sensum, ecce non infundit gratiam: soluatur homo, si potest, glacie stultitie. Non potest [3 1Kb] . Quare non potest? In faciem frigoris eius quis subsistet? uide ergo congelascentem illum, et dicentem: uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis. Miser ego homo, quis me liberabit de corpore mortis huius? Ecce frigesco, ecce congelasco; quo calore soluar, ut curram? Quis me liberabit de corpore mortis huius? In faciem frigoris eius quis subsistet? Et quis seipsum liberabit, si ille deseruerit? Et quis liberat? Gratia Dei, per Iesum Christum Dominum nostrum . Audi et hic gratiam Dei: Qui mittit crystallum suum sicut  frusta panis: in faciem frigoris eius quis subsistet? Ergo desperatio est? Absit. Sequitur enim: Emittet uerbum suum, et tabefaciet ea. Non ergo desperet nix, non desperet nebula, non desperet crystallum. De niue namque tanquam de lana, conficitur tunica. Nebula illa in penitentia salutem inuenit; quia quos predestinauit, illos et uocauit. Sed licet sint inter predestinatos durissimi, et multo quasi tempore congelauerint, et crystallum facti fuerint; non erunt duri misericordie Dei. Emittet uerbum suum, et tabefaciet ea. Quid est, tabefaciet? Ne forte in malo intelligatis tabefaciet; liquefaciet, dissoluet. Duri sunt enim per superbiam. Merito et superbia stupor dicitur; quidquid enim stupidum est, frigidum est. Rigorem passi homines quotidie dicunt, Obstupui. Ergo superbia stupor est. Emittet uerbum suum, et tabefaciet ea. Et reuera cumuli niuis cum calefiunt [1 1Kb] , deliquescunt in humilitate. Quomodo ergo quasi montem niuis erigit stupor, sic stultos erigit superbia. Emittet uerbum suum, et tabefaciet ea. Ecce uenit illud crystallum Saulus post cedem et lapidationem Stephani, duritia quadam stupidus in Christum, petiit litteras a sacerdotibus, ut undique exhibeat Christianos, anhelans cedes. Durus est iste et gelidus contra ignem Dei. Sed quanquam [2 1Kb] esset durus, quanquam gelidus, ecce ille qui emittet uerbum suum, et tabefaciet ea, clamauit de celo feruidus, Saule, Saule, quid me persequeris ? Una illa uoce, tanta illa duritia crystalli resoluta est. Emittet ergo uerbum suum, et tabefaciet ea. Non desperetur de crystallo; quanto minus de niue, uel de nebula? De ipso crystallo non desperetur. Audi uocem quamdam crystalli: Qui prius fui blasphemus, et persecutor, et iniuriosus. Sed quare soluit crystallum Deus? Ne de se nix ipsa desperet. Ait enim, Ideo misericordiam consecutus sum, ut in me ostenderet Christus iehsu omnem patientiam, ad informationem eorum qui credituri sunt illi in uitam eternam . Clamat ergo Deus ad gentes: Solui crystallum, uenite niues. Emittet uerbum suum, et tabefaciet ea; spirabit spiritus eius, et fluent aque. Ecce crystallum et niues resoluuntur, eunt in aquas; qui sitiunt, ueniant et bibant. Saulus durus ut crystallum, Stephanum est persecutus ad mortem; Paulus iam in aqua uiua gentes uocat ad fontem. Spirabit spiritus eius, et fluent aque. Spiritus feruens: unde dictum est in alio psalmo, Conuerte, Domine, captiuitatem nostram, sicut torrens in austro . Captiua enim Ierusalem tanquam congelauerat in Babylonia: flat auster, soluitur rigor captiuitatis, et currit in Deum feruor caritatis. Spirabit spiritus eius, et fluent aque. Fiet in eos fons aque salientis in uitam eternam .

27. [uers. 19.] Annuntians uerbum suum Iacob, iustitias et iudicia sua Isrel. Quas iustitias? que iudicia? Quia et quidquid hic humanum genus ante perpessum est, cum esset nix, et nebula, et crystallum, merito perpessum est superbie et elationis in Deum.  Recurramus ad originem casus nostri, et uideamus quia uerissime in psalmo cantatur: Priusquam humiliarer, ego deliqui. Sed qui dicit, Priusquam humiliarer, ego deliqui; ipse dicit, Bonum mihi est quoniam humiliasti me, ut discam iustificationes tuas . Has ergo iustificationes a Deo didicit Iacob, qui fecit ipsum Iacob luctari cum Angelo; in cuius Angeli persona ipse Dominus erat luctatus. Tenuit, uim fecit ut teneret, inualuit ut teneret: fecit se teneri misericordia, non infirmitate. Luctatus ergo Iacob preualuit, tenuit; et quem uidebatur uicisse, rogat ut benedicatur ab eo . Quomodo intelligebat cum quo luctatus fuerat, quem tenuerit? Quare uiolenter est luctatus, et tenuit? Quia regnum celorum uim patitur, et qui uim faciunt, diripiunt illud . Ergo quare luctatus? Quia cum labore. Quare uix tenemus quod facile amisimus? Ne facile recipiendo quod amisimus, discamus perdere quod tenemus. Laboret homo ut teneat; tenebit ad firmitatem quod tenuerit post laborem. Ergo hec iudicia sua Deus manifestauit Iacob et Isrel. Apertius dicam: id est, quia et iusti qui hic sunt, labores, pericula, molestias, passiones pro merito patiuntur, iusto iudicio Dei. Quia ille solus potest dicere, sine causa hic se passum; quamuis ideo non sine causa, quia propter nos: qui solus potest dicere, Que non rapui, tunc exsoluebam ; qui solus dicere potuit, Ecce uenit princeps huius mundi, et in me nichil inueniet. Et quasi diceretur ei, Quare ergo pateris? sequitur et dicit: Sed ut sciant omnes quia uoluntatem Patris mei facio, surgite, eamus hinc . Ceteri omnes merito suo, iudicio Dei, et pro iustitia qui patiuntur, non sibi arrogent, quasi passionem innocentie [1 1Kb] , qualis in Christo erat. Audi apostolum Petrum: Tempus est, inquit, ut iudicium incipiat a domo Domini. Exhortans martyres et testes Dei, ut omnes minas frementis seculi patientissime tolerent, ait illis: Tempus est inchoationis iudicii ex domo Dei. Si autem initium a nobis, quis finis eorum qui non credunt Dei Euangelio? et si iustus uix saluus fit, peccator et impius ubi parebunt ? Annuntians uerbum suum Iacob, iustitias et iudicia sua Isrel.

28. [uers. 20.] Non fecit sic uniuerse genti. Nemo uos fallat: non nuntiatum est alicui genti hoc iudicium Dei, quomodo patiantur et iusti et iniusti: quo modo pro merito omnes; quomodo in gratia Dei, non in suis meritis liberentur ipsi iusti. Non annuntiatum est hoc uniuerse genti; sed soli Iacob, soli Isrel. Quid ergo nos facimus, si non annuntiauit uniuerse genti, sed tantum Iacob, tantum Isrel? Ubi erimus nos? In Iacob et in Isrel. Iudicia sua non manifestauit eis. Quibus? Omnibus gentibus. Et quomodo uocate sunt niues, soluto crystallo? quomodo uocate sunt gentes, iustificato Paulo? Quomodo, nisi ut essent in Iacob? Precisus est oleaster, ut insereretur in oliuam . Iam ad oliuam pertinent; iam  non debent dici gentes, sed una gens in Christo, gens Iacob, gens Isrel. Quare gens Iacob et gens Isrel? Quia Iacob de Isaac, Isaac de Abraham. Abrahe autem quid dictum est? In semine tuo benedicentur omnes gentes. Hoc idem dictum est ad Isaac, hoc et ad Iacob . Pertinemus ergo ad Iacob; quia pertinemus ad Isaac, pertinemus ad Abraham. Semen enim Abrahe, non me uel quolibet homine, sed Apostolo sancto interpretante, Christus est: et ipse ait, Non dicit, Et seminibus tanquam in multis; sed tanquam in uno, Et semini tuo, quod est Christus . Si unum semen, unus Iacob, unus Isrel, et omnes gentes unus [1 1Kb] in Christo. Ergo ad omnes pertinet gentes, quod reuelauit ipsi Iacob et ipsi Isrel; et illi soli in aliis gentibus deputandi sunt, qui nolentes credere in Christum, nolunt recedere ab oleastro et inseri oliue. Remanebunt in siluosis rami [2 1Kb] steriles et amari. Gaudeat Iacob. Quid est Iacob? Supplantator; quia supplantauit fratrem Iacob . Cecitas enim ex parte Isrel facta est, ut plenitudo Gentium intraret . De Iacob factus est Isrel. Quid est Isrel? Iam omnes audiamus, omnes Isrel, siue qui hic estis in membris Christi, siue qui foris et non foris, et per omnes gentes ubique foris, ubique intus; audiat ipse Isrel, qui ex Iacob factus est Isrel. Quid est Isrel? uidens Deum. Ubi uidebit Deum? In pace. In qua pace? Pace Ierusalem; quia, Posuit, inquit, fines tuos pacem. Ibi laudabimus, omnes unus in uno ad unum erimus; quia deinceps multi dispersi non erimus.



IN PSALMUM CXLuIII ENARRATIO.



SERMO AD PLEBEM.

1. [uers. 1.] Meditatio presentis uite nostre in laude Dei esse debet: quia exsultatio sempiterna future nostre uite, laus Dei erit; et nemo potest idoneus fieri future uite, qui non se ad illam modo exercuerit. Modo ergo laudamus Deum: sed et rogamus Deum. Laus nostra letitiam habet, oratio gemitum. Promissum est enim nobis aliquid quod nondum habemus; et quia uerax est qui promisit, in spe gaudemus: quia tamen nondum habemus, in desiderio gemimus. Bonum est nobis perseuerare in desiderio donec ueniat quod promissum est, et transeat gemitus, succedat sola laudatio. Propter hec duo tempora unum quod nunc est in tentationibus et tribulationibus huius uite, alterum quod tunc erit in securitate et exsultatione perpetua, instituta est nobis etiam celebratio duorum temporum, ante Pascha, et post Pascha. Illud quod est ante Pascha, significat tribulationem in qua modo sumus: quod uero nunc agimus post Pascha, significat beatitudinem in qua postea erimus. Ante Pascha ergo quod celebramus, hoc et agimus: post Pascha autem quod celebramus, significamus quod nondum tenemus. Propterea illud tempus  in ieiuniis et orationibus exercemus; hoc uero tempus relaxatis ieiuniis in laudibus agimus. Hoc est enim, Alleluia, quod cantamus; quod latine interpretatur, ut nostis, Laudate Dominum. Ideo illud tempus ante resurrectionem, hoc tempus post resurrectionem Domini est. Quo tempore significatur uita futura, quam nondum tenemus; quia quod significamus post resurrectionem Domini, tenebimus post resurrectionem nostram. In capite enim nostro nobis utrumque figuratum est, utrumque demonstratum est. Passio Domini ostendit nobis uitam presentis necessitatis, quia oportet laborare, et tribulari, et ad extremum mori: resurrectio uero et clarificatio Domini ostendit nobis uitam quam accepturi sumus, eum uenerit retribuere digna dignis, mala malis, bona bonis. Et quidem modo mali omnes cantare nobiscum possunt, Alleluia: si autem in malitia sua perseuerauerint, canticum uite nostre future labiis dicere poterunt; ipsam uero uitam, que tunc erit in ea ueritate que nunc significatur, obtinere non possunt; quia noluerunt meditari, antequam ueniret, et tenere quod uenturum erat.

2. Nunc ergo, fratres, exhortamur uos ut laudetis Deum; et hoc est quod nobis omnes dicimus, quando dicimus, Alleluia. Laudate Dominum, dicis tu alteri, dicit ipse tibi: cum se omnes exhortantur, omnes faciunt quod hortantur. Sed laudate de totis uobis [1 1Kb] ; id est, ut non sola lingua et uox uestra laudet Deum, sed et conscientia uestra, uita uestra, facta uestra. Etenim laudamus modo in ecclesia quando congregamur; cum quisque discedit ad propria, quasi cessat laudare Deum. Non cesset bene uiuere, et semper laudat Deum. Tunc desinis laudare Deum, quando a iustitia, et ab eo quod illi placet, declinas. Nam si a uita bona nunquam declines; lingua tua tacet, uita tua clamat; et aures Dei ad cor tuum. Quomodo enim aures nostre ad uoces nostras, sic aures Dei ad cogitationes nostras. Non potest autem fieri ut habeat mala facta, qui habet bonas cogitationes. Facta enim de cogitatione procedunt; nec quisquam potest aliquid facere, aut ad aliquid faciendum membra mouere, nisi primo precesserit iussio cogitationis: quomodo de interiori palatio, quidquid iusserit Imperator, per imperium Romanum emanat, quidquid uidetis agi per prouincias. Quantus motus fit ad unam iussionem Imperatoris intus sedentis? Mouet solum ille labia, cum loquitur; et mouetur omnis prouincia, cum fit quod loquitur. Sic et in unoquoque hominum intus est imperator, in corde sedet: si bonus bona iubet, bona fiunt; si malus mala iubet, mala fiunt. Cum ibi sedet Christus, quid potest iubere, nisi bona? Cum possidet diabolus, quid potest iubere, nisi mala? In tuo autem arbitrio Deus [2 1Kb] esse uoluit, cui pares locum, Deo, an diabolo: cum paraueris, qui possidebit, ipse imperabit. Ergo, fratres, non tantum ad sonum attendite: cum laudatis Deum, toti laudate; cantet uox, cantet uita, cantent facta.  Etsi est adhuc gemitus, tribulatio, tentatio; sperate transitura omnia, et illum uenturum diem quo sine defectu laudabimus. Ecce iste psalmus, quoniam manifestus est, currendus est nobis. Distribuit enim uniuersam creaturam laudantem Deum, et tanquam hortatur ut laudet, quasi inuenerit tacentem.

3. Laudate Dominum de celis. Quasi inuenerit tacentes in celis laudem Domini, exhortatur ut surgant et laudent Nunquam celestia laudes Conditoris sui tacuerunt, nunquam terrestria Deum laudare cessarunt. Sed plane sunt quedam que habent spiritum laudandi Deum in eo affectu quo eis placet Deus. Nemo enim laudat, nisi quod ei placet. Sunt autem alia que spiritum uite et intellectum ad laudandum Deum non habent, sed quia et ipsa bona sunt, et in ordine suo integre disposita, et ad pulchritudinem uniuersitatis referuntur, quam condidit Deus; ipsa quidem per se uoce sua et corde suo non laudant Deum; sed cum ab intelligentibus considerantur, per ipsa laudadatur Deus; et cum per ipsa laudatur Deus, quodam modo et ipsa laudant Deum. uerbi gratia, laudant Deum in celo omnia que habent spiritum uite, et intellectum purum ad eum contemplandum et sine fastidio et defectu diligendum. Laudant autem Deum in terra per intellectum discernendi bonum et malum, per intellectum cognoscendi creaturam et Creatorem, homines qui ista cogitant, quibus tribuit Dominus mentem discernendi ista, delectandi atque laudandi. Homines possunt: pecora numquid habent huiusmodi intellectum? Si haberent huiusmodi intellectum pecora, non nobis diceret Deus: Nolite esse sicut equus et mulus, quibus non est intellectus . Quando hortatur nos ut non simus sicut pecora, sine intellectu, ostendit nobis quia homini tribuit intellectum ad laudandum Deum. Arbores numquid uel uitam ipsam habent, qua sentiant sicut pecora? Nam pecora, etsi sensum interiorem rationalem et mentem intelligentem atque discernentem non habent, quam homo habet, ut laudent Deum: habent tamen uitam manifestam, sicut omnes nouimus [1 1Kb] , appetendi cibum, utilia sumendi, noxia respuendi; sensus corporalia discernendi; uisum ad colores, auditum ad uoces, olfactum ad odores, gustatum ad sapores, motus uel ad uoluptates; uel a molestiis [2 1Kb] . Intelligimus hec, et uidemus ante oculos nostros. Non habent rationem intelligendi; sed habent spiritum corporis animati, et uitam manifestam: arbores autem nec ipsam habent; et tamen omnia laudant Deum. Quare laudant Deum? Quia cum ista uidemus, et consideramus Creatorem qui ea fecit, de illis nascitur in nobis laus Dei; et cum ipsorum consideratione laudatur Deus, omnia laudant Deum. Cepit ergo iste de celo: laudant omnia, et dicit, Laudate. Quare, cum laudent, dicit, Laudate? Quia delectatus est in eo quod laudant, et placuit ei quasi adiungere hortationem suam. Quomodo si uenias ad homines bonum aliquod operantes cum gaudio, siue in uinea, siue in messe, siue in aliqua  agricultura; placet tibi quod faciunt, et dicis, Facite, agite: non ut tunc incipiant facere, quando dicis; sed quia placet tibi quod facientes inueneris, adiungis gratulationem et exhortationem tuam. Dicendo enim, Facite, et exhortando facientes, uoto quasi facis cum illis. In hac ergo exhortatione plenus Spiritu Propheta dicit hec.

4. Et Psalmus est Aggei et Zacarie: sic habet titulum. Isti duo prophete, eo tempore quo captiuus populus tenebatur in Babylonia, prophetabant iam futurum finem captiuitatis, ut restauraretur ciuitas Ierusalem , que bello ceciderat. Significauerunt ergo nobis in mysterio uitam futuram, ubi laudabimus Deum post captiuitatem uite presentis; ubi erit innouatio ciuitatis illius magne Ierusalem unde peregrini suspiramus, captiuati adhuc sub onere et sarcina corporis mortalis; unde adhuc gemimus in peregrinatione, exsultabimus autem in patria. Qui autem non gemit peregrinus, non gaudebit ciuis; quia desiderium non est in illo. Prophete ergo isti sancti magnam consolationem prebuerunt tunc captiuato populo secundum carnem, id est, constituto in Babylonia sub regibus alienigenis. Ostendebant enim per prophetiam, futurum tempus liberationis a captiuitate, instaurationis Ierusalem. Sed illa omnia in figura gesta sunt ; habent ueritatem suam: figurata sunt in antiquis, presentia ostenduntur in nobis. Modo ergo quid dicit Apostolus? Quamdiu sumus in corpore, peregrinamur a Domino . Nondum sumus in patria: quando erimus in patria? Quando triumphabimus deuicto inimico diabolo, quando mors nouissima inimica destruetur: tunc fiet sermo qui scriptus est, Absorpta est mors in uictoriam. Ubi est, mors, contentio tua? ubi est, mors, aculeus tuus ? Quando ergo nulla erit mortis contentio, que modo est, et facit nos gemere ex defectu et mutabilitate rerum, ex fragilitate carnis humane? Contendunt nobiscum quotidie tentationes, contendunt quotidie delectationes: etsi non consentiamus, tamen molestiam patimur, et contendimus, et magnum periculum est ne qui contendit uincatur; si autem non consentiendo uincamus, molestiam tamen patimur resistendo delectationibus. Non cessat, et non moritur hostis, nisi in resurrectione mortuorum. Sed presumamus, fidamus, erigunt nos Aggeus et Zacarias; cantant futuram liberationem nostram. Si illi populo cantauerunt, et impletum est; christiano populo quod cantatur, non implebitur? Securi estote: tantummodo in ista peregrinatione uite quomodo agatis, uidete [1 1Kb] . Non uobis placeat amor Babylonie, ne obliuiscamini ciuitatem Ierusalem. Etsi corpus uestrum adhuc in Babylonia tenetur, cor uestrum ad Ierusalem premittatur. Laudet [2 1Kb] ergo tota creatura Dominum; quia hoc ibi facturi sumus, quod hic premeditamur.

 5. Laudate Dominum de celis; laudate eum in excelsis. Primo de celis dicit, postea de terra: laudatur enim Deus qui fecit celum et terram. Celestia tranquilla sunt, pacata sunt; ibi semper gaudium, nulla mors, nulla egritudo, nulla molestia; semper laudant Deum beati: nos autem adhuc iusum sumus [1 1Kb] , sed cum cogitamus quomodo ibi laudetur Deus, cor ibi habeamus, et non sine causa audiamus, Sursum corda. Leuemus cor sursum, ne putrescat in terra; quoniam placet nobis quod ibi agunt Angeli. Modo nos spe; postea re, cum illuc uenerimus. Laudate ergo eum in excelsis.

6. [uers. 2-5.] Laudate eum omnes Angeli eius, laudate eum omnes uirtutes eius. Laudate eum sol et luna, laudate eum omnes stelle et lumen. Laudate eum celi celorum, et aque que super celos sunt, laudent nomen Domini. Quando explicat omnia numerando? Sed tamen summatim et quasi omnia perstrinxit, et conclusit omnia celestia laudantia Creatorem suum.

7. Et quasi diceretur ei, Quare illum laudant? quid illi debent, quid illis contulit, ut laudent eum? sequitur: Quoniam ipse dixit, et facta sunt; ipse mandauit, et creata sunt. Non mirum si opera laudant operatorem, non mirum est si facta laudant factorem, non mirum si creatura laudat Creatorem. Ibi et Christus nominatus est, et quasi non audiuimus nomen ipsius. Quis est Christus? In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil . Per quid facta sunt? Per uerbum. Quomodo hic ostendit quia per uerbum facta sunt? Ipse dixit, et facta sunt; ipse mandauit, et creata sunt. Nemo dicit, nemo mandat, nisi uerbo.

8. [uers. 6.] Statuit ea in seculum et in seculum seculi. Omnia celestia, omnia superiora, uirtutes omnes atque Angelos, ciuitatem quamdam supernam, bonam, sanctam, beatam: unde quoniam peregrinamur, miseri adhuc sumus; et quo redituri, in spe beati; et quo cum redierimus, in re beati. Statuit ea in seculum et in seculum seculi: preceptum posunt, et non preteribit. Quale preceptum putatis habere celestia et Angelos sanctos? quale preceptum dedit illis Deus? Quale, nisi ut laudent illum? Beati quorum hoc est negotium, laudare Deum. Non arant, non seminant, non molunt, no coquunt: opera enim sunt ista necessitatis; ibi necessitas non est. Non furantur, non depredantur, non adulterantur: opera enim sunt ista iniquitatis; ibi iniquitas non est. Non frangunt panem esurienti, non uestiunt nudum, non suscipiunt peregrinum, non uisitant egrotum, non concordant litigiosum, non sepeliunt mortuum: opera enim sung ista misericordie; ibi nulla miseria est in qua fiat misericordia. O beati! Putamus, erimus et nos sic? Eia, suspiremus, de suspirio gemamus. Et quid sumus, ut ibi simus? Mortales, proiecti, abiecti, terra et cinis. Sed qui promisit omnipotens  est. Si ad nos attendamus, quid sumus? si ad illum, Deus est, omnipotens est. Non est facturus angelum ex homine, qui fecit hominem ex nichilo? aut uero pro minimo habet Deus hominem, propter quem mori uoluit Unicum suum? Attendamus ad indicium dilectionis [1 1Kb] . Promissionis Dei tales arrhas accepimus; tenemus mortem Christi, tenemus sanguinem Christi. Quis mortuus est? Unicus. Pro quibus mortuus est? Utinam pro bonis, utinam pro iustis. Sed quid? Etenim Christus, ait Apostolus, pro impiis mortuus est . Qui donauit impiis mortem suam, quid seruat iustis, nisi uitam suam? Erigat ergo se humana fragilitas, non desperet, non se collidat, non se auertat, non dicat, Non ero. Qui promisit, Deus est: et uenit, ut promitteret; apparuit hominibus, uenit suscipere mortem nostram, promittere uitam suam. uenit ad regionem peregrinationis nostre, accipere hic quod hic abundat, opprobria, flagella, colaphos, sputa in faciem, contumelias, spineam coronam, suspensionem in ligno, crucem, mortem. Hec abundant in regione nostra; ad talia commercia uenit. Quid hic dedit, quid accepit? Dedit exhortationem, dedit doctrinam, dedit remissionem peccatorum; accepit contumelias, mortem, crucem. Attulit nobis de illa regione bona, et in regione nostrapertulit mala. Promisit tamen nobis quod ibi futuri simus unde uenit; et ait: Pater, uolo ut ubi ego sum, et ipsi sint mecum . Tanta precessit dilectio! Quia ubi nos eramus, fuit nobiscum; ubi ipse est, erimus cum illo. Quid tibi promisit Deus, o homo mortalis? Quia uicturus es in eternum. Non credis? Crede, crede. Plus est iam quod fecit, quam quod promisit. Quid fecit? Mortuus est pro te. Quid promisit? Ut uiuas cum illo. Incredibilius est quod mortuus est eternus, quam ut in eternum uiuat mortalis. Iam quod incredibilius est tenemus. Si propter hominem mortuus est Deus, non est uicturus homo cum Deo? non est uicturus mortalis in eternum, propter quem mortuus est qui uiuit in eternum? Sed quomodo mortuus est Deus, et unde mortuus est Deus? et potest mori Deus? Accepit ex te, unde moreretur pro te. Non posset mori, nisi caro; non posset mori, nisi mortale corpus: induit se ubi pro te moreretur, induet te ubi cum illo uiuas. Ubi se induit morte? In uirginitate matris. Ubi te induet uita? In equalitate Patris. Elegit sibi hic thalamum castum, ubi coniungeretur sponsus sponse. uerbum caro factum est , ut fieret caput Ecclesie. uerbum enim ipsum non est pars Ecclesie; sed ut esset caput Ecclesie, carnem assumpsit. Quiddam nostrum iam sursum est, quod hic accepit, ubi mortuus est, ubi crucifixus est: iam quedam primitie tue precesserunt, et dubitas quia secuturus es!

9. [uers. 7.] Ergo conuertat se et ad terrena, quia iam dixit laudes celestium. Laudate Dominum de terra. Superius enim unde cepit? Laudate Dominum de celis; et enarrauit celestia: modo audi terrestria.  Dracones et omnes abyssi. Abyssi, profunditates aquarum sunt: maria omnia, nubilosus iste er ad abyssum pertinet. Ubi nubes, ubi uenti, ubi tempestates, ubi pluuie, coruscationes, tonitrua, grandines, nix, et quidquid uult Deus fieri super terras de isto humido et caliginoso ere, totum hoc terre nomine appellauit, quia nimis [1 1Kb] mutabile est atque mortale: nisi forte putatis quia sursum pluit stellis. Omnia ista hic fiunt prope ad terram. Et aliquando sunt homines in cacuminibus montium, et nubes sub se uident, et fiunt plerumque pluuie: et apparent bene intentis omnia ista, que perturbato ere concitantur, hic fieri in ista mundi parte infima. Propterea ad ista caliginosa, id est ad hunc erem, tanquam ad carcerem, damnatus est diabolus, de apparatu superiorum Angelorum lapsus cum angelis suis: nam Apostolus hoc de illo dicit, Secundum principem potestatis eris huius, qui nunc operatur in filiis diffidentie . Et alius apostolus dicit, Si enim Deus angelis peccantibus non pepercit, sed carceribus caliginis inferni retrudens, tradidit in iudicio puniendos seruari : infernum hoc appellans, quod inferior pars mundi sit. Noli enim cogitare quid accepit diabolus, sed quid perdidit. Omnia ergo ista uidetis qualia sunt, mutabilia, turbata, terribilia, corruptibilia: tamen habent locum suum, habent ordinem suum, implent et ipsa uniuersi pulchritudinem pro modo suo, et ideo laudant Dominum. Conuersus ergo ad illa, tanquam exhortans et ipsa; imo exhortans nos, ut eorum consideratione laudemus Dominum , cepit dicere, Laudate Dominum de terra, dracones et omnes abyssi. Dracones circa aquam uersantur, de speluncis procedunt, feruntur in era; concitatur propter eos er: magna quedam sunt animantia dracones, maiora non sunt super terram. Propterea inde cepit dicere, Dracones et omnes abyssi. Sunt autem spelunce aquarum latentium, unde fontes, unde flumina procedunt; et alia procedunt, ut fluant super terram, alia occulte subter eunt: et totum hoc, atque omnis ista humida natura aquarum, simul cum mari et isto infimo ere, abyssus uel abyssi uocantur, ubi uiuunt dracones et laudant Deum. Quid? putamus quia choros faciunt dracones, et laudant Deum? Absit. Sed uos considerantes dracones, attendite artificem draconum, creatorem draconum; et cum miramini dracones, et dicitis, Magnus Deus qui hec fecit, dracones laudant Deum de uocibus uestris: Dracones et omnes abyssi.

10. [uers. 8.] Ignis, grando, nix, glacies, spiritus tempestatis, que faciunt uerbum eius. Quare hic addidit, que faciunt uerbum eius? Multi stulti non ualentes contemplari et discernere creaturam locis suis et ordine suo, sub nutu et iussu Dei agentem motus suos, uisum est illis quia superiora omnia Deus gubernat, inferiora uero despicit, abiicit, deserit, ut nec curet ista, nec gubernet, nec regat: sed casibus regantur, quomodo  possunt, qua possunt: et mouent illos que [1 1Kb] dicunt aliquando sibi , Si Deus plueret, numquid plueret in mare? Qualis, inquiunt, prouidentia? Getulia sitit, et mare compluitur. Acute sibi uidentur tractare: quibus dicendum est hoc, Getulia uel sitit; tu, nec sitis [2 1Kb] . Bonum enim erat ut diceres Deo: Anima mea uelut terra sine aqua tibi . Quod alio loco aperte dicitur: Sitiuit tibi anima mea, quam multipliciter tibi et caro mea . Et Dominus in Euangelio: Beati qui esuriunt et sitiunt iustitiam, quoniam ipsi saturabuntur . Iste enim iam saturatus est, qui talia disputat; quasi sibi doctus uidetur, nec uult discere, ideo non sitit. Nam si sitiret, uellet discere; et inueniret quia totum Dei prouidentia fit in terra; et miraretur disposita etiam membra pulicis. Attendat Charitas uestra. Quis disposuit membra pulicis et culicis, ut habeant ordinem suum, habeant uitam suam, habeant motum suum? Unam bestiolam breuem, minutissimam considera, quam uolueris. Si consideres ordinem membrorum ipsius, et animationem uite qua mouetur; ut pro se fugit mortem  , amat uitam, appetit uoluptates, deuitat molestias, exserit sensus diuersos, uiget in motu congruo sibi! Quis dedit aculeum culici, quo sanguinem sugat? Quam tenuis fistula est qua sorbet! Quis disposuit ista? quis fecit ista? Expauescis in minimis; lauda magnum. Hoc itaque tenete, fratres mei; nemo uos de fide excutiat, et de sana doctrina [3 1Kb] . Qui fecit in celo angelum, ipse fecit in terra uermiculum: sed angelum in celo pro habitatione celesti, uermiculum in terra pro habitatione terrestri. Numquid angelum fecit repere in ceno, et uermiculum in celo? Distribuit sedibus habitatores; incorruptionem incorruptis sedibus dedit, corruptibilia corruptibilibus locis. Totum attende, totum lauda. Qui ergo disposuit membra uermiculi, non gubernat nubes? Et quare in mare pluit? Quasi non sint in mari, que alantur pluuia; quasi non ibi fecit pisces, quasi non ibi fecit animalia. Attendite quomodo currunt pisces ad aquam dulcem. Et quare, inquit, pisci pluit, et mihi aliquando non pluit? Ut cogites te in regione esse deserti, et in peregrinatione uite; et amarescat tibi uita presens, ut futuram desideres; aut ut flagelleris, et corripiaris, et corrigaris. Quomodo autem distribuit propria regionum? Ecce, quia de Getulia locuti sumus, pluit hic prope omni anno, et omni anno dat frumentum: seruari hic frumentum non potest, cito corrumpitur; quia omni anno datur: ibi, quia raro, et multum datur, et diu seruatur. Sed forte putas quia ibi deserit Deus homines, aut non ibi secundum iucunditatem suam et laudant et glorificant Deum? Apprehende inde Getulum, pone inter istas arbores amenas; fugere hinc uult, et redire ad nudam  Getuliam [1 1Kb] . Omnibus ergo Deus locis, regionibus, temporibus, sua queque distribuit et ordinauit. Et longum est commemorare diligentiorem considerationem omnium rerum. Quis illam explicat? Tamen qui oculos habent, multa ibi uident: cum uiderint, placent; cum placuerint, laudantur, non tanquam ipsa, sed ille qui fecit: ita omnia laudabunt Deum.

11. Hec considerans spiritus Prophete, cum dixisset, Ignis, grando, nix, glacies, spiritus tempestatis, que omnia turbata uidentur quibusdam stultis, et quasi casibus agitari, addidit, Que faciunt uerbum eius. Non tibi ergo uideantur casibus moueri, que uerbo Dei in omni motu suo deseruiunt. Quo uult Deus, illuc ignis [2 1Kb] , illuc fertur nubes, siue pluuiam, siue niuem, siue grandinem portet. Et quare aliquando percutiunt montem fulmina, et non percutiunt latronem? Quodcumque possum dicere pro captu mentis mee, quantum Deus donare dignatur: maiores maiora nouerint, et amplius intelligant; et det uobis Deus plus sapere quam dico, tamen cum temperantia, sine superbia: possum ergo [3 1Kb] pro modulo meo dicere quare percutiant montem, et non percutiant latronem: quia forte adhuc latronis conuersionem querit; et ideo percutitur mons qui non timet, ut mutetur homo qui timet. Aliquando et tu, cum das disciplinam, terram feris, ut infans expauescat. Et aliquando ferit et quem uult hominem. Sed dicis mihi: Ecce ferit innocentiorem, et dimittit sceleratiorem. Noli mirari: undecumque mors pio bona est [4 1Kb] . Unde autem scis illi sceleratiori, si se mutare noluerit, quid penarum in occulto seruetur? Nonne mallent fulmine incendi [5 1Kb] , quibus in fine dicetur: Ite in ignem eternum ? Opus est ut innocens sis. Quid enim? malum est mori naufragio, et bonum est mori febre? Siue inde, siue inde moriatur, quere qualis sit qui moritur; quo post mortem iturus est, non unde de uita exiturus. Quacumque occasione, hinc exituri sumus, Quibus exitibus martyres exire meruerunt? numquid febribus, quomodo multi optant ut febre soluantur? Alii uno ictu gladii, alii ignibus, alii bestiis. Et deuorauerunt bestie corpora martyrum, et non timuerunt ne perirent corpora ipsorum. Undique enim Deus reducet corpora sanctorum suorum, cui capilli nostri numerati sunt . Et quando uoluit, tres pueros ab igne liberauit : numquid ideo Machabeos in igne deseruit ? Illos aperte liberauit, istos occulte coronauit. Nouit igitur Deus quid agat. Tu time, et bonus esto. Undecumque uoluerit ut excas hinc, paratum te inueniat. Inquilinus enim es , non possessor domus. Locata est enim tibi domus; domus ista tibi locata est, non donata; etsi nolis, migrabis: et non eam tali conditione, accepisti, ut quasi tempora certa tibi sint. Quid dixit Dominus tuus? Quando uoluero,  cum dixero, Migra; paratus esto. Expello te de hospitio, sed dabo domum: inquilinus es in terra, eris possessor in celo.

12. Quidquid ergo hic accidit contra uoluntatem nostram, noueritis non accidere, nisi de uoluntate Dei, de prouidentia ipsius, de ordine ipsius, de nutu ipsius, de legibus ipsius: et si nos non intelligimus quid quare fiat, demus hoc prouidentie ipsius, quia non fit sine causa, et non blasphemabimus [1 1Kb] . Cum enim ceperimus disputare de operibus Dei, Quare hoc, quare illud; et, Non debuit sic facere, male fecit hoc: ubi est laus Dei? Perdidisti Alleluia. Omnia sic considera, quomodo placeas Deo, et laudes artificem. Quia si intrares forte in officinam fabri ferrarii, non auderes reprehendere folles, incudes, malleos. Et da imperitum hominem nescientem quid quare sit, et omnia reprehendit. Sed si non habeat peritiam artificis, et habeat saltem considerationem hominis, quid sibi dicit? Non sine causa hoc loco folles positi sunt; artifex nouit quare, etsi ego non noui. In officina non audet uituperare fabrum; et audet reprehendere in hoc mundo Deum! Ergo, quemadmodum ignis, grando, nix, glacies, spiritus tempestatis, que faciunt uerbum eius; sic omnia que uanis uidentur in rerum natura temere fieri, non faciunt nisi uerbum eius, quia non fiunt nisi iussu eius.

13. [uers. 9-12.] Deinde dicit, ut Dominum laudent: Montes et omnes colles, ligna fructifera et omnes cedri; bestie et omnia pecora, reptilia et uolatilia pennata. Deinde ad homines: Reges terre et omnes populi, principes et omnes iudices terre; iuuenes et uirgines, seniores cum iunioribus laudent nomen Domini. Explicata est laus de celo, explicata est laus de terra.

14. [uers. 13.] Quia exaltatum est nomen eius solius. Nemo hominum querat exaltare nomen suum. uis exaltari? Illi te subde, qui non potest humiliari: Exaltatum est nomen eius solius.

15. [uers. 14.] Confessio eius in terra et celo [2 1Kb] . Quid est, Confessio eius in terra et celo? qua ipse confitetur? Non; sed qua illum omnia confitentur, omnia clamant: omnium pulchritudo quodam modo uox eorum est, confitentium Deum. Clamat celum Deo: Tu me fecisti, non ego. Clamat terra: Tu me condidisti, non ego. Quomodo clamant ista? Quando considerantur, et hoc inuenitur; ex tua consideratione clamant, ex uoce tua clamant. Confessio eius in terra et celo. Attende celum, pulchrum est; attende terram, pulchra est: utrumque simul ualde pulchrum est. Ipse fecit, ipse regit, ipsius nutu gubernantur, ipse traiicit tempora, momenta ipse instaurat, per seipsum instaurat. Omnia [3 1Kb] ergo ista laudant illum, siue in statu, siue in motu, siue de terra deorsum, siue de celo sursum, siue in uetustate, siue in renouatione. Cum uides hec et gaudes, et attolleris in artificem, et inuisibilia eius, per ea que facta sunt, intellecta contueris , Confessio eius in terra et celo; id  est, confiteris ei de rebus terrenis, confiteris ei de rebus celestibus. Et quia ipse fecit omnia, et melius illo non est aliquid, quidquid fecit, intra  illum est; et quidquid in his tibi placet, minus est quam ipse. Non ergo ita tibi placeat quod fecit, ut recedas ab eo qui fecit; sed si amas quod fecit, multo magis eum qui fecit. Si pulchra sunt que fecit, quanto pulchrior est qui fecit? Confessio eius in terra et celo.

16. Et exaltabit cornu populi sui. Ecce quod prophetabant Aggeus et Zacarias. Modo cornu populi ipsius humile est in trituris, in tribulationibus, in tentationibus, in tunsione pectorum: quando exaltabit cornu populi sui? Quando uenerit ipse Dominus, et ortus fuerit sol noster: non iste qui oculis uidetur, et oritur super bonos et malos ; sed de quo dicitur, uobis qui timetis Deum, orietur sol iustitie, et sanitas in pennis eius ; et de quo dicturi sunt superbi et impii, Iustitie lumen non luxit nobis, et sol non est ortus nobis . Ipsa erit estas nostra. Modo fructus per hibernum in radice non apparent; attendis quasi aridas arbores per hiemem. Qui non nouit uidere, aridam putat uitem: et forte iuxta est que uere aruit; similes sunt ambe per hiemem: illa uiuit, illa mortua est; sed illius uita et illius mors in abscondito est: estas procedit, uita illius clarificatur, mors illius manifestatur; procedit honor foliorum, fecunditas fructuum; uestitur uitis in facie, ex eo quod habet in radice. Ergo modo, fratres, tales sumus, quales sunt alii homines: quomodo nascuntur, manducant, bibunt, uestiuntur, transigunt uitam istam; sic et sancti. Aliquando ipsa res decipit homines, et dicunt: Ecce quia cepit esse christianus, numquid non ei dolet caput? aut quia christianus est, quid habet plus a me? O uitis arida, attendis iuxta te uitem nudam in hiberno, sed non aridam. Aestas ueniet [1 1Kb] , ueniet Dominus, honor noster, qui latebat in radice; et tunc exaltabit cornu populi sui, post captiuitatem in qua mortaliter uiuimus. Unde dicit Apostolus: Nolite ante tempus quidquam iudicare, donec ueniat Dominus, et illuminabit abscondita tenebrarum; et tunc laus erit unicuique a Deo . Sed dicis mihi: Ubi est radix mea? ubi est fructus meus? Si credis, nosti ubi est radix tua. Ibi est enim, ubi est fides tua, ubi spes est et caritas tua. Audi Apostolum: Mortui enim estis. Quasi per hiemem mortui apparebant; audi quia uiuunt: Et uita uestra abscondita est cum Christo in Deo. Ecce ubi habes radicem. Quando ergo honore ornaberis? quando fecundaberis fructu? Audi illum sequentem: Cum Christus apparuerit, uita uestra, tunc et uos apparebitis cum ipso in gloria  Et exaltabit cornu populi sui.

17. Hymnus omnibus sanctis eius. Hymnus scitis quid est? Cantus est cum laude Dei. Si laudas Deum, et non cantas, non dicis hymnum: si cantas, et non laudas Deum, non dicis hymnum: si laudas aliud  quod non pertinet ad laudem Dei, etsi cantando laudes, non dicis hymnum. Hymnus ergo tria ista habet, et cantum, et laudem, et Dei. Laus ergo Dei in cantico, hymnus dicitur. Quid est ergo, Hymnus omnibus sanctis eius? Accipiant sancti eius hymnum, dicant sancti eius hymnum; quia hoc est quod accepturi sunt in fine, hymnum sempiternum. Ideo alio loco dicit psalmus, Sacrificium laudis glorificabit me; et ibi est uia qua ostendam illi salutare meum : et, Beati qui habitant in domo tua; in secula seculorum laudabunt te . Hoc est, Hymnus omnibus sanctis eius. Qui sunt sancti eius? Filiis Isrel, populo appropinquanti sibi. Nemo dicat: Non sum filius Isrel. Ne putetis Iudeos filios Isrel esse, et nos non esse filios Isrel: audeo uobis dicere, fratres mei; illi non sunt, et nos sumus. Audite quare: quia maior est natus secundum spiritum, quam natus secundum carnem. Unde Isrel? Ex Abraham; quia Isaac ex Abraham, Isrel ex Isaac. Quomodo placuit Deo Abraham? Credidit autem Abraham Deo, et deputatum est illi ad iustitiam . Quisquis imitatus fuerit Abraham, filius est Abrahe: quisquis degenerauerit a fide Abraham, perdidit progeniem Abrahe. Iudei degenerauerunt; perdiderunt: imitati sumus nos; inuenimus. Audi quia illi perdiderunt: quid illis dicit Dominus dicentibus, Filii sumus Abrahe? Ausi sunt ostentare se, et erigere ceruicem de nobilitate generis iusti; et quid illis Dominus? Si filii Abrahe essetis, facta Abrahe fecissetis . Si ergo perdiderunt ipsi quod filii sunt Abrahe, inuenimus nos ut filii simus Abrahe. Credendo quippe inuenimus quod illi non credendo amiserunt: quia credidit Abraham Deo, et deputatum est illi ad iustitiam. Et semen Abrahe Christus , et in Christo nos sumus; et ex Isrel populus, de quo populo Maria, de qua Maria Christus, in quo Christo nos: ergo filii Isrel nos. Et quomodo addidit, ut discerneret nos? Filiis Isrel, populo appropinquanti sibi. Attendite Iudeos: si propinquant, ipsi sunt. Et forte propinquant, dicit mihi aliquis: quotidie et ipsi cantant psalmum, et cantant hymnos Dei. Non auditis quid eis dixit propheta? Populus hic labiis me honorat; cor autem eorum longe est a me . Si illorum cor longe est, nostrum autem cor proximum est; quia credimus, quia speramus, quia diligimus, quia Christo adiuncti sumus, quia membra ipsius facti sumus: numquid membra longe sunt a capite? Si essent longe, et diuisa essent, non diceret: Ecce ego uobiscum sum usque ad consummationem seculi . Si separata essent, non de celo diceret: Saule, Saule, quid me persequeris ? Si non in nobis esset, non diceret, Esuriui, et dedistis mihi manducare: et cum dicerent illi, Quando te uidimus esurientem? respondit, Cum uni ex minimis meis fecistis, mihi fecistis . Ecce populus, ecce appropinquans Isrel; et cum illo modo spe, postea re



IN PSALMUM CXLIX ENARRATIO.



SERMO AD POPULUM.

1. [uers. 1.] Laudemus Dominum et in uoce, et in intellectu, et in opere bono; et sicut nos hortatur iste psalmus, cantemus ei canticum nouum. Sic enim cepit: Cantate Domino canticum nouum. uetus homo, uetus canticum: nouus homo, nouum canticum. uetus Testamentum, uetus canticum: Nouum Testamentum, nouum canticum. In ueteri Testamento promissiones sunt temporales et terrene. Quisquis terrena diligit, uetus canticum cantat: qui uult cantare canticum nouum, diligat eterna. Ipsa dilectio noua est et eterna: ideo semper noua, quia nunquam ueterascit. Nam si bene consideres, antiquum est hoc: quomodo ergo est nouum? Numquid, fratres mei, uita eterna modo nata est? uita eterna ipse Christus est, et secundum diuinitatem non modo natus est: quia, In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil . Si que per ipsum facta sunt, antiqua sunt; quid est ipse, per quem facta sunt? Quid, nisi eternus, et Patri ceternus? Sed nos delapsi in peccatum, peruenimus ad uetustatem. Nostra enim uox est in illo psalmo ubi dicitur cum gemitu: Inueteraui in omnibus inimicis meis . Inueterauit homo per peccatum, innouatur per gratiam. Omnes ergo qui innouantur in Christo, ut ad uitam eternam incipiant pertinere, canticum nouum cantant.

2. Et hoc canticum pacis est, canticum hoc caritatis est. Quisquis se a coniunctione sanctorum separat, non cantat canticum nouum. Secutus est enim ueterem animositatem, non nouam caritatem. In noua caritate quid est? Pax, uinculum sancte societatis, compago spiritualis, edificium de lapidibus uiuis. Ubi est hoc? Non in uno loco, sed per uniuersum orbem terrarum. Audi hoc de alio psalmo: sic dicit, Cantate Domino canticum nouum; cantate Domino, omnis terra . Ex hoc intelligitur quia qui non cum omni terra cantat, canticum uetus cantat, quelibet uerba de ore eius procedant. Quid enim attendo quid sonet, cum uideo quid cogitet? Et tu, inquis, uides quid cogitet? Facta indicant. Nam oculus in conscientiam non penetrat. Attendo quid agat, et ibi intelligo quid cogitet. Neque enim si quisque, uerbi gratia, comprehenderit hominem in furto, in homicidio, in adulterio, cogitationes ipsius in corde uidet, sed in factis. Sunt quedam que intus latent; sed sunt et multa que procedunt in opera, et manifesta fiunt etiam hominibus. Cum ergo essent illi qui se a compage Christi caritatis et societate sancte Ecclesie separarunt, mali intus apud se, non nouerat nisi Deus. uenit tentatio; separauit illos [1 1Kb] , et patefecit hominibus quod nouerat Deus. Non enim fructus  ostenditur nisi in factis. Unde dictum est: Ex fructibus eorum cognoscetis eos . Dixit enim Dominus ad quosdam, qui ouium uestitu se induunt, intus autem sunt lupi rapaces; et ne forte fragilitas humana dignoscere non posset lupum sub ouina pelle, ait: Ex fructibus eorum cognoscetis eos. Querimus fructus caritatis, inuenimus spinas dissensionis. Ex fructibus eorum cognoscetis eos. Ergo canticum eorum uetus est: cantemus nos canticum nouum. Iam diximus, fratres, omnis terra cantat canticum nouum. Qui cum omni terra non cantat canticum nouum, dicat quod uult, linguis sonet Alleluia, dicat tota die, dicat tota nocte; non ualde aures mee inclinantur ad uocem cantantis, sed quero mores operantis. Interrogo enim, et dico: Quid est quod cantas? Respondet: Alleluia. Quid est, Alleluia? Laudate Dominum. ueni, simul laudemus Dominum. Si tu laudas Dominum et ego laudo Dominum [1 1Kb] ; quare in discordia sumus? Charitas laudat Dominum, discordia blasphemat Dominum.

3. Et uultis iam nosse ubi cantetis canticum nouum? Que dicturus est in ipso Psalmo, uidete quomodo fiant, et ubi fiant; utrum per omnes gentes fiant ista, an in una aliqua parte terrarum: et hinc plenius intelligetis ad quem pertineat canticum nouum. Iam quidem manifestum est illud quod de alio psalmo commemoraui, Cantate Domino canticum nouum: Et ut ostenderet in cantico nouo esse fructum caritatis et unitatis, addidit, Cantate Domino, omnis terra. Nemo se separet, nemo se disiungat: triticum es, ferto paleam quousque uentiletur. De arca uis excuti? Etsi triticum esses [2 1Kb] foris ab area, inuenirent te uolatitia, et colligerent te . Adde quia eo ipso quo discedis [3 1Kb] et uolas, paleam te esse indicas: et quia leuis eras, uenit uentus, et de sub pedibus boum ablatus es. Qui autem triticum sunt, ferunt trituram; gaudent, quia grana sunt, gemunt inter paleam, exspectant uentilatorem, quem cognoscunt redemptorem. Cantate Domino canticum nouum: laus eius in Ecclesia sanctorum. Hec est Ecclesia sanctorum, Ecclesia frumentorum toto terrarum orbe diffusorum; per agrum Domini seminata, quod est hic mundus, ipso Domino exponente, cum de seminante diceret: Quia »homo seminauit bonum semen in agro suo, et uenit inimicus, et superseminauit zizania; et dixerunt serui patrifamilias, Nonne bonum semen seminasti in agro tuo? unde hic sunt zizania? Respondit ille, Inimicus homo hoc fecit.« uoluerunt colligere zizania, et compescuit illos dicens: »Sinite utraque crescere usque ad messem; et in tempore messis dicam messoribus, Colligite primum zizania, et alligate fasciculos ad comburendum ea: triticum autem meum reponite in horreo.« Postea interrogauerunt eum discipuli dicentes: Narra nobis parabolam zizaniorum. Et ipse exponit omnia, ut nullus homo cordi suo tribuat  quod ibi intellexerit, sed Magistro celi exponenti. Nemo dicat: Exposuit sibi quomodo uoluit. Si parabolam prophete exponeret Dominus, quando ipse per eos loquebatur quod dicebant; quis auderet dicere, non sic debere exponere? Multo magis, quando ipse exposuit quod proposuit ipse, quis audet contradicere manifeste ueritati? Cum ergo hanc parabolam Dominus exponeret, ait, Qui autem seminat bonum semen, est Filius hominis: se utique demonstrans. Bonum uero semen, filii sunt regni: ipsa est Ecclesia sanctorum. Zizania autem, filii sunt maligni. Ager est hic mundus . Iam uidete, fratres, quia per mundum seminatum est bonum semen, et per mundum seminata sunt zizania. Numquid in parte triticum, et in parte zizania? Per totum triticum, et per totum zizania. Ager Domini mundus est, non Africa. Non quomodo terre iste [1 1Kb] : Getulia fert sexagenum aut centenum, et Numidia fert denum: non sic est Deo ager suus. Ubique illi fertur fructus, et centenus, et sexagenus, et tricenus: tu tantum uide quid uelis esse, si cogitas ad Domini fructum pertinere [2 1Kb] . Ergo Ecclesia sanctorum, Ecclesia catholica est. Ecclesia sanctorum non est Ecclesia hereticorum. Ecclesia sanctorum illa est quam presignauit Deus antequam uideretur; et exhibuit, ut uideretur. Ecclesia sanctorum erat antea in codicibus, modo in gentibus: Ecclesia sanctorum antea tantummodo legebatur, nunc et legitur, et uidetur. Quando solum legebatur, credebatur: modo uidetur, et contradicitur! Laus eius in ecclesia sanctorum.

4. [uers. 2.] Letetur Isrel in eo qui fecit eum. Quid est Isrel? uidens Deum: hoc enim interpretatur nomen Isrel. Qui uidet Deum, in ipso letetur, a quo factus est. Quid est ergo, fratres? quia diximus nos ad Ecclesiam pertinere sanctorum, numquid iam uidemus Deum? Quomodo sumus Isrel, si non uidemus? Est quedam uisio huius temporis; erit altera uisio futuri temporis: uisio que modo est, per fidem est; uisio que futura est, per speciem erit. Si credimus, uidemus; si amamus, uidemus. Quid uidemus? Deum. Ubi est ipse Deus? Interroga Ioannem: Deus caritas est . Benedicamus nomen eius sanctum; et gaudeamus in Deo, si gaudemus in caritate. Quisquis habet caritatem, utquid illum mittimus longe, ut uideat Deum? Conscientiam suam attendat, et ibi uidet Deum. Si caritas ibi non habitat, non ibi habitat Deus: si autem caritas ibi habitat, Deus ibi habitat. uult illum forte uidere sedentem in celo; habeat caritatem, et in eo habitat sicut in celo. Ergo simus Isrel, et letemur in eo qui fecit nos: Letetur Isrel in eo qui fecit eum. In eo qui fecit eum letetur, non in Ario [3 1Kb] , non in Donato, non in Ceciliano; non in Proculiano  , non in Augustino:  In eo letetur qui fecit eum. Nos, fratres, non uobis commendamus; sed commendamus uobis Deum, quia commendamus uos Deo. Quomodo uobis Deum commendamus? Ut diligatis eum bono uestro, non bono ipsius: quia malo uestro eum non diligitis, non malo ipsius. Non enim minus habebit Deus diuinitatem, si homo in illum non habeat caritatem. Tu crescis ex Deo, non ille ex te: et tamen tantum nos dilexit prior , antequam cum diligeremus, ut Filium suum unicum mitteret mori pro nobis . Qui fecit nos, factus est inter nos. Quomodo nos ipse fecit? Omnia per ipsum facta sunt, et sine ipso factum est nichil. Quomodo factus est inter nos? Et uerbum caro factum est, et habitauit in nobis . Ergo ipse est in quo debemus letari. Nemo homo sibi arroget partes ipsius [1 1Kb] ; ab ipso est letitia que nos facit felices: Letetur Isrel in eo qui fecit eum.

5. Et filii Sion exsultent in rege suo. Ipse Isrel, filii Ecclesie sunt. Quia Sion fuit quidem una ciuitas, que cecidit: in eius reliquiis habitabant quidem sancti temporaliter; sed Sion uera et Ierusalem uera , eterna est in celis, que est mater nostra . Ipsa nos genuit, ipsa est Ecclesia sanctorum, ipsa nos nutriuit; ex parte peregrina, ex magna parte immanens in celo. Ex parte qua immanet in celo, beatitudo Angelorum est: ex parte qua peregrinatur in hoc seculo, spes est iustorum. De illa dictum est, Gloria in excelsis Deo: de hac dictum est, Et in terra pax hominibus bone uoluntatis . Qui ergo in hac uita gemunt, et desiderant illam patriam, currant dilectione, non pedibus corporis: non querant naues, sed pennas; duas alas caritatis apprehendant. Que sunt due ale caritatis? Dilectio Dei, et proximi. Peregrinamur enim, suspiramus, gemimus. uenerunt ad nos Littere de patria nostra, ipsas uobis recitamus.

6. Letetur Isrel in eo qui fecit eum, et filii Sion exsultent in rege suo. Quod dixit, qui fecit eum; hoc dixit, in rege suo. Quod audistis, Isrel; id sunt, filii Sion: et quod audistis, in eo qui fecit eum; hoc est, in rege suo. Filius Dei qui fecit nos, factus est inter nos: et Rex noster regit nos, quia Creator noster fecit nos. Ipse est tamen per quem facti sumus, qui est per quem nos regimur: et ideo Christiani, quia ille Christus. Christus a chrismate dictus est, id est, ab unctione. Reges autem ungebantur  et sacerdotes : ille uero unctus est et Rex et Sacerdos. Rex pugnauit pro nobis, Sacerdos obtulit se pro nobis. Quando pro nobis pugnauit, quasi uictus est; uere autem uicit. Crucifixus est enim, et de cruce sua, in qua erat fixus, diabolum occidit: et inde Rex noster. Unde autem Sacerdos? Quia se pro nobis obtulit. Date Sacerdoti quod offerat. Quid inueniret homo quod daret mundam uictimam [2 1Kb] ? Quam uictimam? Quid mundum potest efferre  peccator? O inique, o impie! quidquid attuleris immundum est, et aliquid mundum pro te offerendum est. Quere apud te quid offeras; non inuenies. Quere ex te quod offeras; non delectatur arietibus, nec hircis, nec tauris. Omnia ipsius sunt, etsi non offeras. Offer ergo illi mundum sacrificium. Sed peccator es, impius es, sed inquinatam conscientiam habes. Poteris forte aliquid mundum offerre, purgatus; sed ut purgeris, aliquid pro te offerendum est. Quid ergo pro te oblaturus es, ut munderis? Si mundatus es, poteris offerre quod mundum est. Offerat ergo seipsum mundus sacerdos, et mundet. Hoc est quod fecit Christus. Nihil mundum inuenit in hominibus, quod offerret pro hominibus; seipsum obtulit mundam uictimam [1 1Kb] . Felix uictima, uera uictima, hostia immaculata! Non ergo hoc obtulit quod nos illi dedimus: imo hoc obtulit quod a nobis accepit, et mundum obtulit. Carnem enim a nobis accepit, hanc obtulit. Sed unde illam accepit? De utero uirginis Marie, ut mundam offerret pro immundis. Ipse Rex, ipse Sacerdos; in eo letemur.

7. [uers. 3.] Laudent nomen eius in choro. Et chorus quid significat? Multi nouerunt chorum; et quia in ciuitate loquimur, prope omnes norunt. Chorus est consensio cantantium. Si in choro cantamus, concorditer cantemus. In choro cantantium quisquis uoce discrepuerit, offendit auditum, et perturbat chorum. Si uox inconuenienter cantantis disturbat concentum cantantium, quomodo disturbat heresis dissonans concentum laudantium? Chorus Christi iam totus mundus est. Chorus Christi ab oriente in occidentem consonat [2 1Kb] . uideamus si tantum extenditur chorus Christi. Dicit psalmus alius: A solis ortu usque ad occasum laudate nomen Domini . Laudent nomen eius in choro.

8. In tympano et psalterio psallant ei. Quare assumit tympanum et psalterium? Ut non sola uox laudet, sed et opera. Quando assumitur tympanum et psalterium, manus concinunt uoci. Sic et tu, si quando Alleluia cantas, porrigas et panem esurienti, uestias nudum, suscipias peregrinum; non sola uox sonat, sed et manus consonat, quia uerbis facta concordant. Assumpsisti organum, et consentiunt digiti lingue. Et ipsum mysterium tympani et psalterii non est lacendum. In tympano corium extenditur, in psalterio chorde extenduntur: in utroque organo caro crucifigitur. Quam bene psallebat in tympano et psalterio, qui dicebat: Mihi mundus crucifixus est, et ego mundo ! Ipsum psalterium, uelut tympanum [3 1Kb] tollere te uult, qui amat canticum nouum, qui te docet quando tibi dicit: Qui uult esse meus discipulus, abneget semetipsum, et tollat crucem suam, et sequatur me . Non dimittat psalterium suum, non dimittat tympanum: extendatur in ligno, et siccetur a concupiscentia carnis. Nerui quanto plus  fuerint extenti, tanto acutius sonant. Ut ergo acute sonaret Pauli apostoli psalterium, quid dixit? Que retro oblitus, in ea que ante sunt extentus, sequor ad palmam superne uocationis . Extendit se ipse; tetigit Christus, et sonauit dulcedo ueritatis. In tympano et psalterio psallant ei.

9. [uers. 4.] Quoniam benefecit Dominus in populo suo. Quid tam beneficum, quam mori pro impiis? quid tam beneficum, quam sanguine iusto delere chirographum peccatoris? quid tam beneficum, quam dicere: Non ad me pertinet quod fuistis; estote quod non fuistis? Benefecit Dominus in populo suo, dimittendo peccata, promittendo uitam eternam. Benefacit auersum conuertere, pugnantem adiuuare, uincentem coronare: Benefecit Dominus in populo suo. Et exaltabit [1 1Kb] mansuetos in salute [2 1Kb] . Exaltantur enim et superbi, sed non in salute. Mansueti in salute, superbi in morte: id est, superbi ipsi se exaltant, et Dominus eos humiliat; mansueti autem ipsi se humiliant, et Deus eos exaltat. Et exaltabit mansuetos in salute.

10. [uers. 5, 6.] Exsultabunt sancti in gloria. Aliquid uolo dicere; audite attentius de gloria sanctorum. Nemo est enim qui non amet gloriam. Sed gloria stultorum, popularis illa que dicitur, habet illecebram deceptionis, ut ad laudes uanorum hominum [3 1Kb] quisque commotus, uelit sic uiuere, ut predicetur ab hominibus quibuscumque, quomodocumque. Hinc homines insani effecti, et inflati typho, inanes intus, foris tumidi, etiam res suas perdere uolunt, donando scenicis, histrionibus, uenatoribus, aurigis. Quanta donant! quanta impendunt! Effundunt uires, non patrimonii tantum, sed etiam animi sui. Isti fastidiunt pauperem, quia non clamat populus, ut pauper accipiat; clamat autem populus, ut uenator accipiat. Illi ergo ubi eis non clamatur, nolunt erogare: ubi clamatur ab insanis, insaniunt; et fiunt omnes insani, et qui spectatur, et qui spectat, et qui donat. Insana ista gloria reprehenditur a Domino, improbatur ante oculos Omnipotentis. Et tamen, fratres mei, Christus sic improperat suis, et dicit: Non a uobis accepi tantum, quantum acceperunt uenatores; et illis ut donaretis, de meo donastis: ego autem nudus eram, et non uestistis me. Et illi: Et quando te uidimus nudum, et non uestiuimus te? Et ille: Cum uni ex minimis meis non fecistis, nec mihi fecistis . Sed eum uis uestire, qui tibi placet: in quo tibi Christus displicet? uestire uis uenatorem, quo forte uicto erubescas: Christus nunquam uincitur; et diabolum uicit, et pro te uicit, et tibi uicit, et in te uicit. Talem uictorem uestire non uis. Quare? Quia minus clamatur, quia minus insanitur. Propterea isti qui tali gloria delectantur, in conscientia sua nichil habent. Quomodo exhauriunt arcas, ut uestes mittant [4 1Kb] ; sic  exinaniunt ipsam conscientiam, ut nichil ibi habeant pretiosum.

11. Sancti autem qui exsultant in gloria, quomodo exsultent, non opus est ut nos dicamus; ipsius Psalmi audite sequentum uersum: Exsultabunt sancti in gloria: letabuntur in cubilibus suis. Non in theatris, non in amphitheatris, non in circis, non in nugis, non in foris; sed, in cubilibus suis. Quid est, in cubilibus suis? In cordibus suis. Audi apostolum Paulum exsultantem in cubili suo: Nam gloria nostra hec est, testimonium conscientie nostre . Rursum timendum est ne quisque apud seipsum fiat sibi placens, et quasi superbus de conscientia sua glorietur. Debet enim quisque cum tremore exsultare ; quia donum Dei est unde exsultat, non meritum suum. Etenim sunt multi sibi placentes, et iustos se esse arbitrantes; et procedit aduersus illos alia pagina dicens: Quis gloriabitur castum se habere cor; aut quis gloriabitur mundum se esse a peccato ? Est ergo quidam modus in conscientia gloriandi, ut noueris fidem tuam esse sinceram, noueris esse spem tuam certam, noueris caritatem tuam esse sine simulatione. Sed quoniam multa sunt adhuc forte que possunt offendere oculos Dei, lauda Deum qui tibi ista donauit; tunc perficiet quod donauit. Propterea cum dixisset, Letabuntur in cubilibus suis; ne quasi sibi placentes uiderentur, adiunxit statim, Exsultationes Dei in faucibus eorum. Sic letabuntur in cubilibus suis, ut non sibi tribuant quod boni sunt, sed illum laudent a quo acceperunt quod sunt, a quo uocantur ut perueniant ad id quod nondum sunt, et a quo sperant perfectionem; cui gratias agunt, quia inchoauit: Exsultationes Dei in faucibus eorum. Iam uidete sanctos, uidete gloriam eorum, uidete per uniuersum mundum, uidete quod exsultationes Dei sint in faucibus eorum.

12. Et framee bis acute in manibus eorum. Framea appellatur, quam uulgo spatham dicunt. Sunt enim gladii ex una parte acuti, ipse sunt machere. Ipse autem framee, ipse et romphee, ipse etiam spathe appellantur. Magnum mysterium habet hoc genus ferramenti, quod ex utraque parte acutum est. Ipse framee sunt bis acute in manibus eorum. Frameas bis acutas intelligimus sermonem Domini: et una framea est; sed ideo multe dicuntur, quia multa ora sunt, et multe lingue sanctorum. Sermo ergo Dei, gladius bis acutus . Unde bis acutus? Dicit de temporalibus, dicit de eternis. In utroque probat quod dicit, et eum quem ferit, separat a mundo. Nonne ipse est gladius, de quo Dominus dicit: Non ueni pacem mittere in terram, sed gladium ? Attende quomodo uenit disiungere, quomodo uenit separare. Disiungit sanctos, disiungit impios, separat a te quod te impedit. Filius uult seruire Deo, pater non uult: uenit gladius, uenit sermo Dei; diuidit filium a patre. Filia uult, mater non uult; gladio diuiduntur ab inuicem. Nurus uult, socrus non uult; ueniat gladius bis acutus, afferat promissionem uite presentis et future, consolationem temporalium,  eternorum perfruitionem. Ecce gladius ex utraque parte acutus, promittens temporalia et eterna. In quo nos fefellit [1 1Kb] ? Nonne Ecclesia Dei per totum mundum non erat? Ecce est. Antea legebatur, et non uidebatur: modo sicut legitur, ita cernitur. Quidquid temporaliter nobis promissum est, ad unam partem gladii pertinet: quidquid in sempiternum, ad alteram partem gladii pertinet. Habes spem futurarum rerum, habes consolationem presentium; noli retrahi ab eo qui uult retrahere: pater, mater, soror, uxor sit, amicus sit, non te retrahat; et utilis tibi erit gladius bis acutus. Utiliter te ille separat, male te tu conglutinas. uenit ergo Dominus noster ferens gladium bis acutum, promittens eterna, implens temporalia. Nam ideo et duo Testamenta dicuntur. Que erant ergo framee bis acute in manibus eorum? Duo Testamenta ad gladium bis acutum pertinent: uetus Testamentum terrena promittit, Nouum eterna. In utroque sermo Dei uerax inuentus est, ut gladius bis acutus. Quare ergo in manibus, et non in linguis? Et framee bis acute, inquit, in manibus eorum. In manibus dixit, in potestate. Acceperunt ergo sermonem Dei in potestate, ut ubi uellent dicerent, cui uellent dicerent; non timerent potestatem, non contemnerent paupertatem. In manibus enim habebant gladium, qua uolebant, uibrabant, uersabant, percutiebant: et hoc totum erat in potestate predicantium. Nam si non est in manibus sermo: ne forte aliquis dicat, Quomodo sermo est gladius bis acutus, et quomodo in manibus? si ergo sermo non est in manibus, quare scriptum est, Factus est sermo Domini in manu Aggei prophete ? Numquid, fratres, sermonem suum Deus in digitis ipsius fecit? Quid est, in manu ipsius factus est? In potestate illi datum est predicare sermonem Domini. Postremo possumus etiam has manus aliter intelligere. Nam qui locuti sunt, in lingua habuerunt sermonem Dei; qui scripserunt, in manibus: Et framee bis acute in manibus eorum.

13. [uers. 7.] Iam, fratres, uidetis sanctos armatos; attendite strages, attendite gloriosa prelia. Si enim imperator, et miles; si miles, et hostis; si bellum, et uictoria. Quid fecerunt isti habentes in manibus frameas bis acutas? Ad faciendam uindictam in gentibus. uidete si non est uindicta facta in gentibus. Quotidie ipsa fit; hoc agimus et nos loquendo. Attendite quomodo cese sunt gentes Babylonie. Illi redditur duplum: sic enim de illa scriptum est, Reddite illi duplum, ad quod fecit . Quomodo redditur duplum? Bellant sancti, educunt frameas bis acutas; fiunt strages, fiunt occisiones, separationes: quomodo illi duplum redditur? Illa quando poterat persequi Christianos, carnem occidebat, Deum non confringebat: modo illi duplum redditur; et Pagani exstinguuntur [2 1Kb] , et idola franguntur. Quomodo, inquies, Pagani occiduntur? Quomodo, nisi cum Christiani fiunt? Quero paganum, non inuenio; christianus  est: ergo mortuus est paganus. Nam si non occiduntur, unde dictum est Petro: Macta et manduca ? Unde ipse Saulus occisus est persecutor, et Paulus erectus est predicator? Quero Saulum persecutorem, et non inuenio; occisus est. Unde? De framea bis acuta. Sed quia occisus est in se, et uiuificatus est in Christo, ideo confidens dicit: uiuo autem iam non ego; uiuit autem in me Christus . Quomodo illi fit, sic per illum. Etenim cum factus esset predicator, accepit et ipse in manibus frameam bis acutam, ad faciendam uindictam in gentibus. Et ne uere tu putares homines ferro percuti, sanguinem fundi, uulnera in carne fieri, sequitur, et exponit: Obiurgationes in populis. Obiurgatio que est? Correptio. Procedat ex uobis framea bis acuta, nolite cessare; dedit illam uobis Deus pro modulo uestro. Qualis homo es, qui idola colis? Dic amico tuo, si tamen remansit cui dicas: Qualis homo es, qui dimisisti eum a quo factus es, et adoras quod fecisti? Melior est faber, quam quod fabricat faber. Si fabrum adorare erubescis, quod faber fecit, non erubescis? Cum ceperit erubescere, cum ceperit compungi, fecisti uulnus de framea; peruenit ad cor, moriturus est ut uiuat: Framee bis acute in manibus eorum, ad faciendam uindictam in gentibus, obiurgationes in populis.

14. [uers. 8.] Ut alligent reges eorum in compedibus, et nobiles eorum in uinculis ferreis. Ut faciant in eis iudicium conscriptum. Facile exposuimus quomodo de frameis cadant ut exsurgant, separentur ut congregentur, uulnerentur ut sanentur, moriantur ut uiuant: sed quid faciemus? quomodo exponemus, Ad alligandos reges eorum in compedibus? Reges gentium alligandi in compedibus; et nobiles eorum in uinculis, addidit ferreis. Adestote, ut agnoscatis quod nostis. Isti enim uersus quos cepimus exponere, obscuri sunt; sed illud quod ex illis dicturus sum, non est nouum. Iam notum est uobis; modo non discere opus habetis, sed commemorari. Ad hoc autem uoluit Deus obscure ponere quosdam uersus suos, non ut aliquid nouum de illis eruatur; sed ut quod iam usitatum erat [1 1Kb] , obscuris expositis innouetur. Nouimus reges factos christianos, nouimus nobiles gentium factos christianos. Sunt hodieque, et fuerunt [2 1Kb] , et erunt; et non cessant framee bis acute in manibus sanctorum. Quomodo ergo ligatos compedibus et uinculis ferreis intelligimus? Scit Charitas uestra et eruditio , quoniam infirma mundi elegit Deus, ut confunderet fortia; et stulta mundi elegit Deus, ad confundendos sapientes; et ea que non sunt tanquam ea que sunt, ut que sunt euacuentur. Sic enim ait Apostolus: uidere enim uocationem uestram, fratres, quia non multi sapientes secundum carnem, non multi potentes, non multi nobiles; sed stulta mundi elegit Deus, et infirma mundi, ut confunderet fortia; et ignobilia et contemptibilia elegit Deus, et ea que non sunt tanquam ca que  sunt, ut ea que sunt euacuentur . uenit Deus Christus prodesse omnibus: sed elegit prodesse imperatori de piscatore, non piscatori de imperatore; et elegit ea que nullius momenti erant in mundo. Ipsos impleuit Spiritu suo, dedit eis frameas bis acutas, predicare precepit Euangelium, et ire per totum orbem terrarum . Fremuit mundus, erexit se leo aduersus agnum: sed fortior leone inuentus est agnus. Leo uictus est seuiendo, agnus uicit patiendo. Conuersa sunt corda hominum ad timorem Christi; ceperunt reges, ceperunt nobiles miraculis commoueri, prophetie adimpletione turbari, uidere in unum nomen concurrere genus humanum. Et quid facerent? Multi elegerunt ignobilitatem, et dimittentes domos suas, substantias suas distribuentes pauperibus, cucurrerunt ad perfectionem. Tali enim imperfecto dicitur a Domino: Si uis perfectus esse, uade, uende omnia que habes, et da pauperibus; et ueni, sequere me, et habebis thesaurum in celis . Multi ex nobilibus fecerunt hoc: sed cessauerunt isti nobiles esse gentium; elegerunt paupertatem in seculo, nobilitatem in Christo. Multi autem tenent ipsam nobilitatem [1 1Kb] , tenent regias potestates, et sic sunt christiani. Ipsi sunt tanquam in compedibus, et tanquam in uinculis ferreis. Unde hoc? Ne progrederentur ad illicita, compedes acceperunt; compedes sapientie, compedes uerbi Dei.

15. Quare ergo uincula ferrea, et non uincula aurea? Ferrea sunt quamdiu timent; ament, et aurea erunt. Attendat Charitas uestra quid loquar. Audistis modo apostolum Ioannem: Timor non est in caritate; sed perfecta caritas foras mittit timorem, quia timor tormentum habet . Hoc est uinculum ferreum. Et tamen nisi timore incipiat homo Deum colere, non perueniet ad amorem. Initium sapientie timor Domini . Incipit ergo a uinculis ferreis, finitur ad torquem aureum. Dictum est enim de Sapientia, Et torquem aureum circa tuam ceruicem . Non tibi imponeret torquem aureum, nisi primo in compedibus ferreis te alligasset. Cepisti a timore, consummaris ad sapientiam [2 1Kb] . Quam multi sunt qui propterea nolunt male facere, quia gehennas timent, quia cruciatus timent? Nondum amant iustitiam. Si illis promitteretur impunitas, et diceretur eis, Facite quod uultis securi, impunitum uobis erit; emitterent progressus libidinum suarum in queque nequissima: et maxime, fratres mei, maxime reges et nobiles, quibus non facile dicitur, Quid fecisti? Nam pauper homo, etsi non timeat Deum; quia nullarum uirium est, nullarum facultatum; ne cum se commouerit, in supplicium rapiatur, cessat timore hominis, etsi non Dei. Potentes autem mundi, reges, nobiles, nisi Deum timeant, quid timebunt? Sed predicatur illis, et percutiuntur framea bis acuta. Dicitur illis quia est qui ponat alios ad dexteram, alios ad sinistram; ut dicat  eis qui a sinistris sunt: Ite in ignem eternum, qui paratus est diabolo et angelis eius . Nondum diligunt iustitiam, sed timent penam; et timendo penam, iam acceperunt compedes, et in uinculis ferreis erudiuntur. uenit ad nos homo de seculo potens; offendit illum uxor sua, aut forte concupiuit alterius pulchriorem, aut alteram ditiorem: uult dimittere eam quam habet, et non facit. Audit a seruo Dei, audit a propheta, audit ab apostolo, et non facit [1 1Kb] ; audit ab eo in cuius manibus est framea bis acuta, Non facies, non licet tibi, non permittit Deus dimittere uxorem, excepta causa fornicationis : audit hoc, timet, et non facit. Pedes leues iam progrediebantur in lapsum, compedibus tenentur; habet uincula ferrea, timet Deum. Dicitur illi: Damnabit te Deus, si feceris; iudex est supra omnes, audit gemitum uxoris tue, reus teneberis in conspectu eius. Hac concupiscentia blanditur, hac pena deterret. Ibat ad consentiendum praue cupiditati, nisi uincula ferrea retinerent. Quod plus est, si dicat, Continere iam uolo, nolo iam uxorem: Non potes. Quid, si tu uis, et illa non uult? numquid per continentiam tuam debet illa fieri fornicaria [2 1Kb] ? Si alii nupserit te uiuo, adultera erit. Non uult tali lucro Deus compensare tale damnum. Redde debitum; etsi non exigis, redde. Pro sanctificatione perfecta Deus tibi computabit, si non quod debet exigis [3 1Kb] , sed reddis quod debetur uxori. Times, non facis; concutiuntur uincula tua. Audi quia uinculis ferreis constrictus es: Alligatus es uxori? Ne quesieris solutionem . Durum est, ferreum est. Nam quando Dominus hoc ait, ostendit quia uinculum est ferreum: . Quod Deus coniunxit, homo non separet. Sed dura sunt uincula. Quis nesciat? Ipsam duritiam doluerunt Apostoli, et dixerunt: Si talis est causa cum uxore, non expedit nubere. Si uincula ferrea sunt, non opus est ut illic pedes mittantur. Et Dominus: Non omnes capiunt uerbum istud; sed qui potest capere, capiat . Alligatus es uxori? Ne quesieris solutionem; quia alligatus es uinculis ferreis. Solutus es ab uxore? ne quesieris uxorem ; non te colliges uinculis ferreis.

16. [uers. 9.] Ut faciant in eis iudicium conscriptum. Hoc est iudicium quod faciunt sancti per omnes gentes. Quare, conscriptum? Quia ista antea conscripta  sunt, et modo complentur. Ecce modo fiunt: aliquando legebantur, et non fiebant. Et conclusit ita: Gloria hec est omnibus sanctis eius. Per totum mundum, per uniuersas gentes hoc sancti agunt, sic glorificantur: sic exaltant Deum in faucibus suis, sic letantur in cubilibus suis, sic exsultant in gloria sua, sic exaltantur in salute, sic cantant canticum nouum, sic dicunt Alleluia, corde, ore, uita. Amen.



IN PSALMUM CL ENARRATIO.

1. Quamuis ordo Psalmorum, qui mihi magni sacramenti uidetur continere secretum nondum mihi fuerit reuelatus; tamen quia omnes centum quinquaginta numerantur, etiam nobis qui totius ordinis eorum altitudinem adhuc acie mentis non penetrauimus, insinuant aliquid, unde non impudenter, quantum Dominus adiuuat, disputare possimus. Primum quindenarius numerus, ex quo iste multiplicatur : quindenarius ergo numerus concordiam significat duum Testamentorum. In illo enim obseruatur sabbatum, quod significat quietem : in isto dominicus dies, qui significat resurrectionem. Sabbatum autem est dies septimus: dominicus uero post septimum, quid nisi octauus, idem qui primus habendus est? Ipse enim dicitur etiam una sabbati , ut deinde sit secunda, tertia, quarta, et deinceps usque ad septimum sabbatum. A dominico autem usque ad dominicum octauus est dies: ubi Testamenti Noui reuelatio declaratur, quod in ueteri tanquam sub terrenis promissionibus tegebatur. Septem porro et octo quindecim sunt. Tot sunt et cantica que appellantur graduum, quoniam totidem fuerant etiam templi gradus. Deinde et quinquagenarius numerus magnum sacramentum per se gerit. Constat enim de septimana septimanarum, addito uno tanquam ipso octauo ad quinquagenarium numerum terminandum. Septies quippe septem quadraginta nouem faciunt; quibus unus additur, ut fiant quinquaginta. Qui numerus quinquagenarius usque adeo magne significationis est, ut ex Domini resurrectione tot diebus completis, ipso quinquagenario die uenerit super eos qui in Christo fuerant congregati, Spiritus sanctus . Qui spiritus sanctus in Scripturis septenario precipue numero commendatur, siue apud Isaiam, siue in Apocalypsi ; ubi apertissime septem Spiritus Dei perhibentur, propter operationem septenariam unius eiusdemque Spiritus. Que operatio septenaria per Isaiam prophetam ita commemoratur: Requiescet super eum Spiritus Dei; Spiritus sapientie et intellectus, Spiritus consilii et fortitudinis, Spiritus scientie et  pietatis, Spiritus timoris Domini . Ipse debet intelligi timor Domini castus, permanens in seculum seculi . Seruilem autem timorem consummata caritas foras mittit ; et nos liberos facit, ne seruilia opera faciamus, que sabbato prohibentur. Charitas autem Dei diffusa est in cordibus nostris per Spiritum sanctum, qui datus est nobis . Hinc quoque Spiritus sanctus septenario numero commendatur. Quinquagenarium uero etiam in quadraginta et decem Dominus dispertitus est. Die quippe quadragesimo post resurrectionem suam ascendit in celum, ac deinde completis diebus decem misit Spiritum sanctum: quadragenario scilicet numero temporalem in hoc mundo cohabitationem commendans. Quoniam quaternarius in quadraginta numerus preualet; quatuor autem partes habet mundus et annus: denario uero addito, uelut mercede pro impleta lege bonis operibus reddita, ipsa eternitas figuratur. Hunc quinquagenarium triplum habet centesimus et quinquagesimus numerus, tanquam eum multiplicauerit trinitas. Unde et hac causa non inconuenienter intelligimus istum numerum esse Psalmorum. Nam et in illo numero piscium qui capti sunt retibus post resurrectionem missis, ad centum quinquaginta additis tribus , ue ut admonitio uidetur facta, in quot partes debeat iste numerus dispertiri, ut ter habeat quinquagenos. Quanquam ille numerus piscium habeat et aliam rationem multo subtiliorem et iucundiorem, quod decem et septem in trigonum missis, id est, ab uno usque ad decem et septem omnibus computatis, ad eumdem numerum peruenitur. In decem autem Lex, in septem uero Gratia significatur; quia Legem non implet, nisi caritas diffusa in cordibus nostris per Spiritum sanctum, qui septenario numero significatur.

2. Quod ergo quidam [1 1Kb] omnium Psalmorum quinque libros esse crediderunt, illud secuti sunt, quoties in fine psalmi dictum fuerit, Fiat, fiat . Sed huius dispertitionis rationem cum uellem comprehendere, non ualui: quia nec ipse quinque partes equales sunt inter se, etsi non scripture quantitate, saltem Psalmorum ipso numero, ut tricenos haberent. Et si uniuscuiusque libri finis est. Fiat, fiat; cur liber quintus idemque ultimus non eodem fine sit terminatus, merito queri potest. Nos autem Scripture canonice auctoritatem sequentes, ubi legitur, Scriptum est enim in libro Psalmorum ; unum Psalmorum librum esse nouimus. Et uideo quidem quomodo et hoc uerum sit, et illud si uerum est, huic uero non reluctetur. Fieri enim potest ut aliqua consuetudine litterarum hebrearum unus liber dicatur, qui constat ex pluribus; sicut ex Ecclesiis pluribus una constat Ecclesia, et ex pluribus celis unum celum , et una terra ex multis terris. Nam et orbem terre, et orbem terrarum, quotidiana consuetudine dicimus. Et qui ait, Scriptum est in libro Psalmorum, quanquam mos loquendi sic se habeat, ut unum esse librum insinuare uoluisse uideatur; tamen responderi potest, in libro Psalmorum esse dictum, In aliquo libro eorum quinque: quod in usu locutionis usque adeo uel non est, uel raro est, ut etiam duodecim Prophetarum unum librum esse ideo persuadeatur, quia similiter legitur, Sicut scriptum est in libro Prophetarum . Sunt etiam qui uniuersas omnino Scripturas canonicas unum librum uocent, quod ualde mirabili et diuina unitate concordent: et hinc esse dictum, In capite libri scriptum est de me, ut faciam uoluntatem tuam; ut sic intelligatur per Filium Pater fecisse mundum, cuius conditio principium Scripturarum est in libro Geneseos. uel magis quia prophetia uidetur esse, non facta narrans, sed futura prenuntians ; ad illud hec sententia referenda est, quod in primis partibus eiusdem libri scriptum est, Erunt duo in carne una . Quod sacramentum magnum dicit Apostolus, in Christo et in Ecclesia . Quanquam et iste Psalmorum liber potest intelligi significatus, ubi dictum est, In capite libri scriptum est de me, ut faciam uoluntatem tuam: sequitur enim, Deus meus, uolui, et legem tuam in medio cordis mei. De ipso quippe accipitur prophetatus in capite libri huius psalmus ipse primus, Beatus uir qui non abiit in consilio impiorum, et in uia peccatorum non stetit, et in cathedra pestilentiarum non sedit: sed in lege Domini uoluntas eius, et in lege eius meditabitur die ac nocte : ut hoc sit quod dictum est, Deus meus, uolui, et legem tuam in medio cordis mei. Quod autem sequitur, Euangelizaui iustitiam tuam in Ecclesia magna ; congruentius ad illud refertur, Et erunt duo in carne una.

3. Siue ergo illud, siue hoc intelligatur quod dictum est, In capite libri; liber iste Psalmorum per quinquagenos, si per ipsos quinquagenarios articulos interrogetur, magnum aliquid et ualde dignum consideratione respondet. Non enim frustra mihi uidetur quinquagesimus esse de penitentia, centesimus de misericordia et iudicio, centesimus quinquagesimus de laude Dei in sanctis eius. Sic enim ad eternam beatamque tendimus uitam, primitus peccata nostra damnando, deinde bene uiuendo, ut post condemnatam uitam malam gestamque bonam, mereamur eternam. Secundum propositum enim occultissime iustitie bonitatisque sue Deus, quos predestinauit, illos et uocauit; et quos uocauit, ipsos et iustificauit; quos autem iustificauit, ipsos et glorificauit . Predestinatio nostra non in nobis facta est, sed in  occulto apud ipsum, in eius prescientia. Tria uero reliqua in nobis fiunt, uocatio, iustificatio, glorificatio. uocamur predicatione penitentie: sic enim cepit Dominus euangelizare, Agite penitentiam; appropinquauit enim regnum celorum . Iustificamur in uocatione misericorde, et timore iudicii: hinc est quod dicitur, Deus, in nomine tuo saluum me fac, et in uirtute tua iudica me . Non timet iudicari, qui impetrauerit ante saluari. uocati, renuntiamus diabolo per penitentiam, ne sub iugo eius remaneamus: iustificati, sanamur per misericordiam ne iudicium timeamus: glorificati, transimus in uitam eternam, ubi Deum sine fine laudamus. Ad hoc pertinere arbitror quod Dominus ait: Ecce eiicio demonia, et sanitates perficio hodie et cras, et tertia [1 1Kb] consummor . Quod etiam in triduo sue passionis et dormitionis et euigilationis ostendit. Crucifixus est enim, et sepultus, et resurrexit. In cruce de principibus et potestatibus triumphauit, in sepulcro requieuit, in resurrectione exsultauit. Penitentia cruciat, iustitia tranquillat, uita eterna glorificat. Penitentie uox est: Miserere mei, Deus, secundum magnam misericordiam tuam; et secundum multitudinem miserationum tuarum dele iniquitatem meam. Hec offert sacrificium Deo spiritum contribulatum, cor contritum et humiliatum . Iustitie Christi uox est in electis suis: Misericordiam et iudicium cantabo tibi, Domine; psallam, et intelligam in uia immaculata, quando uenies ad me. Per misericordiam quippe adiuuamur ad faciendam iustitiam, ut securi ad iudicium ueniamus; ubi disperduntur de ciuitate Domini omnes qui operantur iniquitatem . Quo uersu psalmus iste concluditur, uite [2 1Kb] eterne uox est.

4. [uers. 1, 2.] Laudate Dominum in sanctis eius: utique in eis quos glorificauit. Laudate eum in firmamento uirtutis eius. Laudate eum in uirtutibus eius; uel, ut alii interpretati sunt, in potentatibus eius. Laudate eum secundum multitudinem magnitudinis eius. Omnia ista ipsi sunt sancti eius; quomodo dicit Apostolus: Ut nos simus iustitia Dei in ipso . Si ergo iustitia Dei quam fecit in eis, cur non et uirtus Dei quam fecit in eis, ut resurgerent a mortuis? Nam et in Christi resurrectione uirtus maxime commendatur; quia in passione infirmitas fuit, dicente Apostolo, Etsi crucifixus est ex infirmitate, sed uiuit ex uirtute Dei : et alio loco, Ad cognoscendum, inquit, eum, et uirtutem resurrectionis eius . Optime autem ait, In firmamento uirtutis eius. Firmamentum est enim uirtutis, quia iam non morietur, et mors ei [3 1Kb] ultra non dominabitur . Cur non et potentatus Dei dicantur, quos in eis fecit? Imo ipsi sint potentatus eius; quomodo dictum est, Nos sumus iustitia Dei in ipso. Quid enim potentius, quam regnare in eternum,  sub pedibus positis omnibus inimicis? Cur non ipsi sint etiam multitudo magnitudinis eius? Non qua [1 1Kb] ipse magnus est, sed qua magnos eos fecit, tam multos, hoc est, millia millium. Sicut aliter intelligitur iustitia qua est ipse iustus; anter quam in nobis facit, ut nos simus iustitia eius.

5. Iidem ipsi sancti sunt in omnibus musicis organis deinceps significati, ad laudandum Deum. Quod enim proposuit dicens, Laudate Dominum in sanctis eius, hoc exsequitur, uarie significans eosdem ipsos sanctos eius.

6. [uers. 3.] Laudate eum in sono tube: propter laudis excellentissimam claritatem. Laudate eum in psalterio et cithara. Psalterium est de superioribus laudans Deum, cithara de inferioribus laudans Deum; tanquam de celestibus et terrestribus, tanquam eum qui fecit celum et terram. Iam quippe in alio psalmo exposuimus psalterium desuper habere sonorum illud lignum, cui neruorum series, ut meliorem sonum reddat, incumbit: quod lignum cithara inferius habet.

7. [uers. 4.] Laudate eum in tympano et choro. Tympanum laudat Deum, cum iam in carne mutata nulla est terrene corruptionis infirmitas. De corio quippe fit tympanum exsiccato atque firmato. Chorus laudat Deum, quando laudat eum pacata societas. Laudate eum in chordis et organo. Chordas habet et psalterium et cithara, que superius commemorata sunt. Organum autem generale nomen est omnium uasorum musicorum; quamuis iam obtinuerit consuetudo, ut organa proprie dicantur ea que inflantur follibus: quod genus significatum hic esse non arbitror. Nam cum organum uocabulum grecum sit, ut dixi, generale omnibus musicis instrumentis; hoc cui folles adhibentur, alio Greci nomine appellant. Ut autem organum dicatur, magis latina et ea uulgaris est consuetudo. Quod ergo ait, in chordis et organo, uidetur mihi aliquod organum quod chordas habeat, significare uoluisse. Non enim sola psalteria et cithare chordas habent: sed quia in psalterio et cithara, propter sonum ab inferioribus et superioribus, inuentum est aliquid quod secundum hanc distinctionem possit intelligi, aliud nos in ipsis chordis querere admonuit; quia et ipse sunt caro, sed iam a corruptione liberata [2 1Kb] . Quibus fortasse ideo addidit organum, non ut singule sonent, sed ut diuersitate concordissima consonent, sicut ordinantur in organo. Habebunt enim etiam tunc sancti Dei differentias suas consonantes, non dissonantes, id est, consentientes, non dissentientes; sicut fit suauissimus concentus ex diuersis quidem, sed non inter se aduersis sonis. Stella enim a stella differt in claritate; sic et resurrectio mortorum .

8. [uers. 5, 6.] Laudate eum in cymbalis bene sonantibus, laudate eum in cymbalis iubilationis. Cymbala inuicem tangunt ut sonent [3 1Kb] ; ideo a quibusdam labiis nostris comparata sunt. Sed melius intelligi puto in  cymbalis quodammodo laudare Deum, dum quisque honoratur a proximo suo, non a seipso; et inuicem honorantes dant laudem Deo. Ne quis autem cymbala intelligeret, que sine anima sonant, ideo puto additum, in cymbalis iubilationis. Iubilatio namque, id est ineffabilis laus, nonnisi ab anima proficiscitur. Nec pretereundum existimo quod musici dicunt, et res ipsa manifesta est, tria esse genera sonorum; uoce, flatu, pulsu: uoce, ut est per fauces et arterias, sine organo aliquo cantantis hominis; flatu, sicut per tibiam, uel quid eiusmodi; pulsu, sicut per citharam, uel quid eiusmodi. Nullum itaque genus hic pretermissum est: nam uox est in choro, flatus in tuba, pulsus in cithara; tanquam mens, spiritus, corpus; sed per similitudines, non per proprietates. Quod ergo proposuit, Laudate Dominum in sanctis eius, quibus hoc dixit, nisi eis ipsis? Et in quibus ut Deum laudent, nisi in seipsis? uos enim sancti eius, inquit, uirtus eius estis, sed quam fecit in uobis; et potentatus eius, et multitudo magnitudinis eius, quam fecit et ostendit in uobis. uos estis tuba, psalterium, cithara, tympanum, chorus, chorde, et organum, et cymbala iubilationis bene  sonantia, quia consonantia. uos estis hec omnia nichil hic uile, nichil hic transitorium, nichil ludicrum cogitetur. Et quia sapere secundum carnem mors est, Omnis spiritus laudet Dominum.



SANCTI AURELII AUGUSTINI  ORATIO, Quam post singulos sermones atque tractatus dicere consueuit.

Conuersi ad Dominum Deum Patrem omnipotentem, puro corde ei, quantum potest paruitas nostra, maximas atque ueras gratias agamus: precantes toto animo singularem mansuetudinem eius, ut preces nostras in beneplacito suo exaudire dignetur; inimicum quoque a nostris actibus et cogitationibus sua uirtute expellat, nobis fidem multiplicet, mentem gubernet, spirituales cogitationes concedat, et ad beatitudinem suam perducat: per Iesum Christum filium suum Dominum nostrum, qui cum eo uiuit et regnat in unitate Spiritus sancti Deus, per omnia secula seculorum. Amen.





IN PSALMUM XIu ENARRATIO, *


In tribus Mss. uaticano, Regio et alio Dominicanorum conuentus Claromontani reperta, proxime ante alteram, quam suo loco habes, eiusdem Psalmi expositionem: et maxima parte inserta uulgato sub nomine Hieronymi in Psalmos commentario.

 1. [uers. 1.] Opportune quartus decimus psalmus lectus est; et secundum ordinem ita euenit, ut propemodum de industria lectus esse uideatur. Secundum ordinem lectus est Psalmus, et ex dispensatione Dei puto factum esse ut quod uobis proderat, in ordine exponendi hodie recitaretur. Quartus decimus psalmus lectus est, qui prescribitur Psalmus Dauid. Dauid autem noster Christus est, ut sepe diximus. Deinde legimus in Exodo, quia quarta decima die agnus immoletur ; quarta decima die immolatur, quando luna plena est, quando nichil ei deest de lumine: uidete ergo quod Christus non immolatur nisi in perfecto et pleno lumine. Quoniam argo quarta decima die immolandus est agnus uobis, nunc Propheta miratur, et interrogat, et dicit:

2. Domine, quis habitabit in tabernaculo tuo? uos qui uutis habitare in tabernaculo Domini, audite quid dicitur. Quis habitabit in tabernaculo tuo? aut quis requiescet in monte sancto tuo? Non prius in monte, et postea in tabernaculo; sed prius in tabernaculo, et ita in monte. Tabernaculum non est firma domus, tabernaculum non habet fundamentum; sed huc illucque mutatur, et cum transmigrante migrat. Propterea dicitur, , non habitatio. Domine, quis accolet in tabernaculo tuo? Quoniam tabernaculum est, propterea dicitur. uideamus ergo quid est tabernaculum, quid est mons: cum tabernaculum non habeat fundamentum, sed domus incerta sit; montes autem firma habeant fundamenta; tabernaculum mihi uidetur esse istius mundi Ecclesia. Nunc Ecclesie quas uidetis, tabernacula sunt; non enim hic permanemus habitantes, sed alio migraturi sumus. Si enim transit schema mundi istius , et dicitur in alio loco, Quia celum et terra transibunt : quanto magis et Ecclesiarum lapides quos uidemus? Nunc ergo Ecclesie tabernacula dicuntur, quoniam migraturi sumus de  istis ad montem sanctum Dei. Quis est iste mons Domini sanctus? Dicit Ezechiel contra principem Tyri: uulneratus es, inquit, a monte Domini. Et quis requiescet in monte sancto tuo ? Quoniam ergo de tabernaculis ad montes migraturi sumus; debemus discere qui sunt isti qui migraturi sunt in montem sanctum Dei.

3. [uers. 2.] Hoc quod dixit, Quis habitabit in tabernaculo tuo? aut quis requiescet in monte sancto tuo? interrogantis est. Quod ergo interrogauit Propheta, nunc respondet Spiritus sanctus: et quid ei dicit? uis scire, o Propheta, uis scire quis habitet in tabernaculo meo, aut quis requiescat in monte sancto meo? Audi que sequuntur: si hec feceris que sequuntur, habitabis in monte sancto meo. uos ergo qui uultis habitare in tabernaculo, et ascendere in montem sanctum Dei, non necesse est ut mea uerba audiatis: audite quid Dominus Prophete responderit; hoc facite quod precepit Dominus, et ascendetis in montem sanctum Domini. Qui ingreditur sine macula, et operatur iustitiam. Propterea dicitur et in centesimo octauo decimo psalmo, Beati immaculati in uia : statim in principio dicitur, Beati immaculati in uia. Quomodo ibi dicitur, immaculati in uia; sic et hic dicitur, Qui ingreditur sine macula. Qui ingreditur, in uia est. Qui ingreditur sine macula. uidete quid precipitur: non dixit, Qui peruenit ad finem sine macula; sed, Qui adhuc in itinere est, et maculam non habet. Dicere aliquis poterat: Non habeo maculam, non feci malum. Non sufficit nobis malum non facere, nisi fecerimus et bonum. Denique sequitur: Et operatur iustitiam. Non dixit, operatur castitatem; non dixit, operatur sapientiam, operatur fortitudinem. Et he quidem uirtutes optime sunt. uerbi causa, sapientia nobis prodest, ut persecutionibus erudiamur; fortitudo nobis prodest, ut persecutionibus resistamus; deinde temperantia et  castitas nobis prodest, ne perdamus animas nostras. Iustitia sola magna uirtus est et mater omnium. Dicat aliquis: Quomodo iustitia maior est ceteris uirtutibus? Cetere uirtutes habentem delectant; iustitia non delectat habentem se, sed alios. Si sum sapiens, sapientia me delectat; si sum fortis, me delectat fortitudo mea; si fuero castus, castitas mea letitia mea est: ceterum iustitia non prodest habenti, sed ceteris miseris non habentibus. Fac aliquem pauperem rixam habere cum fratre meo; fac fratrem meum potentem esse, et alium, hoc est alienum a me pauperem et miserum, opprimi per potentiam: sapientia mea quid prodest pauperi? fortitudo mea quid prodest pauperi? mea castitas quid prodest pauperi [1 1Kb] ? Iustitia prodest, quoniam non accipio personam fratris, sed pro ueritate iudico. Iustitia non nouit fratrem, non nouit matrem, non nouit patrem; ueritatem nouit: personam non accipit, Dominum imitatur. Proptereaque dixit, Et operatur iustitiam, ne uideretur ceteras uirtutes exclusisse. Qui irascitur pro alterius refrigerio, qui aliorum miseriis non delectatur, iste iustus est.

4. [uers. 3.] Dicamus et cetera que sequuntur. Qui loquitur ueritatem in corde suo. Multi loquuntur ueritatem in labiis, et non in corde, qui uidentur uera dicere, sed cor cum labiis non consonat. Qui non egit dolum in lingua sua. Quia quod mente tractauit, sermone protulit. Nec fecit proximo suo malum. Quidam putant proximum esse fratrem, aut uicinum, aut cognatum, aut consanguineum. Sed Dominus noster docet nos in Euangelio, in ea parabola ubi quidam descendit de Ierusalem in Iericho: Sacerdos transiuit, Leuites transiuit, non est misertus; Samarites transiuit, et misertus est. Et interrogat postea Dominus, et dicit, Quis horum proximus fuit? Et statim dicitur: Qui bene fecit. Et infert Dominus: Ite,  et uos similiter facite . Omnes ergo nobis homines proximi sumus, et nulli debemus malum facere. Sin autem proximos intelligimus fratres et cognatos; ergo licet nobis alienis male facere. Sed absit ita credere: omnes homines proximi sumus; unum enim habemus patrem. Et opprobrium non accepit aduersus proximos suos. Grandis res dicitur. Nunquam, inquit, uicinus murmuratus est contra eum; nunquam inuenit, inquit, aliquam occasionem detrahendi ei: hec uirtus excedit humanam conditionem, Dei gratia est.

5. [uers. 4.] Ad nichilum deductus est in conspectu eius malignus. Etsi imperator est, etsi prefectus est, etsi episcopus est, etsi presbyter , quicumque malus est in conspectu sancti, pro nichilo computatur. Et statim sequitur: Timentes autem Dominum glorificat. Iste sanctus qui ingreditur sine macula, qui potentes despicit, quia mali sunt; si quem uiderit timere Deum, licet pauper sit, tamen illum glorificat. Qui iurat proximo suo, et non decipit [1 1Kb] . Et hic proximum similiter debemus accipere, ut supra.

6. [uers. 5.] Qui pecuniam suam non dedit ad usuram. Multa sunt que dicantur, sed hora excludimur. Quoniam autem nudiustertius de principio cat hec eos  diximus, et propitio Deo de Chaldea egressi estis cum Abraham , et meministis que dixeramus, quomodo egressi estis de Chaldea, et uenistis in terram promissionis. Denique et Abraham postquam uenit in terram promissionis, hinc inde aduersarii erant, hostes terram tenebant; uenit Dominus, et educit eum foras, et ponit in montem, et ostendit ei uniuersam terram, et dicit: Hec omnia tibi dabo et semini tuo . Illi promisit, nobis redditurus est.


Explicit tractatus Aurelii Augustini episcopi de Psalmo XIu.


Et mox in iisdem Mss. subiicitur altera eiusdem. Psalmi expositio, que incipit, De hoc titulo, etc.
[1Kb]

 EXPLICIT TOMI QUARTI PARS POSTERIOR.
